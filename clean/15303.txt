Classificazione
SPORT E TEMPO LIBERO


Resoconto integrale del dibattito dell'aula
Oggetto del Consiglio n. 2889 del 10 dicembre 1997 - Resoconto
SEDUTA ANTIMERIDIANA DEL 10 DICEMBRE 1997
OGGETTO N. 2889/X Disegno di legge: "Interventi a favore dello
sport".
Articolo 1 (Finalità)
1. La Regione Valle d'Aosta promuove e sostiene lo sviluppo
dello sport, caratterizzato da un importante contenuto motorio,
riconoscendo:
a) la fondamentale funzione sociale dell'attività sportiva;
b) il ruolo dello sport a salvaguardia della salute fisica e
dell'integrità morale ed il suo contributo alla lotta contro la
droga, le devianze e l'emarginazione;
c) il ruolo dell'attività agonistica, in particolare di quella
giovanile, come mezzo di formazione del carattere etico-sociale dei
cittadini;
d) la rilevanza economica dello sport ai fini della promozione
turistica della Valle d'Aosta.
2. La Regione riconosce inoltre:
a) il ruolo svolto dal Comitato olimpico nazionale italiano
(CONI), quale rappresentante istituzionale dell'insieme
dell'organizzazione sportiva nazionale;
b) la fondamentale importanza dell'attività svolta
dall'Associazione sport invernali Valle d'Aosta (ASIVA), tenuto
conto delle particolarità alpine della regione e della sua
specifica vocazione nel settore degli sport invernali;
c) l'attività svolta per la salvaguardia dell'identità culturale
valdostana dalla Federachon di sport de noutra tera di cui alla
legge regionale 11 agosto 1981, n. 53 (Disciplina e tutela dei
giochi tradizionali valdostani), e dalle associazioni sportive
regionali ad essa aderenti;
d) il ruolo dello sport svolto ai più alti livelli
tecnico-agonistici quale fattore di promozione dell'immagine della
Valle d'Aosta, di spettacolo e di aggregazione sociale.
Articolo 2 (Interventi)
1. Per il raggiungimento delle finalità di cui all'articolo 1,
la Regione provvede mediante la concessione di contributi
finalizzati:
a) allo svolgimento ed alla diffusione della pratica sportiva
agonistica, in particolare di quella giovanile, nel territorio
regionale;
b) alla formazione e all'aggiornamento di tecnici e dirigenti
sportivi;
c) al sostegno dell'attività agonistica di alto livello e al
riconoscimento di borse al merito sportivo;
d) all'acquisto di attrezzature sportive necessarie per una più
avanzata ed efficace pratica dello sport;
e) alla realizzazione di progetti speciali aventi una
particolare valenza sotto il profilo della diffusione della pratica
sportiva presso i giovani e del loro accrescimento tecnico;
f) al finanziamento delle attività di società o associazioni
sportive valdostane partecipanti con una propria squadra ai massimi
campionati nazionali professionistici o dilettanti.
2. La Regione attua inoltre interventi specificamente
rivolti:
a) alla sponsorizzazione di atleti valdostani affermati a
livello nazionale ed internazionale;
b) all'organizzazione in Valle d'Aosta di manifestazioni
sportive.
3. I contributi di cui al comma 1 e al comma 2, lett. b), devono
essere destinati esattamente agli scopi per i quali sono stati
concessi; l'impiego irregolare dei fondi liquidati determina
un'azione di recupero ovvero la sospensione temporanea o definitiva
dei contributi all'organismo responsabile della violazione.
Titolo II Contributi finanziari per il sostegno dell'attività
sportiva
Articolo 3 (Tipologie dei contributi)
1. Fatto salvo quanto previsto ai Capi VI, VII e VIII, per il
raggiungimento delle finalità di cui all'articolo 2, comma 1, la
Regione interviene mediante la concessione delle seguenti tipologie
di contributi:
a) ordinari;
b) di alto livello;
c) speciali;
d) a favore dell'attività sportiva degli enti di promozione
sportiva.
Articolo 4 (Soggetti beneficiari)
1. I contributi di cui all'articolo 3 sono concessi alle società
e associazioni sportive regolarmente costituite in Valle d'Aosta ed
ivi operanti, che risultano affiliate ad una Federazione sportiva
nazionale (FSN) federata nel CONI o ad un ente di promozione
sportiva riconosciuto dal CONI o dalla Regione, fatto salvo quanto
stabilito ai commi 2, 3, 4 e 5.
2. Possono beneficiare dei contributi di cui all'articolo 3,
comma 1, lett. a) e c), le società o associazioni sportive che
hanno svolto nella regione regolare attività sportiva per almeno un
anno, attestata dal responsabile regionale della FSN.
3. Possono beneficiare dei contributi di cui all'articolo 3,
comma 1, lett. c), limitatamente alle iniziative di cui
all'articolo 10, comma 1, lett. b), anche gli enti di promozione
sportiva riconosciuti dal CONI o dalla Regione.
4. Ai fini della concessione dei contributi di cui all'articolo
3, comma 1, lett. b), le società o associazioni sportive
beneficiarie devono aver svolto nella regione attività federale per
almeno tre anni consecutivi.
5. I contributi di cui all'articolo 3, comma 1, lett. a) e c),
sono concessi altresì alla Scuola regionale di paracadutismo
sportivo e alle società o associazioni sportive affiliate
all'Associazione valdostana martse a pià (AVMAP).
6. I gruppi sportivi militari non beneficiano dei contributi di
cui all'articolo 3.
7. Le società o associazioni sportive di cui al comma 1,
affiliate sia ad una FSN sia ad un ente di promozione sportiva o ad
un'associazione sportiva regionale di cui al comma 5, non cumulano
i contributi previsti al Capo I con quelli di cui al Capo IV,
qualora riferiti alla medesima attività.
8. I contributi contemplati dall'articolo 3 non sono cumulabili
con incentivazioni previste da altre leggi regionali per la
medesima attività.
9. I comitati regionali delle FSN o gli analoghi organismi
federali regionali operanti esclusivamente in Valle d'Aosta con
sede ed organizzazione stabile, ove esistenti e sempreché agli
stessi risultino affiliate almeno tre società o associazioni
sportive operanti nella regione, purché non facenti parte di altri
comitati regionali o interregionali con sede fuori della Valle
d'Aosta, beneficiano dei contributi di cui all'articolo 3, comma 1,
lett. a), nella misura massima del quindici per cento da dedursi
dall'ammontare complessivo assegnato alla rispettiva disciplina
sportiva.
Capo I Contributi ordinari
Articolo 5 (Definizione e modalità di presentazione delle
domande)
1. Si intendono per contributi ordinari quelli concessi a
sostegno dell'attività sportiva sviluppatasi nell'ambito di
campionati o calendari ufficiali delle FSN o delle associazioni
sportive regionali di cui all'articolo 4, comma 5.
2. Le domande, redatte sui modelli predisposti dalla struttura
regionale competente in materia di sport, individuata dalla Giunta
regionale ai sensi dell'articolo 8 della legge regionale 23 ottobre
1995, n. 45 (Riforma dell'organizzazione dell'Amministrazione
regionale della Valle d'Aosta e revisione della disciplina del
personale), di seguito denominata struttura competente, sono
presentate annualmente a quest'ultima entro il 30 settembre e
comprendono i dati relativi al piano di riparto di cui all'articolo
6, comma 2. Le società e associazioni sportive sono tenute ad
allegare alle domande di contributo la relativa documentazione
giustificativa.
3. Il responsabile regionale della FSN di appartenenza o
dell'associazione sportiva regionale di cui all'articolo 4, comma
5, vista preventivamente le domande.
Articolo 6 (Criteri di ripartizione)
1. I contributi ordinari sono concessi annualmente, entro i
limiti degli stanziamenti previsti dal bilancio regionale, sulla
base di uno specifico piano di riparto, approvato con deliberazione
della Giunta regionale, entro sessanta giorni dalla scadenza dei
termini di cui all'articolo 5, comma 2.
2. Il piano di riparto prende in considerazione i seguenti
elementi, relativi all'anno di attività cui si riferiscono i
contributi:
a) spese federali relative all'affiliazione della società, al
tesseramento dei tecnici e dei dirigenti, all'iscrizione ai
campionati, alle tasse di gara e ai giudici di gara;
b) spese relative ai cronometristi e all'assistenza medica
obbligatoria durante le competizioni;
c) oneri derivanti dalla sottoscrizione di polizze assicurative
collettive a favore degli atleti agonisti tesserati a copertura dei
rischi derivanti da infortuni durante lo svolgimento dell'attività
sportiva;
d) spese sostenute per l'utilizzo di impianti sportivi;
e) distribuzione per fasce di età degli atleti tesserati,
praticanti in modo sistematico l'attività agonistica;
f) consistenza del vivaio giovanile della società;
g) entità chilometrica delle trasferte effettuate.
3. Le percentuali da assegnarsi a ciascuno degli elementi di cui
al comma 2, nonché eventuali ulteriori criteri per la ripartizione
dei contributi sono individuati dalla Consulta regionale per lo
sport di cui all'articolo 15.
Capo II Attività agonistica di alto livello
Articolo 7 (Contributi per attività agonistica di alto
livello)
1. I contributi per l'attività agonistica di alto livello sono
finalizzati al sostegno dell'attività agonistica di squadra e
individuale di particolare valore tecnico e si distinguono in:
a) contributi di alto livello per attività di squadra;
b) borse al merito sportivo per attività individuale.
Articolo 8 (Modalità di presentazione delle domande)
1. Le domande per l'ottenimento dei contributi di cui
all'articolo 7, comma 1, lett. a), redatte sui modelli predisposti
dalla struttura competente, sono presentate a quest'ultima
annualmente entro il 30 settembre, ove riferite al piano di riparto
di cui all'articolo 9, comma 3, ed entro il 30 giugno con
riferimento al piano di riparto di cui all'articolo 9, comma 4, e
sono corredate della relativa documentazione giustificativa.
2. Le domande per l'ottenimento delle borse al merito sportivo
di cui all'articolo 7, comma 1, lett. b), sono presentate alla
struttura competente entro il 30 settembre di ogni anno, corredate
di certificazione della FSN di appartenenza, attestante il titolo
sportivo acquisito dall'atleta interessato.
3. Il responsabile regionale della FSN di appartenenza vista la
documentazione di cui ai commi 1 e 2.
Articolo 9 (Criteri di ripartizione)
1. I contributi per l'attività agonistica di alto livello sono
concessi annualmente, entro i limiti degli stanziamenti previsti
dal bilancio regionale, con deliberazione della Giunta regionale
entro novanta giorni dalla scadenza dei termini di cui all'articolo
8, commi 1 e 2.
2. I contributi di alto livello per l'attività di squadra sono
determinati sulla base di due specifici piani di riparto.
3. Il primo piano di riparto prende in considerazione i seguenti
elementi:
a) valore tecnico del campionato federale cui si riferisce il
contributo;
b) spese federali relative all'iscrizione al campionato, con
esclusione dell'eventuale cauzione;
c) consistenza nella squadra del numero di atleti provenienti
dai vivai giovanili di società o associazioni sportive
regionali.
4. Il secondo piano di riparto avviene ad attività conclusa e
con riferimento ai seguenti elementi:
a) spese sostenute per l'utilizzo di impianti sportivi;
b) entità chilometrica delle trasferte effettuate;
c) spese federali sostenute e relative a tasse di gara, giudici
di gara, cronometristi e spese mediche obbligatorie durante le
competizioni.
5. I contributi di alto livello per l'attività di squadra non
sono cumulabili con quelli previsti al Capo I, qualora riferiti
alla medesima attività.
6. Le percentuali da assegnarsi a ciascuno degli elementi di cui
ai commi 3 e 4, la definizione e il riconoscimento della qualifica
di alto livello per l'attività di squadra e individuale, nonché
l'ammontare delle borse al merito sportivo sono individuati dalla
Consulta regionale per lo sport di cui all'articolo 15.
Capo III Contributi speciali
Articolo 10 (Definizione)
1. Si intendono per contributi speciali le provvidenze
specificamente destinate:
a) all'acquisto di attrezzi necessari alla pratica sportiva,
fino ad un massimo del trenta per cento della spesa effettivamente
sostenuta e documentata, con esclusione dell'attrezzatura
personale;
b) ad iniziative finalizzate alla formazione, aggiornamento e
specializzazione di tecnici, organizzate dalle rispettive
federazioni, dal CONI o da enti di promozione sportiva riconosciuti
dal CONI o dalla Regione, fino ad un massimo del cinquanta per
cento della spesa relativa a quote di iscrizione e viaggi;
c) ad iniziative finalizzate alla formazione e all'aggiornamento
di dirigenti sportivi fino ad un massimo del trenta per cento della
spesa relativa a quote di iscrizione e viaggi;
d) alla realizzazione di progetti speciali aventi una
particolare valenza sotto il profilo della diffusione della pratica
sportiva presso i giovani e del loro accrescimento tecnico, fino ad
un massimo del cinquanta per cento della spesa relativa a
personale, acquisto di attrezzi, acquisto e realizzazione di
materiale didattico e informativo.
Articolo 11 (Modalità di presentazione delle domande, di
concessione e liquidazione)
1. Le richieste di contributi di cui all'articolo 10, corredate
di un dettagliato preventivo di spesa e di una relazione
illustrante l'iniziativa, sono presentate alla struttura competente
entro il 31 gennaio di ogni anno.
2. I contributi sono concessi annualmente entro i limiti degli
stanziamenti previsti dal bilancio regionale, con deliberazione
della Giunta regionale, su proposta del comitato ristretto di cui
all'articolo 18.
3. La liquidazione dei contributi di cui all'articolo 10 avviene
ad iniziativa conclusa e previa presentazione di giustificativi di
spesa fiscalmente corretti.
Capo IV Attività degli enti di promozione sportiva
Articolo 12 (Interventi a favore dell'attività sportiva
amatoriale)
1. La Regione interviene a sostegno dell'attività promossa dagli
enti di promozione sportiva e dalle associazioni sportive a
ciascuno di essi affiliate per la diffusione dello sport a livello
amatoriale e per la promozione sportiva.
2. Al fine di cui al comma 1, sono concessi contributi alle
associazioni sportive, regolarmente costituite in Valle d'Aosta ed
ivi operanti, affiliate ad un ente di promozione sportiva
riconosciuto dal CONI o dalla Regione.
3. Per la concessione dei contributi, gli organismi sportivi
devono aver svolto nella regione attività per almeno un anno,
attestata dal responsabile regionale dell'ente di appartenenza.
4. Si intende amatoriale l'attività sportiva svolta da soggetti
non tesserati alla FSN corrispondente alla disciplina praticata
nell'ambito dell'ente di promozione sportiva.
5. I comitati regionali degli enti di promozione sportiva,
riconosciuti dal CONI, o gli analoghi organismi regionali operanti
esclusivamente in Valle d'Aosta con sede e organizzazione stabile,
ove esistenti e sempreché agli stessi risultino affiliate almeno
tre società o associazioni sportive operanti nella regione, purché
non facenti parte di altri comitati regionali o interregionali con
sede fuori della Valle d'Aosta, beneficiano dei contributi di cui
al presente Capo nella misura massima del quindici per cento da
dedursi dall'ammontare complessivo assegnato al rispettivo
ente.
Articolo 13 (Modalità di presentazione delle domande)
1. Le domande per l'ottenimento dei contributi di cui
all'articolo 12, redatte su modelli predisposti dalla struttura
competente, sono presentate annualmente a quest'ultima entro il 30
settembre e comprendono i dati relativi al piano di riparto di cui
all'articolo 14, comma 2. Le società e associazioni sportive sono
tenute ad allegare alle domande di contributo la relativa
documentazione giustificativa.
2. Il responsabile regionale dell'ente di promozione sportiva di
appartenenza vista la documentazione di cui al comma 1.
Articolo 14 (Criteri di ripartizione)
1. I contributi per l'attività amatoriale e promozionale sono
concessi annualmente, entro i limiti degli stanziamenti previsti
dal bilancio regionale, sulla base di uno specifico piano di
riparto, approvato con deliberazione della Giunta regionale, entro
sessanta giorni dalla scadenza del termine di cui all'articolo 13,
comma 1.
2. Il piano di riparto considera i seguenti elementi relativi
all'anno di attività cui si riferiscono i contributi:
a) spese di affiliazione all'ente di promozione sportiva e
numero delle società ad esso affiliate;
b) consistenza numerica dei soggetti coinvolti nell'attività
sportiva di tipo amatoriale e promozionale;
c) spese sostenute per l'utilizzo di impianti sportivi;
d) entità chilometrica delle trasferte effettuate dalle
associazioni sportive affiliate per la partecipazione a campionati
nazionali organizzati dal corrispondente ente di promozione
sportiva;
e) efficacia delle iniziative promosse per la diffusione della
pratica sportiva a livello amatoriale e promozionale.
3. Le percentuali da applicare agli elementi di cui al comma 2,
nonché eventuali ulteriori criteri per la ripartizione dei
contributi sono individuati dalla Consulta regionale per lo sport
di cui all'articolo 15.
Capo V Consulta regionale per lo sport
Articolo 15 (Istituzione e composizione)
1. È istituita presso la struttura competente la Consulta
regionale per lo sport.
2. La Consulta regionale per lo sport è nominata con decreto
dell'assessore regionale competente in materia di sport, dura in
carica quattro anni e comunque fino alla conclusione del
quadriennio olimpico estivo.
3. Fanno parte della Consulta regionale per lo sport:
a) l'assessore regionale competente in materia di sport, con
funzione di presidente;
b) il presidente della delegazione regionale del CONI;
c) i responsabili regionali delle FSN;
d) un rappresentante della Federachon di sport de noutra tera,
di cui alla legge regionale 53/1981;
e) i rappresentanti delle associazioni sportive regionali, di
cui all'articolo 4, comma 5;
f) i responsabili regionali degli enti di promozione sportiva,
riconosciuti dal CONI o dalla Regione;
g) il dirigente della struttura competente.
4. In caso di assenza o impedimento i componenti della Consulta
regionale per lo sport possono delegare, per iscritto, un proprio
rappresentante in loro vece.
5. Le funzioni di segretario sono svolte da un dipendente della
struttura competente.
6. Non è consentito il cumulo di più rappresentanze in capo ad
uno stesso componente della Consulta regionale per lo sport.
7. La Consulta regionale per lo sport, ove opportuno, invita
alle proprie riunioni, senza diritto di voto, esperti di
particolare competenza.
8. I componenti della Consulta regionale per lo sport sono
revocabili in qualunque momento dagli organismi che li hanno
designati; essi rimangono tuttavia in carica fino alla data di
emanazione del decreto con cui si provvede alla loro
sostituzione.
Articolo 16 (Funzioni)
1. La Consulta regionale per lo sport:
a) formula proposte ed elabora pareri in materia di politica
dello sport;
b) individua le percentuali da assegnarsi a ciascuno degli
elementi di cui all'articolo 6, comma 2, all'articolo 9, commi 3 e
4, e all'articolo 14, comma 2, nonché eventuali ulteriori criteri
utili per la ripartizione dei contributi relativi all'attività
ordinaria, di alto livello e amatoriale, da sottoporre
all'approvazione della Giunta regionale;
c) individua e definisce l'accesso ai contributi di alto livello
per l'attività di squadra e individuale, nonché l'entità delle
borse al merito sportivo, da sottoporre all'approvazione della
Giunta regionale;
d) designa i componenti del comitato ristretto di cui
all'articolo 18, in rappresentanza degli organismi di cui
all'articolo 15, comma 3, lett. c) e f).
Articolo 17 (Convocazione e funzionamento)
1. La Consulta regionale per lo sport è convocata dall'assessore
regionale competente in materia di sport almeno due volte l'anno e
ogni qualvolta ne faccia richiesta scritta almeno un terzo dei
componenti.
2. La convocazione avviene mediante avvisi scritti, recanti
l'ordine del giorno e inviati almeno cinque giorni prima della
riunione.
3. Le deliberazioni della Consulta regionale per lo sport sono
adottate con la presenza di almeno un terzo dei suoi componenti e
con il voto favorevole della maggioranza dei presenti.
4. Delle deliberazioni è redatto verbale a cura del
segretario.
5. La Consulta regionale per lo sport può adottare un proprio
regolamento di funzionamento da approvarsi con decreto
dell'assessore regionale competente in materia di sport.
Articolo 18 (Comitato ristretto)
1. Il comitato ristretto è composto dall'assessore regionale
competente in materia di sport o suo delegato, con funzione di
presidente, dal presidente della delegazione regionale del CONI, da
un funzionario della struttura competente, da due rappresentanti
delle FSN, dal rappresentante dell'ASIVA, da un rappresentante
degli sport tradizionali regionali e da un rappresentante degli
enti di promozione sportiva, o loro delegati permanenti.
2. I componenti del comitato ristretto sono nominati con decreto
dell'assessore regionale competente in materia di sport e restano
in carica fino alla scadenza della Consulta regionale per lo
sport.
3. I componenti del comitato ristretto decadono per dimissioni,
scadenza del mandato o per revoca del mandato da parte degli
organismi che li hanno designati.
4. Il comitato ristretto provvede:
a) all'esame preliminare degli argomenti da sottoporre
all'approvazione della Consulta regionale per lo sport;
b) a formulare le proposte di assegnazione dei contributi
speciali, di cui all'articolo 10, da sottoporre all'approvazione
della Giunta regionale;
c) a effettuare, su richiesta della Consulta regionale per lo
sport, indagini e studi su specifici argomenti afferenti il settore
sportivo.
5. Le riunioni del comitato ristretto avvengono con la presenza
di almeno cinque componenti.
Capo VI Sport invernali
Articolo 19 (Contributi all'ASIVA)
1. La Regione riconosce all'ASIVA un fondamentale ruolo, nella
gestione dell'attività agonistica a livello di rappresentativa
regionale, essenzialmente giovanile, di indirizzo, coordinamento e
sostegno dell'attività svolta dagli sci club operanti nella
regione, nonché di orientamento propedeutico alla formazione
professionale dei giovani che intendono intraprendere
l'insegnamento dello sci.
2. In considerazione delle peculiarità alpine della Valle
d'Aosta e della riconosciuta importanza, anche sotto il profilo
turistico-promozionale e di diffusione dell'immagine, dello
sviluppo degli sport invernali, la Regione interviene a sostegno
dell'ASIVA mediante la concessione di un contributo forfetario e
comunque non superiore al disavanzo del bilancio relativo all'anno
cui si riferisce il contributo, approvato dai competenti organi
statutari.
3. Per il 1998 l'entità del contributo è determinata in lire 600
milioni; per gli anni successivi la medesima è stabilita con legge
di bilancio.
Articolo 20 (Presentazione della domanda, concessione e
liquidazione del contributo)
1. Il contributo di cui all'articolo 19 è concesso annualmente,
entro i limiti degli stanziamenti previsti dal bilancio regionale,
con provvedimento del dirigente della struttura competente, entro
sessanta giorni dalla scadenza del termine di cui al comma 2.
2. La richiesta è presentata alla struttura competente entro il
31 dicembre di ogni anno, corredata di una relazione illustrante
l'attività sportiva programmata e del bilancio preventivo nel quale
sono in particolare evidenziate le spese riferite:
a) all'organizzazione, alla gestione e allo svolgimento
dell'attività agonistica delle rappresentative regionali delle
diverse discipline degli sport invernali;
b) alla formazione e all'aggiornamento di tecnici;
c) all'assistenza tecnica e al sostegno economico a favore degli
sci club della Valle d'Aosta regolarmente affiliati per l'attività
dagli stessi svolta;
d) alla sottoscrizione di polizze assicurative collettive a
favore degli atleti agonisti tesserati a copertura dei rischi
derivanti da infortuni durante lo svolgimento dell'attività
sportiva;
e) all'acquisto di attrezzature necessarie alla pratica
sportiva;
f) al concorso nella realizzazione o all'attuazione di
iniziative finalizzate all'avviamento dei giovani agli sport
invernali e alla valorizzazione dei più promettenti.
3. Alla liquidazione del contributo si provvede in due
soluzioni: in acconto, fino ad un massimo del sessanta per cento,
entro il 31 marzo e a saldo, previa presentazione del bilancio
consuntivo e di una relazione illustrante l'attività sportiva
svolta nell'anno cui si riferisce il contributo.
Capo VII Sport tradizionali regionali
Articolo 21 (Interventi a favore degli sport tradizionali
regionali)
1. Al fine di valorizzare e salvaguardare l'identità culturale
delle tradizioni sportive popolari, la Regione concede contributi
forfetari alle associazioni sportive regionali di fiolet, di palet,
di rebatta e di tsan e alla Federachon di sport de noutra tera, di
cui alla legge regionale 53/1981, e comunque in misura non
superiore al disavanzo risultante dal bilancio consuntivo di
ciascuno degli enti beneficiari, relativo all'anno cui si riferisce
il contributo e approvato dai competenti organi statutari.
2. Nel determinare l'entità del contributo annuale si tiene
conto dei seguenti elementi:
a) volume dell'attività svolta nella pratica sportiva
agonistica;
b) spese per la formazione e l'aggiornamento di tecnici e
dirigenti sportivi;
c) spese per l'utilizzo di impianti sportivi;
d) spese per la sottoscrizione di polizze assicurative
cumulative a favore degli atleti tesserati a copertura dei rischi
derivanti da infortuni durante lo svolgimento dell'attività
sportiva;
e) spese per l'acquisto di materiale necessario per la pratica
sportiva;
f) oneri derivanti dalla realizzazione di progetti speciali
aventi una particolare valenza sotto il profilo della diffusione
della pratica sportiva presso i giovani e del loro accrescimento
tecnico.
3. Per il 1998 l'entità del contributo è determinata in lire 220
milioni; per gli anni successivi la medesima è stabilita con legge
di bilancio.
4. I contributi sono erogati alle associazioni sportive
regionali di fiolet, di palet, di rebatta e di tsan sulla base di
uno specifico piano di riparto, che deve tenere conto degli
elementi di cui al comma 2, predisposto dalla struttura competente,
su proposta della Federachon di sport de noutra tera.
5. Una somma, pari ad un massimo del quindici per cento da
dedursi dallo stanziamento annuale previsto dal bilancio regionale,
è destinata alla Federachon di sport de noutra tera.
Articolo 22 (Presentazione della domanda, concessione e
liquidazione dei contributi)
1. I contributi sono concessi annualmente, entro i limiti degli
stanziamenti previsti dal bilancio regionale, con deliberazione
della Giunta regionale, entro sessanta giorni dalla scadenza del
termine di cui al comma 2.
2. Le richieste di contributo, corredate del bilancio preventivo
e di una relazione illustrante l'attività programmata, sono
presentate alla struttura competente entro il 31 dicembre di ogni
anno.
3. I contributi sono liquidati in due soluzioni: in acconto,
fino ad un massimo del sessanta per cento, entro il 31 marzo, e a
saldo, ad attività conclusa, previa presentazione di un rendiconto
finanziario e di una relazione illustrante l'attività svolta.
Capo VIII Contributi per attività di squadra di livello
nazionale
Articolo 23 (Finalità)
1. La Regione sostiene l'attività degli organismi sportivi
valdostani partecipanti, con una propria squadra, ai massimi
campionati federali nazionali, tenuto conto della rilevanza che
tale attività assume quale fattore di emulazione da parte dei
giovani e di coinvolgimento dei cittadini nella pratica
sportiva.
Articolo 24 (Soggetti beneficiari e requisiti)
1. I contributi sono concessi a favore di società e associazioni
sportive che svolgono una disciplina sportiva di squadra e che
risultano in possesso di tutti i seguenti requisiti:
a) costituite ed operanti in Valle d'Aosta da almeno due
anni;
b) in possesso di un proprio settore giovanile;
c) affiliate ad una FSN;
d) iscritte e partecipanti ad un campionato nazionale
professionistico o ad un campionato dilettantistico di livello
nazionale.
2. Si intende per campionato professionistico quello svolto da
una società, costituita nelle forme e con le modalità previste
dalla vigente normativa in materia di professionismo sportivo,
organizzato da una lega professionistica e conformemente alle
disposizioni impartite dalla FSN di appartenenza.
3. Si intendono iscritte ad un campionato dilettantistico di
livello nazionale le società partecipanti al massimo campionato
nazionale dilettantistico di serie della disciplina.
Articolo 25 (Determinazione dei contributi)
1. L'entità dei contributi è determinata dalla Giunta regionale
in relazione al rilievo nazionale del campionato cui è iscritta la
società richiedente, nonché ai risultati sportivi conseguiti nella
precedente stagione agonistica ed è fissata entro i seguenti
importi:
a) fino ad un massimo di lire 500 milioni per società che
svolgono un campionato nazionale professionistico;
b) fino ad un massimo di lire 400 milioni per società che
svolgono un campionato dilettantistico di livello nazionale.
Articolo 26 (Modalità di presentazione e istruttoria delle
domande)
1. Ai fini della concessione dei contributi, le società o
associazioni sportive interessate presentano, entro il 31 luglio di
ogni anno, una domanda alla struttura competente, corredata della
seguente documentazione:
a) atto costitutivo della società o associazione sportiva;
b) copia dell'affiliazione o riaffiliazione alla FSN di
appartenenza;
c) copia dell'avvenuta iscrizione ad uno dei campionati di cui
all'articolo 24, comma 1, lett. d);
d) copia del bilancio preventivo approvato dai competenti organi
societari.
2. La struttura competente verifica l'ammissibilità della
richiesta ed elabora, entro sessanta giorni dalla scadenza del
termine di cui al comma 1, la proposta di deliberazione da
sottoporre all'approvazione della Giunta regionale.
Articolo 27 (Liquidazione)
1. La liquidazione del contributo è effettuata in due
soluzioni:
a) in acconto fino ad un massimo del settanta per cento;
b) a saldo, a stagione sportiva conclusa, previa presentazione
di una relazione illustrante l'attività svolta, di copia del
bilancio consuntivo regolarmente approvato dai competenti organi
societari, nonché di una dichiarazione della FSN di appartenenza
attestante l'avvenuto completamento del campionato a cui la società
ha preso parte.
2. Qualora la società beneficiaria dell'acconto erogato ai sensi
del comma 1, lett. a), non svolga almeno il cinquanta per cento del
campionato, la Regione provvede al recupero della somma
liquidata.
Articolo 28 (Non cumulabilità dei contributi)
1. Gli interventi di cui al presente Capo non sono cumulabili
con i contributi di cui ai Capi I, II, III e VII.
Titolo III Sponsorizzazioni nel settore dello sport
Articolo 29 (Finalità)
1. La Regione riconosce negli interventi di sponsorizzazione
sportiva un efficace strumento di diffusione promozionale
dell'immagine della Valle d'Aosta.
2. Allo scopo di cui al comma 1, la Regione attua specifiche
azioni di sponsorizzazione riferite ad atleti valdostani praticanti
le rispettive discipline sportive ai più alti livelli
tecnico-agonistici.
Capo I Sponsorizzazioni individuali
Articolo 30 (Soggetti beneficiari e requisiti)
1. Il rapporto di sponsorizzazione è instaurato con:
a) atleti residenti in Valle d'Aosta, tesserati ad una FSN e
inclusi nell'organico della squadra nazionale maggiore;
b) atleti residenti in Valle d'Aosta praticanti un'attività
sportiva che, pur non rientrante nelle discipline di cui alla lett.
a), si caratterizza per gli assoluti valori tecnici e agonistici
espressi a livello mondiale.
2. Limitatamente alla disciplina dello sci alpino, il rapporto
di sponsorizzazione è esteso agli atleti inseriti nell'organico di
una delle squadre nazionali.
3. Qualora la federazione nazionale di appartenenza preveda la
costituzione di una squadra nazionale solo in occasione di
particolari eventi agonistici, o ne definisca la composizione in
data posteriore alla scadenza dei termini per la presentazione
della domanda di cui all'articolo 33, comma 2, la sponsorizzazione
può essere attuata nei confronti di atleti dalla stessa federazione
comunque riconosciuti di interesse nazionale ai fini della
composizione di rappresentative nazionali assolute e sempre che i
medesimi atleti abbiano fatto parte della nazionale maggiore nella
stagione agonistica immediatamente precedente.
Articolo 31 (Determinazione degli interventi)
1. L'entità della sponsorizzazione, determinata in relazione
all'efficacia promozionale dell'intervento, è stabilita dalla
Giunta regionale su proposta dell'assessore regionale competente in
materia di sport, entro i seguenti importi:
a) fino ad un massimo di lire 90 milioni all'atleta:
1) medagliato o partecipante all'ultima edizione dei giochi
olimpici;
2) medagliato o partecipante all'ultima edizione dei campionati
mondiali della disciplina;
3) posizionato entro il decimo posto dell'ultima classifica di
specialità della coppa del mondo della disciplina;
4) medagliato all'ultima edizione dei campionati europei
assoluti;
b) fino ad un massimo di lire 50 milioni all'atleta:
1) partecipante all'ultima edizione dei campionati europei
assoluti;
2) campione italiano assoluto in carica della disciplina;
3) atleta in possesso del solo requisito di cui all'articolo 30,
comma 1, lett. a);
4) atleta rientrante nella fattispecie di cui all'articolo 30,
comma 1, lett. b);
c) fino ad un massimo di lire 20 milioni all'atleta:
1) campione mondiale juniores della disciplina;
2) componente di una delle altre squadre nazionali di sci
alpino.
2. Nel caso di atleti ricadenti nella fattispecie di cui
all'articolo 30, comma 3, l'entità massima della sponsorizzazione è
ridotta del venti per cento, sempreché l'atleta sponsorizzato sia
autorizzato dai regolamenti sportivi federali nazionali e
internazionali all'esposizione del logo della Regione in tutte le
occasioni di cui all'articolo 32, comma 3.
3. Qualora l'atleta interessato sia inibito in base ai vigenti
regolamenti federali nazionali e internazionali o dalla società o
associazione sportiva di appartenenza all'esposizione del logo
della Regione durante le competizioni cui prende parte, l'entità
massima della sponsorizzazione è ridotta del trenta per cento,
sempreché il medesimo atleta sia autorizzato dai competenti organi
federali e societari all'esposizione del logo della Regione nelle
ulteriori occasioni specificate all'articolo 32, comma 3.
4. Le somme riconosciute a titolo di sponsorizzazione si
intendono comprensive degli oneri fiscali.
Articolo 32 (Contratto di sponsorizzazione)
1. Il rapporto di sponsorizzazione è costituito mediante la
stipulazione di un contratto, conforme alle determinazioni assunte
con deliberazione della Giunta regionale ai sensi dell'articolo 31,
sottoscritto dal dirigente della struttura competente e dal
responsabile della FSN di appartenenza a ciò autorizzato o, ove
consentito dai regolamenti federali, dal soggetto sponsorizzato o
dall'eventuale soggetto giuridico, procuratore o società, cui
l'atleta abbia conferito, mediante regolare contratto, procura per
la gestione della propria immagine.
2. La sponsorizzazione ha una durata massima di un anno, è
rinnovabile, ha carattere esclusivamente individuale ed è attuata
in accordo con la federazione nazionale di appartenenza ed in
armonia con quanto stabilito dai regolamenti federali vigenti in
materia a livello nazionale ed internazionale.
3. La sponsorizzazione conferisce alla Regione il diritto di
utilizzo, a fini pubblicitari, dell'immagine sportiva del soggetto
sponsorizzato mediante l'apposizione di scritte o marchi distintivi
sul copricapo o sull'abbigliamento dallo stesso indossato in gara,
in allenamento e nel corso di ogni altro avvenimento di interesse
pubblico quali, ad esempio, interviste, conferenze stampa e
premiazioni.
4. Fatto salvo quanto disposto all'articolo 31, comma 3, la
Regione si riserva di concordare con il soggetto sponsorizzato
forme di veicolazione dell'immagine dello sponsor ulteriori
rispetto a quelle di cui al comma 3 e finalizzate a compensare le
limitazioni imposte all'atleta dai regolamenti federali nazionali e
internazionali.
Articolo 33 (Modalità di presentazione e istruttoria delle
domande)
1. Ai fini dell'instaurazione del rapporto di sponsorizzazione i
soggetti interessati presentano una domanda alla struttura
competente, corredata della seguente documentazione:
a) certificato di residenza in un comune della Regione;
b) dichiarazione della federazione sportiva di appartenenza
attestante:
1) il possesso di uno dei requisiti di cui all'articolo 30,
nonché degli eventuali titoli sportivi di cui all'articolo 31;
2) l'assenza di impedimenti alla stipulazione del contratto e
l'indicazione di eventuali limitazioni imposte al soggetto
sponsorizzato nella veicolazione dell'immagine dello sponsor;
3) calendario di massima delle competizioni della squadra
nazionale cui l'atleta sponsorizzato appartiene o, trattandosi di
atleta sponsorizzato ai sensi dell'articolo 30, comma 1, lett. b),
calendario degli eventi sportivi programmati.
2. Le domande di sponsorizzazione sono presentate annualmente
entro il 15 settembre per le discipline invernali e entro il 15
marzo per le altre discipline.
3. La struttura competente verifica l'ammissibilità delle
richieste ed elabora, entro quaranta giorni dalla scadenza dei
termini di cui al comma 2, la proposta di atto deliberativo da
sottoporre all'approvazione della Giunta regionale.
Articolo 34 (Liquidazione)
1. La liquidazione della sponsorizzazione è effettuata in
un'unica soluzione a stagione agonistica conclusa, dietro
presentazione di:
a) dichiarazione dell'atleta sponsorizzato, vistata dalla
federazione sportiva di appartenenza, attestante la partecipazione
del medesimo alle competizioni previste nel programma agonistico
della squadra nazionale di appartenenza, con indicazione dei
risultati conseguiti;
b) fattura o nota corrispondente all'importo definito
contrattualmente.
2. Qualora l'atleta non abbia partecipato, per qualsiasi motivo,
ad almeno la metà del programma agonistico della squadra nazionale
di appartenenza, l'importo della sponsorizzazione è ridotto del
cinquanta per cento.
Titolo IV Manifestazioni sportive
Articolo 35 (Finalità)
1. La Regione riconosce nell'organizzazione delle manifestazioni
sportive uno strumento di promozione della pratica sportiva e di
diffusione dell'immagine della Valle d'Aosta in ambito nazionale e
internazionale.
2. Allo scopo di cui al comma 1, la Regione concede contributi,
a favore di enti pubblici ed enti privati non aventi finalità di
lucro, costituiti ed operanti in Valle d'Aosta, finalizzati al
sostegno dell'organizzazione di manifestazioni ed eventi sportivi
in ambito regionale.
3. I contributi del presente Titolo non si estendono alle
manifestazioni rientranti nell'attività ordinaria federale
considerata ai fini della concessione dei contributi di cui al
Titolo II.
Articolo 36 (Determinazione dei contributi)
1. Alla determinazione dei contributi si perviene in relazione
all'importanza, sotto il profilo sportivo e promozionale, della
manifestazione.
2. Le percentuali massime di intervento sono calcolate sul
totale delle spese, ritenute ammissibili, inerenti
all'organizzazione e all'effettuazione della manifestazione.
3. Sono ritenute ammissibili a contributo le sole spese
tecnicamente necessarie o comunque obbligatorie ai fini dello
svolgimento della manifestazione, con esclusione delle spese di
investimento.
4. L'entità dei contributi è fissata nella misura massima del
cinquanta per cento.
5. Nel caso di manifestazioni di interesse internazionale la
percentuale massima di intervento può essere elevata al settanta
per cento.
Articolo 37 (Presentazione delle domande)
1. Per l'ottenimento dei contributi, gli enti interessati sono
tenuti a presentare alla struttura competente specifica domanda
corredata di:
a) relazione illustrante l'articolazione e le caratteristiche
tecnico-organizzative della manifestazione;
b) dettagliata previsione delle spese e delle entrate;
c) eventuale documentazione comprovante l'inclusione della
manifestazione nel calendario ufficiale della competente
federazione sportiva internazionale.
2. Qualora le richieste di contributo pervengano a
manifestazione conclusa, la documentazione di cui al comma 1, lett.
b), è sostituita dal bilancio consuntivo della manifestazione,
corredato di idonei giustificativi di spesa e dell'indicazione
delle entrate registrate.
Articolo 38 (Concessione dei contributi)
1. I contributi sono concessi con deliberazione della Giunta
regionale.
2. La concessione del contributo conferisce alla Regione il
diritto di apporre, a cura e spese dell'ente organizzatore, il
proprio marchio e logotipo su tutto il materiale prodotto in
funzione della promozione della manifestazione.
Articolo 39 (Liquidazione)
1. I contributi di cui all'articolo 35 sono liquidati a
manifestazione conclusa, previa presentazione di idonei
giustificativi di spesa e di entrata e di una dichiarazione
attestante l'assenza di ulteriori entrate di qualunque genere,
dirette o indirette, oltre a quelle relative ai giustificativi
presentati.
2. La liquidazione dei contributi di cui al comma 1 può avvenire
anche ratealmente e prima della conclusione della manifestazione in
caso di particolare necessità, evidenziata all'atto della
presentazione della domanda dall'ente o dall'organismo richiedente,
previa presentazione di giustificativi di spesa, nel rispetto della
percentuale del contributo concesso.
3. Si intendono idonei come giustificativi di spesa i documenti
contabili, intestati all'ente o all'organismo beneficiario del
contributo, e di entrata quelli da esso emessi nei confronti di
altri erogatori di contributi, sponsor, destinatari di pubblicità o
altri comunque rilasciati nel rispetto della vigente normativa in
materia fiscale.
4. Il rapporto tra l'ammontare complessivo del contributo
erogato e quello delle spese regolarmente giustificate non può
eccedere il rapporto tra l'ammontare del contributo inizialmente
concesso e quello delle spese preventivate.
5. I contributi sono liquidati subordinatamente all'osservanza
delle condizioni di cui all'articolo 38, comma 2.
6. Il contributo liquidato non può comunque eccedere il
disavanzo tra l'ammontare delle spese e delle entrate correttamente
documentate.
Titolo V Disposizioni transitorie e finali
Articolo 40 (Modificazioni alla legge regionale 24 giugno 1992,
n. 31)
1. Il comma 1 dell'articolo 1 della legge regionale 24 giugno
1992, n. 31 (Concessione di contributi per la realizzazione di
iniziative di interesse turistico-promozionale) è sostituito dal
seguente:
"1. La Regione concede contributi a favore di enti pubblici ed
enti privati non aventi finalità di lucro allo scopo di sostenere e
incentivare la realizzazione di iniziative di carattere culturale o
spettacolare, suscettibili di favorire la promozione dell'immagine
turistica della Valle d'Aosta."
Articolo 41 (Abrogazioni)
1. Sono abrogate le seguenti leggi regionali:
a) 30 ottobre 1987, n. 85 (Interventi a favore dello sport);
b) 16 agosto 1994, n. 48 (Disciplina delle sponsorizzazioni nel
settore dello sport), come modificata dall'articolo 22, comma 1,
della legge regionale 19 gennaio 1995, n. 1, e dall'articolo 20,
comma 1, della legge regionale 19 gennaio 1996, n. 1;
c) 16 aprile 1987, n. 33 (Erogazione di un contributo annuo
all'Associazione sport invernali Valle d'Aosta (ASIVA) per
l'attività inerente la formazione professionale).
2. Sono altresì abrogati il comma 3 dell'articolo 3 e l'articolo
6 della legge regionale 31/1992.
Articolo 42 (Disposizioni transitorie)
1. Sono fatti salvi gli interventi già deliberati alla data di
entrata in vigore della presente legge in applicazione delle legge
regionale 85/1987, 48/1994 e 33/1987.
2. Limitatamente alla stagione agonistica 1997/1998, le
richieste di contributo di cui al Titolo II, Capo VIII, relative
all'attività agonistica in corso di svolgimento, sono presentate
entro quindici giorni dalla data di entrata in vigore della
presente legge.
3. Limitatamente all'anno 1998, i contributi di cui al Titolo
II, Capo IV, sono concessi a favore dei comitati regionali degli
enti di promozione sportiva riconosciuti dal CONI o dalla Regione e
regolarmente funzionanti in Valle d'Aosta.
4. Limitatamente all'anno 1998, i contributi di cui all'articolo
3, comma 1, lett. a) e d), sono concessi in due soluzioni:
a) in acconto, pari al quaranta per cento del contributo
assegnato per l'anno 1997 ai sensi della legge regionale
85/1987;
b) a saldo, ad attività conclusa, conformemente a quanto
disposto agli articoli 5, 6, 13 e 14.
5. Limitatamente all'anno 1998, i contributi di cui all'articolo
3, comma 1, lett. c), sono concessi anche a favore della Federachon
di sport de noutra tera.
Articolo 43 (Disposizioni finanziarie)
1. Gli oneri derivanti dall'applicazione della presente legge,
ammontanti a complessive lire 4.350 milioni annui gravano, a
decorrere dall'esercizio 1998, sui seguenti capitoli del bilancio
della Regione:
a) quanto a lire 1.350 milioni per l'applicazione delle
disposizioni di cui al Titolo II, Capi I, II e III sul capitolo
66500 (Contributi per attività sportive);
b) quanto a lire 150 milioni per l'applicazione delle
disposizioni di cui al Titolo II, Capo IV, sul capitolo 66501, di
nuova istituzione, denominato "Interventi a favore dell'attività
sportiva amatoriale";
c) quanto a lire 600 milioni per l'applicazione delle
disposizioni di cui al Titolo II, Capo VI, sul capitolo 64460, la
cui denominazione è così modificata "Contributi all'ASIVA per
l'attività agonistica giovanile e di orientamento propedeutico alla
formazione professionale dei giovani";
d) quanto a lire 220 milioni per l'applicazione delle
disposizioni di cui al Titolo II, Capo VII, sul capitolo 66502, di
nuova istituzione, denominato "Contributi alle associazioni degli
sport tradizionali regionali per l'attività, la valorizzazione e la
salvaguardia delle tradizioni sportive popolari valdostane";
e) quanto a lire 500 milioni per l'applicazione delle
disposizioni di cui al Titolo II, Capo VIII, sul capitolo 66503, di
nuova istituzione, denominato "Contributi per l'attività sportiva
di squadra nei massimi campionati nazionali professionistici o
dilettantistici";
f) quanto a lire 330 milioni per l'applicazione delle
disposizioni di cui al Titolo III, Capo I, sul capitolo 64150
(Finanziamento delle sponsorizzazioni nel settore dello sport);
g) quanto a lire 1.000 milioni per l'applicazione delle
disposizioni di cui al Titolo IV, sul capitolo 64321, di nuova
istituzione, denominato "Contributi a organismi privati per la
realizzazione di manifestazioni a carattere sportivo" e, quanto a
lire 200 milioni sul capitolo 62521, di nuova istituzione,
denominato "Contributi a enti locali per la realizzazione di
manifestazioni a carattere sportivo".
2. Alla copertura degli oneri di cui al comma 1 si provvede
mediante utilizzo degli stanziamenti iscritti sui seguenti capitoli
del bilancio pluriennale 1998/2000 della Regione:
a) per lire 1.500 milioni iscritti al capitolo 66500 (Contributi
per attività sportive);
b) per lire 250 milioni iscritti al capitolo 64460 (Contributi
all'ASIVA per attività di orientamento propedeutico alla formazione
di maestri di sci);
c) per lire 400 milioni iscritti al capitolo 64150
(Finanziamento delle sponsorizzazioni del settore sportivo);
d) per lire 1.000 milioni iscritti al capitolo 64320 (Contributi
e sussidi ad istituzioni e organismi vari per attività nel settore
del turismo e del tempo libero);
e) per lire 200 milioni iscritti al capitolo 62520 (Contributi e
sussidi ad enti locali per attività nel settore del turismo e del
tempo libero);
f) per lire 1.000 milioni iscritti al capitolo 69000 (Fondo
globale per il finanziamento di spese correnti) a valere
sull'intervento previsto al punto B.2.5. (Interventi a favore dello
sport) dell'allegato n. 1 del medesimo bilancio pluriennale
1998/2000 della Regione.
3. All'eventuale rideterminazione dell'ammontare complessivo
dell'onere di cui al comma 1 si provvede con legge finanziaria.
Articolo 44 (Variazioni di bilancio)
1. Al bilancio pluriennale della Regione per gli anni 1998/2000
sono apportate, per ciascuno degli anni 1998, 1999 e 2000, le
seguenti variazioni:
a) in diminuzione in termini di competenza:
cap. 66500 "Contributi per attività sportive"
lire 150.000 000
cap. 64320 "Contributi e sussidi ad istituzioni e organismi vari
per attività nel settore del turismo e del tempo libero"
lire 1.000.000.000
cap. 62520 "Contributi e sussidi ad enti locali per attività nel
settore del turismo e del tempo libero"
lire 200.000.000
cap. 64150 "Finanziamento delle sponsorizzazioni nel settore
dello sport"
lire 70.000.000
cap. 69000 "Fondo globale per il finanziamento di spese
correnti"
lire 1.000.000.000;
b) in diminuzione in termini di cassa a valere sull'esercizio
1998:
cap. 66500 "Contributi per attività sportive"
lire 150.000 000
cap. 64320 "Contributi e sussidi ad istituzioni e organismi vari
per attività nel settore del turismo e del tempo libero"
lire 1.000.000.000
cap. 62520 "Contributi e sussidi ad enti locali per attività nel
settore del turismo e del tempo libero"
lire 200.000.000
cap. 64150 "Finanziamento delle sponsorizzazioni nel settore
dello sport"
lire 70.000.000
cap. 69440 "Fondo di riserva di cassa"
lire 1.000.000.000;
c) in aumento in termini di competenza e, limitatamente
all'esercizio finanziario 1998, in termini di cassa:
programma regionale 2.2.4.08
codificazione 1.1.1.6.2.2.8.9
cap. 66501 (di nuova istituzione)
"Interventi a favore dell'attività sportiva amatoriale"
lire 150.000.000
programma regionale 2.2.4.08
codificazione 1.1.1.6.2.2.8.9
cap. 66502 (di nuova istituzione)
"Contributi alle associazioni degli sport tradizionali regionali
per l'attività, la valorizzazione e la salvaguardia delle
tradizioni sportive popolari valdostane"
lire 220.000.000
programma regionale 2.2.4.08
codificazione 1.1.1.6.2.2.8.9
cap. 66503 (di nuova istituzione)
"Contributi per l'attività di squadra nei massimi campionati
nazionali professionistici o dilettantistici"
lire 500.000.000
cap. 64460 "Contributi all'ASIVA per l'attività agonistica
giovanile e di orientamento propedeutico alla formazione
professionale dei giovani"
lire 350.000.000
programma regionale 2.2.4.08
codificazione 1.1.1.6.2.2.8.9
cap. 64321 (di nuova istituzione)
"Contributi a organismi privati per la realizzazione di
manifestazioni a carattere sportivo"
lire 1.000.000.000
programma regionale 2.1.1.02
codificazione 1.1.1.5.4.2.8.9
cap. 62521 (di nuova istituzione)
"Contributi a enti locali per la realizzazione di manifestazioni
a carattere sportivo"
lire 200.000.000.
Articolo 45 (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta ed
entrerà in vigore il giorno successivo a quello della sua
pubblicazione nel Bollettino ufficiale della Regione.
Presidente Ha chiesto la parola il relatore, Consigliere
Perron.
Perron (UV) Le projet de loi que nous allons examiner est un
projet de loi sans doute assez important qui dispose un profond
examen de toute la normative régionale en matière de sport, donc un
examen profond même si la normative existante répondait encore aux
finalités que le législateur s'était données et même si la
normative répond aussi aux requêtes que le sport valdôtain dans son
ensemble peut avoir.
Il est à mon avis important aussi la portée de ce projet de loi;
il s'agit de donner une reconnaissance importante à tout le domaine
du sport qui est pratiqué dans notre Région. Cette mesure est
importante pour le nombre de gens qu'elle va toucher, pour le
nombre de personnes qui pratiquent directement une activité
sportive, pour tout le domaine qui route autour du sport: les
familles ou les jeunes qui pratiquent une activité sportive.
Cette mesure a eu une confrontation très approfondie dans la
Commission compétente, qui a fait aussi des auditions au cours
desquelles nous avons entendu les représentants de presque tous les
domaines concernés par la loi.
La Commission a vu entre autres une profonde discussion entre
les commissaires, visant tous les différents aspects des différents
secteurs qui sont réglementés par cette loi.
Le projet de loi en question se propose de réunir en un seul
texte divisé en différents secteurs toutes les dispositions
régionales en matière de mesures visant à favoriser la pratique des
activités sportives dans la Région et qui font maintenant l'objet
des différentes lois approuvées au cours des dix dernières
années.
L'application de cette loi a permis de constater qu'il s'impose
une mise à jour des mécanismes d'intervention tels qu'ils sont
actuellement fixés, car ceux-ci ne correspondaient parfois pas
exactement aux objectifs indiqués par le législateur régional ou du
moins ils sont dépassés par les nouvelles différentes exigences
provenant du monde du sport valdôtain.
Le projet de loi comprend trois titres principaux - dont chacun
traite d'un secteur particulier: les activités sportives
ordinaires, parrainage dans le domaine des sports, manifestations
sportives - auxquels deux autres titres viennent s'ajouter: accès
sur les dispositions illustrant les finalités et le contenu des
projets de loi en général et sur les dispositions finales.
Sans entrer trop dans le détail des dispositions contenues dans
le titre Ier et dans le titre Vème, il me semble opportun
d'examiner du moins les titres IIème, IIIème et IVème, qui
constituent le centre du texte.
Le titre IIème s'intéresse aux mesures visant le développement
de l'activité sportive ordinaire, c'est-à-dire celle qui se déroule
dans le cadre des fédérations sportives nationales qui font partie
du Comité olympique national italien (CONI), des organismes de
promotion sportive agréés par le CONI et de la Federachon di sport
de noutra tera.
Pour ce qui est de l'activité qui se déroule dans le cadre d'une
fédération, quatre types de mesures sont prévues: des subventions
ordinaires destinées à soutenir l'activité de compétition ordinaire
des sociétés sportives; les subventions de haut niveau destinées
aux sociétés sportives dont l'activité - qu'il s'agisse de la
préparation d'athlètes dans le cadre des sports individuels, ou de
la participation d'une équipe à un championnat - est plus intense
du point de vue de la technique et de la compétition, ce qui
entraîne des coûts supérieurs de gestion; les subventions spéciales
destinées à stimuler l'achat d'équipements sportifs, la formation
et le recyclage des techniciens et de leurs directeurs sportifs, la
participation à des importantes manifestations sur invitation et
enfin la réalisation de projets visant à diffuser la pratique du
sport chez les jeunes et à en améliorer la technique; les
subventions destinées à soutenir les sociétés sportives valdôtaines
qui participent avec leurs propres équipes aux championnats
nationaux de plus haut niveau organisés par les fédérations dans
les catégories professionnelles ou amateurs.
Il convient de noter que pour la détermination des subventions
ci-dessus le projet de loi en question prévoit l'application d'un
ensemble de paramètres préétablis en fonction du type d'activité
sportive des bénéficiaires et que deux facteurs relatifs à la
participation de jeunes athlètes issus des pépinières des sociétés
sportives régionales revêtent une importance tout particulière.
En ce qui concerne le sport amateur, c'est-à-dire l'activité de
personnes qui ne sont pas inscrites à une fédération sportive
nationale, il est prévu que les organismes de promotion sportive
agréés par le CONI ou la Région puissent également recevoir des
subventions.
L'attribution des subventions est déterminée chaque année par la
délibération du Gouvernement régional dans le cadre de la
ventilation du budget régional et dans le respect des conditions
fixées par la loi en application des paramètres préétablis par le
Gouvernement régional et sur proposition de la Conférence régionale
du sport, organisme représentatif des diverses composantes qui
opèrent dans ce secteur.
Le secteur de l'activité sportive ordinaire comprend également
les sports divers pour lesquels il est prévu l'attribution de
subventions annuelles en faveur de "l'Associazione Sport Invernali
Valle d'Aosta (ASIVA)", en reconnaissance du rôle que celle-ci joue
en matière de gestion de compétitions sportives, de coordination et
d'orientation vis-à-vis des ski-clubs régionaux et d'incitation à
la formation professionnelle des jeunes qui désirent se diriger
vers l'enseignement du ski.
De la même manière, pour protéger et développer des traditions
sportives populaires de notre Région, ce projet de loi prévoit le
versement de subventions annuelles en faveur des associations
sportives régionales de fiolet, palet, rebatta e tsan, qui seront
déterminées sur la base d'un programme de répartition établi par la
structure régionale compétente en matière de sport, sur proposition
de la Federachon di sport de noutra tera, sur la base des
paramètres spécifiquement fixés par le projet de loi.
Compte tenu de l'importance qui est reconnue aux expressions
sportives de niveau technique supérieur, de point de vue également
de la promotion de l'image de la Vallée d'Aoste, le titre IIIème
prévoit des actions spécifiques de parrainage des athlètes
valdôtains. Dans ce but, en relation avec l'effet promotionnel
reconnu par telles interventions, le Gouvernement régional est
autorisé à contracter des rapports de parrainage avec les athlètes
qui se sont affirmés au plus haut niveau, de la discipline qu'ils
pratiquent ou avec les auteurs de prestations sportives ou
spectaculaires particulièrement importantes.
Les limites de parrainage sont en fonction des titres que chaque
athlète détient et de la mesure où les règlements sportifs
nationaux et internationaux lui permettent de véhiculer l'image de
son parrainer.
Le titre IVème est consacré à l'organisation en Vallée d'Aoste
des manifestations sportives qui constituent un instrument reconnu
de propagation de la culture sportive ainsi que de diffusion de
l'image régionale tant au plan national qu'international. De ce
point de vue il est prévu que l'Administration régionale accorde
son appui économique à des organismes publics privés sans but
lucratif, qui ont été constitués et qui opèrent en Vallée d'Aoste,
pour assurer un soutien adéquat à l'organisation de manifestations
et d'autres événements sportifs au niveau régional. Les subventions
sont plafonnées à 50 pour cent du total des dépenses techniquement
nécessaires et obligatoires pour le déroulement des manifestations,
coûts et investissements exclus. Un plafond plus élevé - 70 pour
cent - est prévu en ce qui concerne l'organisation de
manifestations d'intérêt international.
Une dernière remarque à propos des dispositions transitoires
contenues dans l'article 42: celles-ci sont destinées à faciliter
la transition des dispositions de loi abrogées à celles du projet
de loi qui est aujourd'hui en question.
Presidente Ha chiesto la parola l'Assessore al turismo,
commercio e sport, Agnesod.
Agnesod (UV) Je voudrais remercier avant tout le rapporteur, qui
a représenté de façon ponctuelle et précise la complexité de cette
loi, ainsi que le rôle important qu'elle joue dans le monde sportif
de notre Région. Il s'agit d'un bon texte qui donne de bonnes
réponses. Nous n'avons pas la présomption de donner de réponses
exhaustives à tout le monde, mais certainement c'est un effort.
En soulignant le bon travail accompli, je dois remercier les
conseillers qui font partie de la IIème Commission et de la Vème
Commission, cette dernière a aussi rédigé le texte qui est
maintenant à l'examen du Conseil, pour l'effort que nous avons fait
ensemble pour améliorer encore un projet qui avait été rédigé de la
part d'un groupe de travail qui était sorti de l'Assemblée générale
il y a deux ans. Il s'agit d'un projet qui a été objet de plusieurs
rencontres et d'approfondissements.
Le groupe de travail avait souligné la nécessité d'aborder le
thème d'une nouvelle loi, même si la loi précédente était déjà une
bonne loi, donc il s'agit d'une loi-cadre dans le milieu du sport
qui cherche de donner les réponses les plus nécessaires.
Je n'entre pas dans le mérite du texte parce qu'un travail
approfondi a été fait par le Conseiller Perron dans son
illustration; je voudrais seulement dire que la loi a le but de
rendre plus compréhensible au monde sportif valdôtain les
différentes lois qu'il y avait dans le secteur et d'éviter d'aller
dans le futur sur des lois spéciales qui sont souvent l'objet de
discussion et d'incompréhension. A ce moment nous avons un
instrument plus complet que nous pouvons jouer avec les sports
valdôtains.
Presidente È aperta la discussione generale. Ha chiesto la
parola il Consigliere Marguerettaz.
Marguerettaz (Aut) Con questo disegno di legge il Consiglio
dovrebbe proseguire in una di quelle attività principi che hanno
definito il ruolo di questa maggioranza che ha portato avanti un
programma nel corso di questi cinque anni.
Abbiamo tutti, anche noi dell'opposizione, ammesso che se va
dato atto di qualcosa di positivo di questo quinquennio portato
avanti da questa maggioranza è il fatto che si sia posto un certo
ordine all'interno della gigantesca legislazione regionale. Per
quanto ci concerne noi aggiungiamo: ben poco di più. In questo
senso il disegno di legge va in questa direzione. È una direzione
senza dubbio positiva, anche se credo che sia molto riduttivo poter
pensare, come abbiamo già avuto modo di dire, che un Governo della
Valle d'Aosta si occupi per forse troppo tempo esclusivamente solo
di un riordino quando ci pare di vedere che le necessità siano ben
più grandi e più urgenti.
Fatta questa premessa e dato atto che questa legge ha una
positività di fondo che è quella di andare ad abrogare tutta una
serie di leggi esistenti per riunificarle all'interno di una
stessa, che è quella di cui stiamo discutendo, vediamo qual è la
filosofia di questa legge.
Qui si parla essenzialmente di contributi, vorrei aprire una
piccola e anche un po' personale parentesi. Ho letto qualche giorno
fa su La stampa un articolo di fondo in cui l'articolista aveva
qualcosa da ridire su una presupposta monetizzazione per quanto
concerne le politiche familiari e facevo questa considerazione: è
strano che nella nostra Regione questo giudizio emerga per quanto
concerne le politiche familiari e non emerga per tutta una serie di
altre politiche, ivi compresa quella dello sport, ma non solo -
anzi direi che questa è ancora tutto sommato la più sana - e
potremmo pensare a ben altri settori economici per la nostra
Regione, dicevo, è strano che raramente si punti l'indice verso la
monetizzazione di altri settori dove forse vi sono interessi ben
consolidati e di fronte ad una politica familiare invece si sia
pronti a dire che si monetizza. Questa è una legge essenzialmente
di contributi, quindi è normale che anche qui si monetizzi.
Devo dare atto che anche all'interno della ripartizione dei vari
contributi per alcuni dei quali vengono dati anche migliori criteri
e migliori definizioni, vi è un relativo aumento monetario, anche
se questo è comunque presente e generalizzato; in una parola,
potremmo dire che questa legge accontenta tutti. Non c'è una
categoria, non c'è una società sportiva, non c'è una federazione
sportiva che prenda meno o uguale a ciò che percepiva fino a ieri,
quindi tutti coloro che si occupano di sport in Valle d'Aosta
percepiranno maggiori contributi rispetto al passato ma, come
dicevo, se andiamo a vedere all'interno delle varie società
sportive, all'interno delle varie federazioni e comunque di chi si
occupa nella propria disciplina dello sport, vediamo che sono degli
aumenti contributivi tutto sommato accettabili. Do alcuni dati per
i consiglieri che non hanno fatto questo lavoro di raffronto con il
passato: ad esempio gli enti di promozione sportiva passano da
circa 120 milioni di contributo a 150, l'ASIVA passa da circa 520
milioni a 600, la Federachon di sport de noutra tera passa da 180 a
220, gli sponsors individuali vengono aumentati di 20-30 milioni
l'uno mediamente quindi, obiettivamente, vediamo che gli aumenti
contributivi per tutti questi sport sono ragionevoli, se posso dire
così. E fin qui tutto bene però, all'interno di questo disegno di
legge c'è una questione, una e una sola questione che per quanto mi
concerne grida fortemente vendetta.
Se fin qui ho parlato in generale di tutti gli sport e ho dato
atto che i nuovi contributi previsti dalla legge sono
condivisibili, vi sono gli interventi previsti al capo VIII del
titolo II di questa legge che stranamente non si allineano sulla
filosofia fin qui descritta perché in questo capitolo si parla di
contributi per attività di squadra di livello nazionale, si cerca
di delineare quali sono le squadre interessate e quindi si parla di
squadre che partecipino ad un campionato nazionale professionistico
- in Valle d'Aosta non mi risulta che ce ne sia nemmeno una - e di
squadre che partecipano al massimo campionato dilettantistico di
livello nazionale e in Valle d'Aosta ce ne sono due. Per tradurre,
allo stato attuale il capo VIII della legge è stato scritto per due
squadre valdostane, addirittura c'è un capo della legge fatto
apposta per due realtà.
Queste due realtà, l'Assessore ci ha giustamente richiamato
durante il dibattito in commissione che una legge non deve essere
fatta sugli angeli, ma sulle cose concrete, hanno un nome e un
cognome nel senso che sono la Società calcistica Valle d'Aosta e la
Società hockeystica Lions Courmaosta. Queste due Società sono, a
differenza di tutte le altre realtà dello sport valdostano,
fortemente, fortissimamente, mi permetto di aggiungere
sommessamente, premiate rispetto a tutta l'altra realtà sportiva
valdostana. Se prima ho dato delle cifre, vorrei darne ancora, così
capiamo lo scarto che c'è fra la vecchia realtà e la presente di
tutte le altre società sportive e la vecchia realtà e la presente
di queste due Società.
Mentre per tutti gli altri, dicevo prima, c'è un aumento che va
dai 20 ai 40 ai 50 ai 60 milioni, che incide percentualmente in una
misura che raramente supera il 10 percento rispetto ai passati
contributi, queste due Società percepivano ad oggi una media di 60
milioni di contributo, la legge prevede che possano arrivare a 400
milioni di contributo, un aumento di circa il 700 percento. Di
fronte a questo cospicuo regalo natalizio, come diceva il collega
Dujany precedentemente, ma credo che questo sia anche un regalo
pasquale, c'è da chiedersi le ragioni che poi spero nel corso del
dibattito vengano date.
Ci sono molte ragioni da dare su questo capo della legge. La
Giunta in particolare dovrebbe dirci perché nel giro di una
settimana si è cambiato radicalmente questo disegno di legge, nel
senso che una settimana prima la Giunta riteneva queste due Società
formidabili veicoli di promozione per la Regione Valle d'Aosta,
tanto che i 400 milioni si pensava di darli alle Società come
sponsorizzazione e una settimana dopo, in seguito ad una breve
riflessione, si è deciso che invece queste due Società non dovevano
essere veicolo di promozione della Valle d'Aosta, o perlomeno non
lo erano sufficientemente, e si sono trasformati con un colpo di
bacchetta magica i 400 milioni da sponsor a contributi.
Si sono evidentemente dovute cambiare le motivazioni e mi
permetterà di dire l'Assessore che le motivazioni date al
contributo di queste squadre, perlomeno quelle che sono scritte in
legge, sono di una debolezza spaventosa. Si dice che la Regione
sostiene queste Società, tenuto conto della rilevanza che tale
attività assume quale fattore di emulazione da parte dei giovani e
di coinvolgimento dei cittadini nella pratica sportiva. Ora, è vero
che siamo una piccola realtà specifica, con tradizioni forti e
radicate, con un processo culturale ben identificabile, ma credo
che i nostri giovani appassionati di calcio, se hanno un idolo da
emulare, pensano più a un Ronaldo che non ad un Calamita, per dire.
Forse sbaglio io, ma mio figlio perlomeno ragiona così.
Queste due Società sono fortemente premiate, soprattutto se si
tiene in considerazione il fatto che le Società in questione non
percepiranno dei denari solo dall'Amministrazione regionale
successivamente all'applicazione di questa legge ma, come abbiamo
avuto modo di parlare qualche tempo fa all'interno di quest'aula,
percepiscono già altri soldi come sponsorizzazione, indovinate da
chi? Dal Casino de la Vallée, dalla gestione straordinaria del
Casino de la Vallée, il quale nella sponsorizzazione della stagione
?97-?98 ha elargito a entrambe le Società qualcosa come 160 milioni
di lire. Credo di non dire una bestialità se dico che anche questi
sono dei soldi pubblici quindi, queste sono società che oggi hanno
ricevuto 160 milioni dal Casinò, poi udite, udite: riceveranno,
potranno ricevere fino a 400 milioni, oltre naturalmente perché non
è in contrasto con lo sponsor del Casinò, dal momento
dell'applicazione di questa legge, e una cosa che ho scoperto
proprio ieri andando a vedermi le ultime delibere della Giunta
regionale, la quale non più di 9 giorni fa, esattamente nella
riunione del primo dicembre, ha approvato altri finanziamenti per
queste Società nell'ordine di 50 milioni per l'una e 30 milioni per
l'altra.
Se andiamo a quantificare le somme erogate a favore di queste
due Società, credo che un attimino di pelle d'oca venga a chiunque,
soprattutto tenuto in considerazione il livello di campionato al
quale sta partecipando questa squadra di calcio, non parlo
dell'hockey che svolge il massimo campionato nazionale della sua
disciplina.
In passato il Consiglio regionale approvò una legge a favore
dell'Aosta Calcio che fu votata - pur fra qualche piccola
contestazione - unanimemente dal Consiglio regionale. Questa legge,
che fu fatta nel momento in cui l'Aosta Calcio era in una categoria
superiore rispetto a quella in cui milita oggi la squadra del Valle
d'Aosta, stabiliva di erogare un contributo all'Aosta Calcio di 500
milioni per il primo anno, 300 per il secondo, 200 per il terzo,
stop. Chiaramente facendo salvo il fatto che l'Aosta Calcio
continuasse a militare in un campionato semiprofessionistico. Qui
invece stiamo parlando di campionati dilettanti.
Ripeto, ci sono alcune considerazioni che forse potranno
apparire demagogiche, ma che io mi sento tranquillamente di fare e
di sostenere.
Non più di due giorni fa partecipavo ad una festa degli amici
del Madagascar, i quali mi chiedevano informazioni su come mai il
Comitato per la cooperazione con i paesi in via di sviluppo - del
quale mi onoro di far parte - spesso stenta a trovare i mezzi
finanziari per sostenere varie opere a carattere umanitario che
vengono portate avanti dalle associazioni volontaristiche della
nostra Regione. Spiegavo loro che le richieste in questo campo sono
numerose, anche importanti, ma che purtroppo questo Comitato ha una
disponibilità di bilancio annuale di 350 milioni.
Noi oggi, con un bilancio approvato che stanzia 350 milioni per
quell'organismo che deve sostenere opere a carattere umanitario, ci
apprestiamo a dire che ci sono realtà di 11, 20 - non so neanche
quanti - giocatori stipendiati, che prendono dei soldi dalle
società, alle quali vengono destinati 400 milioni.
Ma al di là di queste considerazioni, per me molto amare, ve n'è
un'altra che voglio enunciare in maniera molto chiara.
Avendo partecipato a tutti i lavori delle commissioni su questo
disegno di legge, se c'è una cosa che mi è stata chiara fin dal
primo momento e che ancora oggi lo è, è che qua c'è necessità di
dare questi soldi a queste società. C'era il discorso dello sponsor
iniziale, poi non so se per il fatto che c'erano già degli sponsor
locali di queste società si è pensato di abbandonare l'idea e si è
riformulata la questione con il discorso dei contributi.
L'ho detto in commissione: se volete dare questi soldi a queste
società, siete responsabili delle vostre scelte, fatelo, ma fatelo
almeno in maniera più intelligente di come appare così come è
scritto nella legge perché qui è chiaro che bisogna in qualche modo
giustificare e far sembrare che il discorso non è legato alle due
Società, ma è un discorso generale.
Allora, prima osservazione. Dire che la Regione Valle d'Aosta dà
500 milioni per una società che svolge un campionato
professionistico, mettere questo in legge, mi dispiace per gli
amici dell'Union Valdôtaine, vuol dire non conoscere la realtà
della Valle d'Aosta perché questo significa parlare di due
possibilità: di una squadra di calcio che milita in serie A, di una
squadra di basket che partecipa ad un campionato di serie A.
Il basket e il calcio sono le uniche federazioni ad avere un
campionato professionistico, questo ci è stato detto dai tecnici;
tutte le altre federazioni sportive hanno semplicemente dei
campionati dilettantistici. L'hockey ne è un esempio, non potrebbe
essere in serie A e rientrare nella seconda fascia se il suo fosse
un campionato professionistico quindi, dire questa voce A significa
parlare di Team system o di Juventus in Valle d'Aosta.
Dire quello che è detto nella lettera B, anche qui fa ridere,
quindi se avessimo un domani una squadra, per dire una squadra a
caso, il Brusson che arriva in serie A, gli daremmo 500 milioni; se
nello stesso anno avessimo il Valle d'Aosta o qualsiasi altra
squadra che milita nel campionato nazionale dilettanti allora
daremmo 400 milioni, per dire le incongruità con cui è stata
scritta questa legge.
Andiamo avanti. La lettera B, dove rientrano queste due Società,
parla di 400 milioni. Facevo già presente in commissione che
paradossalmente se in questa Regione ci fosse una squadra che
arriva a fare il campionato di serie B nazionale di palla a volo,
non rientrerebbe in questa fascia di contributi, ma sarebbe
equiparata - tanto per dire alcune società - alla bocciofila Nitri
o alla polisportiva Aymavilles-Gressan, cioè rientrerebbe in quel
piano di riparto delle attività ad alto livello già presente oggi
secondo la legge.
Credo di aver dato alcuni e mi auguro sufficienti motivi perché
soprattutto questo capo VIII della legge venga seriamente
ripensato, riformulato, rianalizzato, la parola migliore sarebbe
ritirato, ma non so se questo è possibile.
In conclusione di quest'intervento, preannuncio che presenterò
tre proposte di emendamenti al disegno di legge e un ordine del
giorno che dovrebbe accompagnare questo disegno di legge,
riprendendo un discorso che si era affrontato in Commissione, e che
dico adesso in chiusura in modo da non fare poi il secondo
intervento sull'ordine del giorno, e che tocca una realtà che
questa legge non considera, ma non si può pensare che una legge
consideri tutto.
Si tratta della realtà di quei ragazzi che praticando attività
agonistica e al tempo stesso estendo studenti, quindi andando a
scuola, devono fare i conti ogni giorno con questa difficoltà. Sono
persone, soprattutto quelle che praticano lo sci, ma anche quelle
che fanno altre discipline, che difficilmente riescono a conciliare
i tempi della scuola con i tempi dell'agonismo. È una questione
importante, tale era stata riconfermata anche dai commissari tutti,
quindi si era deciso di presentare un ordine del giorno. Ne
propongo uno a firma mia e di alcuni colleghi che è sul piatto
della discussione emendabile, riformulabile in un altro modo.
Ordine del giorno
Richiamate le finalità del disegno di legge n. 265 "Interventi a
favore dello sport";
Sottolineata l'importanza che riveste la pratica sportiva per i
giovani e l'impegno che essa richiede quando è svolta a livello
agonistico;
Atteso che, per alcune discipline sportive in particolare, i
tempi della scuola sono difficilmente conciliabili con quelli dello
sport e che sovente, a causa di questa situazione, molti giovani
atleti per poter svolgere l'attività agonistica devono assentarsi
dalle lezioni;
Considerato che questo stato di cose comporta un notevole
impegno e causa non poche difficoltà per quei ragazzi che
desiderano raggiungere dei buoni risultati sia a livello scolastico
che sportivo
Impegna
la Giunta regionale a
1) istituire, nel più breve tempo possibile, delle borse annuali
al merito scolastico/sportivo che premino quei ragazzi valdostani
che abbiano saputo coniugare i migliori risultati scolastici con
quelli sportivi;
2) ricercare delle soluzioni che offrano opportunità scolastiche
con un'organizzazione diversa rispetto a quell'attuale in modo da
meglio soddisfare le esigenze degli studenti che svolgono delle
attività agonistiche.
F.to: Marguerettaz - Lanivi - Dujany - Parisi - Rocchio -
Lanièce
Presidente Ha chiesto la parola l'Assessore al turismo,
commercio e sport, Agnesod.
Agnesod (UV) Rispetto a quanto ha evidenziato il Consigliere
Marguerettaz vorrei puntualizzare che l'apprezzamento che prima ho
fatto per il lavoro svolto in commissione è soprattutto perché in
quel luogo non è emerso il gioco delle parti e questo ho apprezzato
in modo particolare. Evidentemente, ma con pieno diritto, la platea
qui è diversa, è più accattivante, quindi alcuni spunti sono più
idonei da far emergere in questo contesto piuttosto che in un
altro, ma questo, ripeto, con pieno diritto da parte di tutti i
consiglieri.
Entrando nel merito del discorso più importante che è stato
oggetto dell'intervento di Marguerettaz, vorrei far presente una
cosa. La legge si pone come filosofia di base di creare le
condizioni e spesso uso il termine "dare ossigeno", quell'ossigeno
necessario perché le società, ma lo sport in generale in Valle
d'Aosta possa continuare a vivere, ma la quantità di ossigeno
necessaria varia - e di questo tutti credo me ne possano dare atto
- dall'impegno, dalla collocazione delle varie società e dai
campionati che le società affrontano. Indubbiamente non ci può
essere un'uniformità su questi contributi rispetto ai livelli che
le federazioni e le società appartenenti alle federazioni
occupano.
Per quanto riguarda il discorso specifico dell'alto livello,
dell'altissimo livello, voglio dire che queste società non
rientrano più nei contributi ordinari, non rientrano più nei
contributi ad alto livello, non rientrano nei progetti speciali,
quindi il contributo che viene dato è onnicomprensivo. E questo è
un elemento non secondario che crea comunque differenza fra
sponsorizzazione e contributo.
La sponsorizzazione, data in quel modo, non poteva permettersi
di distinguere fra diritto ad avere il contributo ordinario o il
diritto ad avere il contributo di alto livello oppure il contributo
speciale per progetti particolari riferiti a tecnici, a giovani, al
vivaio e tutto quanto. Questo è un elemento.
L'altro elemento è sicuramente quello che lo sforzo che come
Regione facciamo per entrare nel mondo dello sport, per dare un
aiuto a queste società, per dare quell'ossigeno indispensabile per
farle camminare, sia finalizzato alle società e non si perda magari
in altri tipi di trattenute che non favoriscono l'attività
sportiva, ma fanno riferimento ad altri motivi dovuti a leggi che
esistono e quindi vengono distolti dal vero obiettivo che ci pone
questa legge.
C'è un altro obiettivo che vogliamo perseguire con l'articolo
24, con l'altissimo livello, ed è quello di evitare il ricorso a
leggi speciali, come spesso è avvenuto in passato. Il Consigliere
Marguerettaz faceva prima riferimento alla legge speciale per
l'Aosta Calcio, ci sono state poi leggi speciali per il Courmaosta,
per il basket, leggi che hanno provocato grandi discussioni e delle
rimostranze da parte del mondo sportivo in quanto meno visibili e
meno trasparenti rispetto a tutto l'ambiente sportivo.
Questo tipo di impostazione invece è stato già visto in
Assemblea generale sportiva, è stato illustrato alle federazioni -
fra l'altro i componenti del gruppo di lavoro a cui mi riferivo
prima, che ha lavorato su questo testo per un anno e mezzo,
rappresentavano tutte le federazioni e le esigenze del mondo
sportivo valdostano - e in quest'ottica è stato accettato dalle
federazioni stesse. Questo significa che anche loro si rendono
conto degli sforzi che devono sostenere i dirigenti, coloro che
hanno in mano quelle società che partecipano a campionati di
vertice perché queste poi sono delle situazioni che adesso sono
riferite al Courmaosta o alla Châtillon - Saint-Vincent, ma una
legge vale nel futuro. Chi ci dice che l'anno prossimo o fra due
anni non ci sia il Sarre o l'Aosta Calcio e anche altri sport?
Per questa legge poi abbiamo previsto una calibratura dei
finanziamenti che è globale rispetto a tutti gli articolati e a
tutte le leggi che essa va ad abrogare c'è una riduzione di spesa,
quindi non andiamo a spendere di più, non facciamo regali di Natale
a nessuno con questa legge. I 500 milioni non sono quattro e
quattr'otto perché quattrocento e quattrocento farebbero ottocento.
Noi abbiamo messo come spesa massima in questo capitolo 500
milioni...
(interruzione del Consigliere Marguerettaz, fuori microfono)
... adesso ragioniamo seriamente... "fino a un massimo di"
significa che dobbiamo mettere in campo degli elementi per
valutare. Sono elementi che già sono stati adottati in questi anni,
non inventiamo niente di nuovo, questo è vero; sono elementi che
sono riferiti al costo delle trasferte, alle spese federali, alle
spese per gli impianti sportivi.
È una serie di parametri che sono stati stabiliti già in
Assemblea generale sportiva quindi, sono delle considerazioni che
rientrano nella filosofia del progetto di legge, anche le attività
di altissimo livello rientrano negli obiettivi che si pone questa
legge, vale a dire creare le condizioni per adesso e per il futuro
perché le nostre società e le nostre federazioni riescano a
vivere.
Un sostegno finanziario, è vero, ma è stimolante, non è un
sostegno finanziario fine a sé stesso senza porre condizioni. È
stimolante perché si pone come obiettivo quello di attivare una
politica che sia più rivolta all'età giovanile, privilegiando la
provenienza dai vivai delle società sportive, l'attività svolta da
atleti in età giovanile. Abbiamo inserito anche, limitatamente alla
disciplina dello sci alpino, che il rapporto di sponsorizzazione è
esteso agli atleti inseriti nell'organico di squadre nazionali.
Questa è stata un'osservazione che era emersa in commissione
proprio da Marguerettaz, se non mi sbaglio, che abbiamo accolto
perché rientra come tutti gli altri articoli nella filosofia di
questa legge.
I progetti speciali non sono dei progetti che valgono poco: noi
possiamo intervenire attraverso uno strumento che poi spetta alla
Regione e alla federazione utilizzare bene fino in fondo; possiamo
intervenire nell'articolato della preparazione degli atleti,
all'acquisto di attrezzi necessari alla pratica sportiva, alle
iniziative finalizzate alla formazione, aggiornamento e
specializzazione di tecnici, alle iniziative finalizzate alla
formazione e all'aggiornamento dei dirigenti sportivi, alla
realizzazione dei progetti speciali aventi una particolare valenza
sotto il profilo della diffusione della pratica sportiva presso i
giovani e del loro accrescimento tecnico.
Questi sono degli obiettivi innovativi, sono delle novità che
sono state introdotte e non mi sembrano novità di secondo livello.
Sono invece sostanziali e vanno ad inserirsi in quel contesto di
filosofia della legge che vuole creare le condizioni perché le
nostre società possano muoversi nella direzione di favorire
l'accesso allo sport. E anche gli enti di promozione sportiva fanno
questo perché rispetto alla legge n. 85 del 1986 abbiamo introdotto
il concetto che solo il 15 percento può essere tenuto per gestire
le sedi e le segreterie degli enti stessi, il resto deve essere per
forza dato alle società che fanno lo sport quindi, l'obiettivo è
quello di far praticare lo sport e di andare a premiare le società
che operano sul territorio.
È vero che siamo andati a prevedere questa parte dalla quale
sembra esserci un aumento superiore rispetto agli aumenti che
c'erano nel contesto complessivo, ma ci sono delle motivazioni che
stanno alla base di questa scelta. Abbiamo scelto infatti di
sostenere in questo disegno di legge anche quelle squadre che
occupano campionati di vertice che prima andavano soggette a leggi
speciali quindi, con questa legge non ci sarà più la necessità di
procedere attraverso leggi speciali, tutto quanto rientra in questo
contesto di legge-quadro ed è più visibile, più facilmente
leggibile da parte di tutto il mondo sportivo della Regione.
Volevo annunciare la presentazione di quattro emendamenti, ve ne
sono stati distribuiti cinque ma il quinto, quello dell'articolo
27, comma 2, che dice "2. Qualora la società beneficiaria del
contributo non svolga almeno la metà del campionato, la Regione
provvede al recupero della somma liquidata a favore della società
stessa ai sensi del comma 1, lettera a)", era già stato inserito in
commissione. Probabilmente gli uffici non hanno rilevato questo,
c'è stato un disguido e l'hanno presentato in questo contesto.
Gli altri quattro sono emendamenti che vanno nella direzione che
prima sottolineava Marguerettaz, cioè una squadra di secondo
livello che si trova a fare un campionato di secondo livello
dilettantistico, tipo la palla a volo, in questo caso verrebbe
ripresa attraverso l'emendamento che sto per presentare ed è
l'emendamento n. 1 all'articolo 24 che recita: "Si intendono
altresì iscritte ad un campionato dilettantistico di livello
nazionale le società partecipanti al secondo campionato nazionale
dilettantistico di serie, qualora la rispettiva disciplina sportiva
sia strutturata su almeno 5 campionati nazionali dilettantistici di
serie".
Cinque campionati evidentemente perché bisogna tenere conto di
federazioni che abbiano una certa ampiezza e di conseguenza
riscuotano un certo interesse a livello globale e anche
dispendiosità perché bisogna far entrare qui le trasferte lunghe
che devono sostenere queste squadre che occupano questo tipo di
posizione.
Presento gli altri emendamenti.
Emendamento n. 2
La lett. b) del comma 1 dell'articolo 25 è così sostituita:
"b) fino ad un massimo di lire 400 milioni per società che
svolgono il massimo campionato dilettantistico di livello
nazionale;".
Emendamento n. 3
All'articolo 25, comma 1 è aggiunta la seguente lettera c):
"c) fino ad un massimo di Lire 400 milioni per società ricadenti
nella fattispecie di cui all'articolo 24, comma 4.".
Emendamento n. 4
All'articolo 25 è aggiunto il seguente nuovo comma 2:
"2. L'importo massimo dei contributi di cui al comma 1 è ridotto
del 30 per cento nel caso in cui l'organico della squadra
partecipante al campionato non sia costituito per almeno un terzo
degli atleti provenienti dai vivai giovanili di società
valdostane".
Presidente Questo punto faceva parte del precedente disegno di
legge che era stato portato in commissione, probabilmente per una
dimenticanza non era stato inserito, però anche questo segue la
filosofia di cui parlavo prima.
Presidente Vengono distribuiti gli emendamenti proposti
dall'Assessore. Ha chiesto la parola il Consigliere Lavoyer.
Lavoyer (ADP-PRI-Ind) Intervengo dai banchi del Consiglio perché
il mio intervento non è in qualità di Assessore, ma in qualità di
Consigliere regionale.
Volevo prendere alcuni spunti dall'intervento, fatto peraltro
con molta pacatezza, dal Consigliere Marguerettaz per cercare nei
limiti del possibile di dare al Consiglio regionale un quadro
realistico ed oggettivo soprattutto su alcuni aspetti toccati dal
Consigliere Marguerettaz.
Per quanto mi riguarda, la storia di ognuno di noi non si può
cancellare. Io nello sport ci sono sempre stato, ho giocato per 15
anni al calcio in Valle d'Aosta in società sportive locali, ho
fatto il presidente di società sportive, dal ?90, da quando sono
diventato Assessore, mi sono dimissionato da tutti gli incarichi
ufficiali all'interno di società.
Dicevo prima che il Consigliere Marguerettaz ha fatto un
intervento pacato, però c'erano alcuni aspetti che mi sembravano un
po' conditi da vispolemiche e non vorrei che il taglio della
discussione facesse perdere l'obiettivo importante di questo
disegno di legge e fosse focalizzato su argomentazioni che ritengo
di basso profilo.
Volevo precisare che innanzitutto non è come dice il Consigliere
Marguerettaz quando si riferisce al capo VIII, che queste squadre
avranno un sostegno finanziario di 400 milioni ciascuna. Quello è
un tetto massimo che di volta in volta dovrà essere analizzato, a
seconda anche dei risultati che le singole squadre avranno portato
avanti nell'anno precedente.
Penso che, sempre a livello di informazione, tutto sommato la
scelta di non considerarla sponsorizzazione ma contributo, sia una
scelta corretta perché la sponsorizzazione potrebbe essere solo
finalizzata alla prima squadra, cioè alla squadra che notoriamente
fa il campionato di maggiore rilevanza. Il taglio del contributo è
più finalizzato a tutta l'attività sportiva svolta dalla società
stessa, quindi per una squadra che deve avere una funzione
trainante, ma prevalentemente è finalizzata all'attività sportiva
del settore giovanile.
Faccio un esempio per la Società di calcio alla quale faceva
riferimento prima il Consigliere Marguerettaz: questa Società ha
300 ragazzi nel settore giovanile, ha 50 dirigenti che fanno
esclusivamente del volontariato e checché se ne dica penso che al
di là delle apparenze lo sport in Valle d'Aosta non sia
assolutamente inquinato dalla politica. E penso che sia anche una
testimonianza importante di come si possono fare delle cose per gli
altri senza avere necessariamente un ritorno di tipo
finanziario.
Riprendendo l'esempio di prima: in quella Società ci sono 50
dirigenti che fanno esclusivamente del volontariato.
Sul fatto poi che i giovani siano attratti da Ronaldo, su questo
sono d'accordo, ma i giovani sono anche attratti da una società
sportiva che può dare delle soddisfazioni non solo sportive ma
anche di una competizione ad un certo livello perché diventare
tanti Ronaldo è difficile, mentre riuscire a giocare a calcio, a
hockey o a sciare a certi livelli può essere una cosa raggiungibile
anche per i nostri ragazzi in modo più diffuso.
Vorrei anche che venisse sottolineata, soprattutto per il
Consigliere Marguerettaz che normalmente è molto attento a queste
problematiche, la grande funzione preventiva che hanno queste
società sportive, tutte in generale. Se lo sci club del tale Comune
ha 30, 50, 100 ragazzi che il sabato e la domenica seguono degli
istruttori che fanno solo del volontariato, evita a questi ragazzi
il più delle volte di cadere in tranelli che tutti noi conosciamo.
E tutti noi sappiamo anche che per la Pubblica Amministrazione è
molto più costoso l'intervento difensivo a valle che non quello
preventivo a monte. In questo senso volevo solo, anche se
normalmente il Consigliere Marguerettaz è sempre animato da buona
fede nei suoi interventi, riportare se possibile la discussione su
questo progetto di legge, sottolineando l'importanza che lo stesso
ha per lo sport in Valle.
Sul resto, dicevo prima che ognuno di noi ha la sua storia. Non
riteniamo che il fatto che in una società sportiva sia presente più
o meno direttamente un Consigliere regionale o un Assessore debba
essere un motivo di vantaggio per quella società rispetto ad altre,
ma non può neanche essere un motivo di danno.
Penso che sia meglio una regolamentazione di questi contributi
per legge, piuttosto che la soluzione o della legge speciale o del
contributo speciale che può essere dato a seconda di chi in quel
momento si trova in certe posizioni. Attualmente ci sono queste
società che si trovano in queste condizioni, però fra un anno o due
potrà essere un'altra società che si trova in queste condizioni,
l'altra magari sarà retrocessa.
Infine vorrei sottolineare che il campionato professionistico
non è solo la serie A, dalla C2 in su il campionato per quanto
attiene il calcio è professionistico quindi, penso che sia meglio
sempre per legge dire che qualunque squadra valdostana che un
domani raggiunga il livello di professionista, ha la possibilità di
avere un contributo speciale che è regolamentato per legge.
Ritengo più pericoloso che un Consiglio regionale o un ente
pubblico stabilisca, a seconda di quale squadra raggiunge certi
livelli, la possibilità di legiferare o di dare il contributo.
Era quanto volevo dire, fra l'altro una parte degli emendamenti
legati al settore giovanile li condivido. Ritengo che questo sia un
provvedimento di legge molto importante per la Valle d'Aosta,
vorrei evitare che la discussione fosse personalizzata o legata a
situazioni particolari e contingenti del momento.
Si dà atto che il Consigliere Lanièce non partecipa alla
discussione e alla votazione dell'oggetto.
Presidente Ha chiesto la parola l'Assessore all'istruzione e
cultura, Louvin.
Louvin (UV) Uniquement pour un petit complément d'information au
sujet de la question qui a été évoquée par Monsieur Marguerettaz
concernant la compatibilité entre l'activité scolaire et l'activité
sportive.
Le Conseiller Marguerettaz n'est pas sans savoir qu'une
initiative importante a eu lieu à Courmayeur justement pour aller
dans la direction qu'il souhaite de rendre davantage compatibles
ces deux activités, qui ne peuvent pas être négligées notamment
pendant la période de l'adolescence, au moment où un effort
important doit être déployé par les étudiants pour pouvoir
s'assurer d'un niveau de compétition suffisamment élevé. Je tiens à
lui signaler que l'initiative en question a eu un succès important
au cours de l'année ?96-?97 et qu'elle est réitérée, me paraît-il,
avec satisfaction, essentiellement pour ceux qui font du sport
d'hiver, en particulier du ski.
Il s'agirait de s'investir de façon de plus en plus adéquate
pour permettre d'avoir un équilibre entre l'action de formation
éducative et l'action visant à l'engagement professionnel, mais il
me paraît que nous sommes pour cela déjà sur la bonne voie.
Je signale au passage que des bourses annuelles sont déjà
octroyées aux étudiants de cette même école, le Lycée linguistique
de Courmayeur, mais tout aussi qu'il peut bien s'avérer nécessaire,
au moment donné, de prévoir des mesures plus importantes. Un effort
des particuliers doit être signalé à ce propos: des sociétés de
remontées mécaniques ont voulu remettre à cet effet des prix en
argent, un geste bien apprécié par les familles des récipiendaires
s'étant particulièrement distingués dans les pratiques du
sport.
Presidente Ha chiesto la parola il Consigliere Marguerettaz per
il secondo intervento.
Marguerettaz (Aut) Per il secondo intervento, sì, grazie
Presidente, semplicemente per continuare nel ragionamento iniziato
e poi continuato attraverso gli interventi dei colleghi.
Ho detto all'inizio del mio intervento, forse a qualcuno è
sfuggito, che condividevamo lo spirito che sta all'origine di
questo disegno di legge.
Abbiamo dato atto alla Giunta, all'Assessore in particolare, di
aver meglio impostato tutta l'organizzazione riguardante i
contributi alle società sportive. Questo l'ho detto in apertura del
mio intervento.
Se poi ho focalizzato invece gran parte del mio intervento sul
capo VIII era perché - e lo ribadisco - questo stride fortemente
con tutta l'altra impostazione della legge. Stride se non altro per
l'entità delle cifre, Consigliere Lavoyer in questo caso. Facevo
questa riflessione, in termine anche puramente economici: qui
parliamo di due Società che non si affacciano per la prima volta a
questo campionato di categoria, ma che già da alcuni anni hanno
l'onore e la fortuna per tutta la Valle del resto di prendere parte
a questi campionati.
Seguo lo sport da tifoso e sono ben felice che il Vallée d'Aoste
sia giunto a questi livelli, gli auguro di continuare, anzi di
migliorare e di passare a livelli ancora più alti, ma ho seguito
quella che è stata la campagna acquisti e ho avuto la sensazione
che questa squadra, avendo avuto i contributi previsti dalle
vecchie normative, ha fatto un campionato dignitoso lo scorso anno,
ha messo su un'intelaiatura, un organico in questa squadra
addirittura per fare il salto di qualità e per puntare alla
promozione nel corso di questo campionato.
Tutto questo lo ha fatto con la vecchia normativa. Adesso sembra
che queste squadre non riescano più a svolgere da oggi - perché
fino ad oggi, ripeto, queste erano squadre che prendevano 60
milioni l'anno di contributo - la loro attività a questo livello se
non c'è questo capo VIII della legge, quando torno a dire che per
tutti c'è stato un aumento comprensibile nei contributi, ma le
dimensioni che può assumere l'aumento di questo contributo è
veramente sproporzionato.
L'Assessore Agnesod prima e Lavoyer poi mi dicono che questo è
per evitare di fare leggi speciali. La filosofia di per sé mi può
andare bene, sta di fatto che se è vero che leggi speciali ne sono
state fatte in passato, non è mai stata fatta una legge speciale
per una squadra di calcio che militasse nel campionato dove invece
oggi milita il Vallée d'Aoste; sono state fatte leggi speciali
sempre per squadre che militavano in campionati superiori. Ecco
l'incongruità, quindi poteva essere che questa Giunta decidesse di
fare una legge speciale per questa squadra di calcio, ma sarebbe
stata comunque un'anomalia perlomeno rispetto al passato. Sugli
emendamenti mi riservo di intervenire successivamente.
Poi una considerazione, proprio per svincolare l'ipotesi che
qualcuno può fare che io riduca tutto ad un discorso personale
perché non vuole assolutamente essere questo: sono convinto che
l'Assessore Lavoyer, come il Consigliere Voyat, svolgano
liberamente e senza secondi fini il compito che svolgono
all'interno delle società, ma ripeto che se non ci foste stati
presenti voi in quest'aula il discorso lo avrei fatto pari pari,
però se mi permettete una battuta simpatica, non vuole essere
altro, sarei andato a vedere se comunque tra le pieghe della
Società ci fosse stato qualcuno in grado di fare almeno una certa
pressione nei confronti del Governo regionale. Sempre questo tutto
alla luce di ciò che è lecito, di ciò che è giusto, di ciò che è
corretto.
Presidente Dichiaro chiusa la discussione generale. Prima di
passare all'esame dell'articolato, pongo in votazione l'ordine del
giorno presentato dal Consigliere Marguerettaz ed altri. Ha chiesto
la parola l'Assessore al turismo, commercio e sport, Agnesod.
Agnesod (UV) Credo che le finalità che abbiamo voluto inserire
nel disegno di legge oggetto di discussione siano quelle che vanno
poi a rispondere al contenuto di quest'ordine del giorno e mi
spiego meglio. Noi diamo dei finanziamenti finalizzati alla
valorizzazione, al fatto che possono essere fatte delle attività
sportive soprattutto a livello giovanile, quindi chiaramente le
federazioni sono diversamente rappresentative perché svolgono
attività più o meno conosciute, più o meno frequentate, abbiamo le
attività più conosciute e quelle meno.
Rispetto a quelle che sono più importanti come l'ASIVA, gli
sport invernali in Valle d'Aosta, abbiamo voluto dare un
riconoscimento in termini finanziari proprio perché spetta
all'ASIVA organizzarsi al proprio interno, per permettere,
attraverso l'istituzione di un'impostazione di borse di studio come
è già stato fatto, a coloro che fanno attività agonistica e nello
stesso tempo frequentano la scuola, di continuare l'attività sia
scolastica che sportiva. Quindi rientrano già questi contributi che
abbiamo dato nella filosofia dei contributi, li diamo specialmente
per questo, perché le federazioni come gli enti di promozione si
dovranno tenere solo il 15 percento per mandare avanti le
segreterie, il resto lo dovranno dare a chi fa attività, ovvero
alle società che svolgono attività agonistica.
Devono essere loro mature a cogliere questo tipo di aspetto
perché noi lo possiamo fare attraverso dei paletti che abbiamo
voluto inserire e che inseriremo anche nei parametri che sono
previsti dalla legge e che verranno predisposti dalla Giunta
regionale con propria deliberazione per cui gli indirizzi verso
questo tipo di obiettivo sono dati con questo strumento. Tenuto
conto poi delle osservazioni che ha fatto prima il collega Louvin,
nel senso che abbiamo degli strumenti di servizi da mettere a
disposizione per coloro che praticano attività sportiva soprattutto
negli sport invernali in Valle d'Aosta, dove il problema è più
sentito perché c'è un numero maggiore di partecipanti, noi mettiamo
a disposizione delle strutture perché possa essere conciliata
l'attività di studio con quella sportiva, quindi credo che
quest'ordine del giorno sia superato in questo contesto perciò ci
asterremo.
Presidente Ha chiesto la parola il Consigliere Marguerettaz.
Marguerettaz (Aut) Non ho capito il senso dell'intervento su
quest'ordine del giorno dell'Assessore Agnesod, ho capito
perfettamente quello del suo collega Louvin.
Su questo, ripeto, faccio appello ai colleghi che hanno
presenziato ai lavori della Commissione consiliare perché questo
problema è stato posto nel dibattito a latere di questa legge e ne
sono venute fuori alcune considerazioni che brevemente vado a
svolgere.
Qual è lo sport più amato tradizionalmente, culturalmente, forse
più praticato in Valle d'Aosta? È lo sci, anche per la
conformazione naturale del nostro territorio.
Qual è lo sport più caro in assoluto? Molto probabilmente lo
sci, se non è il primo, è uno dei più cari.
Considerazione successiva: fin quando i ragazzi non hanno
risultati sportivi brillanti, che vengono inseriti a livello
nazionale o a livello di squadra ASIVA, su chi ricade il costo di
queste spese? Sulle famiglie dei ragazzi.
Quarta considerazione: sono contente le famiglie dei ragazzi che
i loro figli continuino nell'attività agonistica?
Difficilissimamente. Il più delle volte sono preoccupate. Di che
cosa sono preoccupate? Di due questioni: delle spese alle quali
vanno incontro; al fatto che questa pratica agonistica di sport in
generale sia deleteria per quanto concerne i risultati scolastici
dei loro figli. Sono idee campate in aria? Ci siamo detti
tranquillamente di no perché se ciascuno di noi dovesse vivere una
cosa del genere avrebbe le stesse identiche preoccupazioni.
Ci sono fra questi ragazzi coloro che più di altri si impegnano
per riuscire, e - tanto per essere chiari - per essere promossi a
scuola magari con dei discreti risultati e pur dovendo fare spesso
delle assenze per conseguire dei risultati sportivi a livello
agonistico. Questa è la descrizione della situazione che si
riallaccia benissimo a quello che diceva Lavoyer, cioè lo sport ha
una funzione vitale di primaria importanza anche per lo sviluppo
educativo e sociale dei nostri giovani.
A fronte di queste considerazioni, nella realtà di oggi cosa
offriamo a questi ragazzi? Va dato atto e ne do atto pubblicamente
all'Assessore Louvin di aver cercato una risposta che si è poi
concretizzata nella convenzione che lui stesso ricordava con
l'Istituto linguistico di Courmayeur che ha offerto un'opportunità
che prima non c'era.
Faccio un breve inciso senza però voler aprire nessuna polemica:
questo problema era già evidente anni fa quando qualcuno ha pensato
all'idea dell'Ecole des neiges.
A questo punto, come possiamo aiutare i ragazzi? Con delle borse
di studio. Giustamente, come dice l'Assessore Louvin, noi aiutiamo
questi ragazzi che decidono per l'Istituto linguistico. È giusto,
doveroso e ancora una volta ne va dato atto all'Assessore Louvin,
ma rimangono aperte altre questioni. Per coloro che invece
decidono, probabilmente richiedendo a sé stessi un maggior impegno,
di continuare uno studio curriculare normale e quindi rinunciano
perché non portati ad esempio allo studio delle lingue, questi non
beneficiano di nessuna borsa di studio.
Le borse a cui invece faceva riferimento l'Assessore Agnesod
sono borse al merito sportivo e ancora una volta, se portiamo
avanti quest'idea, manteniamo questa dicotomia fra sport e scuola.
Ed ecco l'idea che sta alla base di quest'ordine del giorno: la
Giunta, il Consiglio regionale nella sua interezza dice che,
proprio per la realtà dei nostri ragazzi valdostani, per
l'importante realtà della scuola valdostana così come dello sport,
istituisce delle borse di studio che premiano chi riesce a
coniugare questi due momenti decisivi per la vita di ogni
giovane.
Quindi questo più che un contenuto meramente finanziario, vuole
avere un significato ben più alto ed importante che finora non
esiste nella nostra Regione pur con tutti gli aiuti che vengono
dati in campo scolastico e quelli che vengono altresì concessi in
campo sportivo.
L'idea di istituire delle borse di studio che qualcuno, mi
sembra il collega Voyat, molto opportunamente suggeriva nel corso
del dibattito alla Commissione, borse di studio che potrebbero
intitolarsi a giovani purtroppo scomparsi, che sono emersi a
livello agonistico per quanto riguarda lo sci o altre discipline
sportive, mi sembrava un'idea quanto mai opportuna, che non impegna
eccessivamente la Giunta, che non spiazza alcun programma di questo
Governo.
Per cui la proposta di astensione dell'Assessore Agnesod su
quest'ordine del giorno mi sembra priva di fondamento anche perché,
in merito al discorso che lui stesso faceva dell'ASIVA, non c'è
scritto da nessuna parte che l'ASIVA debba destinare delle borse al
merito scolastico sportivo. E ancora, non deve essere l'ASIVA a
giudicare dei meriti scolastici degli alunni, ma l'ASIVA
giustamente si deve occupare di quelli che sono i meriti
sportivi.
Presidente Pongo in votazione l'ordine del giorno:
Presenti: 29
Votanti e favorevoli: 8
Astenuti: 21 (Agnesod, Bavastro, Bionaz, Borre, Chenuil, Florio,
Lavoyer, Louvin, Mafrica, Mostacchi, Perrin C., Perrin G.C.,
Perron, Piccolo, Riccarand, Rini, Stévenin, Vallet, Vicquéry,
Viérin D., Voyat)
Il Consiglio non approva
Presidente Si passa all'esame dell'articolato nel testo della
Commissione.
Il Consiglio prosegue fino alle ore 13,30...
(proteste in Assemblea)
... è stata una decisione presa dai capigruppo. Poi alle 13,30
interrompiamo.
Pongo in votazione l'articolo 1:
Presenti, votanti e favorevoli: 30
Presidente Pongo in votazione l'articolo 2:
Presenti, votanti e favorevoli: 30
Presidente Pongo in votazione l'articolo 3:
Presenti, votanti e favorevoli: 30
Presidente Pongo in votazione l'articolo 4:
Presenti, votanti e favorevoli: 30
Presidente Pongo in votazione l'articolo 5:
Presenti, votanti e favorevoli: 30
Presidente Pongo in votazione l'articolo 6:
Presenti, votanti e favorevoli: 30
Presidente Pongo in votazione l'articolo 7:
Presenti, votanti e favorevoli: 30
Presidente Pongo in votazione l'articolo 8:
Presenti, votanti e favorevoli: 30
Presidente Pongo in votazione l'articolo 9:
Presenti, votanti e favorevoli: 30
Presidente Pongo in votazione l'articolo 10:
Presenti, votanti e favorevoli: 30
Presidente Pongo in votazione l'articolo 11:
Presenti, votanti e favorevoli: 30
Presidente Pongo in votazione l'articolo 12:
Presenti, votanti e favorevoli: 30
Presidente Pongo in votazione l'articolo 13:
Presenti, votanti e favorevoli: 30
Presidente Pongo in votazione l'articolo 14:
Presenti, votanti e favorevoli: 30
Presidente Pongo in votazione l'articolo 15:
Presenti, votanti e favorevoli: 30
Presidente Pongo in votazione l'articolo 16:
Presenti, votanti e favorevoli: 30
Presidente Pongo in votazione l'articolo 17:
Presenti, votanti e favorevoli: 30
Presidente Pongo in votazione l'articolo 18:
Presenti, votanti e favorevoli: 30
Presidente Pongo in votazione l'articolo 19:
Presenti, votanti e favorevoli: 30
Presidente Pongo in votazione l'articolo 20:
Presenti, votanti e favorevoli: 30
Presidente Pongo in votazione l'articolo 21:
Presenti, votanti e favorevoli: 30
Presidente Pongo in votazione l'articolo 22:
Presenti, votanti e favorevoli: 30
Presidente Sull'articolo 23 ha chiesto la parola il Consigliere
Marguerettaz.
Marguerettaz (Aut) Non so se è un falso problema che mi pongo,
ma leggendo come sono scritte le finalità di quest'articolo, che
dovrebbe poi abbracciare tutti gli interventi previsti dagli
articoli successivi all'interno dello stesso capo, nell'articolo si
dice: "La Regione sostiene l'attività degli organismi sportivi
valdostani partecipanti, con una propria squadra, ai massimi
campionati federali nazionali...", non so se va bene così, ma
espresso così mi sembra che non ci sia la comprensione di chi
invece partecipa come, ad esempio, l'hockey partecipa al massimo
campionato federale nazionale, il Vallée d'Aoste forse no. Lo pongo
come problema.
Presidente L'Assessore ha sentito il problema? Consigliere
Marguerettaz?
Marguerettaz (Aut) Capita nelle migliori famiglie di distrarsi
un attimo. Dicevo che l'articolo 23, comma 1, che dovrebbe
abbracciare tutti gli interventi del capo, dice: "La Regione
sostiene l'attività degli organismi sportivi valdostani
partecipanti, con una propria squadra, ai massimi campionati
federali nazionali...". Ora, mentre l'hockey partecipa al massimo
campionato federale nazionale, il Valle d'Aosta poi dopo nei
successivi articoli non partecipa al massimo campionato federale
nazionale; bisognerebbe trovare una formulazione che dica..., va
bene?
Presidente Va bene, Consigliere Marguerettaz, viene interpretato
così.
Pongo in votazione l'articolo 23:
Presenti, votanti e favorevoli: 30
Presidente All'articolo 24 c'è l'emendamento dell'Assessore
Agnesod, che recita:
Emendamento All'articolo 24 è aggiunto il seguente nuovo
comma:
"4. Si intendono altresì iscritte ad un campionato
dilettantistico di livello nazionale le società partecipanti al
secondo campionato nazionale dilettantistico di serie, qualora la
rispettiva disciplina sportiva sia strutturata su almeno 5
campionati nazionali dilettantistici di serie".
Presidente Sull'articolo 24 ha chiesto la parola il Consigliere
Marguerettaz.
Marguerettaz (Aut) Siccome è formulato l'emendamento in maniera
tecnica, volevo chiedere all'Assessore se sa dirmi quali discipline
sportive rientrano in quelle previste da quest'articolo.
Presidente Ha chiesto la parola l'Assessore al turismo,
commercio e sport, Agnesod.
Agnesod (UV) Adesso l'elenco non ce l'ho, però sono la palla a
volo, il basket, il calcio, però il calcio in questo caso, avendo
un unico campionato, non può rientrare, e sono poche altre che
rientrano in questo contesto perché le altre hanno tutti i
campionati sotto i cinque livelli.
Questo perché sono proprio quelle discipline che hanno più spese
e quelle che devono affrontare trasferte più lunghe che devono
sostenere dei costi maggiori.
Presidente La chiarezza della risposta permetterà al Consigliere
Marguerettaz...
(ilarità dell'Assemblea)
... di dare lo stesso risultato. No? Ha chiesto la parola il
Consigliere Marguerettaz.
Marguerettaz (Aut) È una dichiarazione di voto la mia
evidentemente. Quest'emendamento è stato scritto dagli uffici a
fronte di una provocazione, o meglio: non era una provocazione, era
una lettura di quello che era lo stato di cose che avevo fatto al
termine della discussione del disegno di legge in Commissione, dove
se noi non emendassimo questo disegno di legge, come dicevo nel
primo intervento, paradossalmente se ci fosse una squadra locale
che arriva ad una serie B di palla a volo o di qualsiasi altro
sport molto popolare e molto diffuso che ha dei passaggi televisivi
eccetera, non avrebbe potuto accedere ai contributi previsti invece
per quelle due società di cui dicevamo prima.
Con quest'emendamento - poi la botta finale la darò in seguito -
prendiamo atto che si vogliono mettere sullo stesso piano, facendo
l'esempio, una squadra che fa la serie B nazionale di palla a volo
e una squadra che fa il campionato nazionale dilettanti di
calcio.
Quindi se questa è la volontà, ci asteniamo dal votare
l'emendamento.
Presidente Pongo in votazione l'emendamento all'articolo 24:
Presenti: 29
Votanti e favorevoli: 24
Astenuti: 5 (Collé, Marguerettaz, Rocchio, Tibaldi, Viérin
M.)
Presidente Pongo in votazione l'articolo 24 nel testo
emendato:
Articolo 24 (Soggetti beneficiari e requisiti)
1. I contributi sono concessi a favore di società e associazioni
sportive che svolgono una disciplina sportiva di squadra e che
risultano in possesso di tutti i seguenti requisiti:
a) costituite ed operanti in Valle d'Aosta da almeno due
anni;
b) in possesso di un proprio settore giovanile;
c) affiliate ad una FSN;
d) iscritte e partecipanti ad un campionato nazionale
professionistico o ad un campionato dilettantistico di livello
nazionale.
2. Si intende per campionato professionistico quello svolto da
una società, costituita nelle forme e con le modalità previste
dalla vigente normativa in materia di professionismo sportivo,
organizzato da una lega professionistica e conformemente alle
disposizioni impartite dalla FSN di appartenenza.
3. Si intendono iscritte ad un campionato dilettantistico di
livello nazionale le società partecipanti al massimo campionato
nazionale dilettantistico di serie della disciplina.
4. Si intendono altresì iscritte ad un campionato
dilettantistico di livello nazionale le società partecipanti al
secondo campionato nazionale dilettantistico di serie, qualora la
rispettiva disciplina sportiva sia strutturata su almeno cinque
campionati nazionali dilettantistici di serie.
Presenti: 30
Votanti e favorevoli: 24
Astenuti: 6 (Collé, Dujany, Marguerettaz, Rocchio, Tibaldi,
Viérin M.)
Presidente All'articolo 25 ci sono tre emendamenti presentati
dall'Assessore Agnesod e due emendamenti presentati dal Consigliere
Marguerettaz. Do lettura degli emendamenti presentati
dall'Assessore Agnesod:
Emendamenti La lett. b) del comma 1 dell'articolo 25 è così
sostituita:
"b) fino ad un massimo di lire 400 milioni per società che
svolgono il massimo campionato dilettantistico di livello
nazionale;".
All'articolo 25, comma 1 è aggiunta la seguente lettera c):
"c) fino ad un massimo di Lire 100 milioni per società ricadenti
nella fattispecie di cui all'articolo 24, comma 4.".
All'articolo 25 è aggiunto il seguente nuovo comma 2:
"2. L'importo massimo dei contributi di cui al comma 1 è ridotto
del 30 per cento nel caso in cui l'organico della squadra
partecipante al campionato non sia costituito per almeno un terzo
da atleti provenienti dai vivai giovanili di società
valdostane".
Presidente Do lettura degli emendamenti presentati dal
Consigliere Marguerettaz:
Emendamenti All'articolo 25 comma 1 lett. b) sostituire
così:
"fino ad un massimo di 150 milioni per società che svolgono il
massimo campionato dilettantistico di livello nazionale".
All'articolo 25 aggiungere il seguente comma 2:
L'importo massimo dei contributi di cui al comma 1 è ridotto del
trenta per cento nel caso in cui l'organico della squadra
partecipante al campionato non sia costituito per almeno un terzo
da atleti provenienti dai vivai giovanili di società
valdostane.
Presidente Ha chiesto la parola il Consigliere Marguerettaz.
Marguerettaz (Aut) L'emendamento credo che spieghi bene forse
più di tante parole che ho speso in precedenza il significato che
do in questo caso. Non si tratta di non sostenere squadre, società
sportive, che svolgono un campionato di livello superiore rispetto
alla media generale. Si tratta di ricondurre il sostegno a queste
società in termini decenti. Perché 150 milioni e non 125 o 1000?
Perché andando dietro a quella che è la filosofia, ma direi la
traduzione monetaria della filosofia della legge a cui faceva
riferimento l'Assessore Agnesod, dicevo all'inizio che tutte le
società, tutte le federazioni rispetto al passato hanno visto
incrementare il loro contributo nell'ordine del 10-20-30 percento
rispetto ad oggi, se noi mettiamo 150 milioni come contributo per
queste società, le due Società vedrebbero aumentate rispetto al
presente il loro contributo di più del 100 percento.
Quindi è un segnale che va nella direzione che è stata data
dall'Assessore e da chi è intervenuto precedentemente, nel senso
che riconosciamo che queste due Società devono avere qualcosa più
degli altri, le si premiano, non le si penalizzano perché diamo più
del 100 percento rispetto a quello che prendevano finora, ma si
mantengono le cifre all'interno di termini accettabili e
normali.
Se il tetto è di 150 milioni, come risulta dall'emendamento,
siamo disponibili a votare questi articoli e questo capo. Se si
vuole ostinatamente, e da qualcosa uscita in commissione purtroppo
sembra che debba essere così, mantenere quella cifra di 400 milioni
che prima era stata pensata per lo sponsor, poi è stata pensata per
il contributo, evidentemente non voteremo mai una decisione di
questo genere. Al termine dell'intervento faccio presente al
Presidente che...
Presidente ... chiedo scusa al Consigliere Marguerettaz, sono
incorso in un errore personalmente. Ero convinto, non mi era mai
capitato di non finire la legge ed ero convinto di poter
interrompere. Effettivamente mi trovo in difficoltà perché c'è un
problema tecnico interrompendo la votazione e la colpa è mia perché
avrei dovuto interrompere prima, ma ero convinto di poterlo fare,
poi parlando con gli uffici mi diventa un problema. Non abbiamo mai
interrotto la discussione di una legge...
Marguerettaz (Aut) ... chiedo qual è il problema tecnico.
Presidente È il problema di inviare al coordinamento... pensavo
di poter interrompere la votazione, ma gli uffici mi dicono che
forse c'è qualche problema. Se non c'è problema interrompo.
Marguerettaz (Aut) Il fatto che si interrompa una votazione cosa
comporta? Ma non è stupida la proposta del Consigliere Chiarello:
si sospende il Consiglio fino alla ripresa.
Presidente Il Consiglio è sospeso.
Si dà atto che, dalle ore 13.32 alle ore 16.06, il Consiglio è
sospeso.
Presidente Riprendono i lavori del Consiglio. Ricordo ai
colleghi consiglieri che stiamo esaminando l'articolo 25 del
disegno di legge n. 265. È in discussione l'emendamento
Marguerettaz. Ha chiesto la parola l'Assessore al turismo,
commercio e sport, Agnesod.
Agnesod (UV) Volevo dire solo che i 400 milioni sono un limite
massimo che tiene conto di tutta una serie di parametri a cui
possono arrivare le società che fanno campionati al vertice, ma non
tutte le società evidentemente. Quindi non andrei a fare delle
limitazioni rispetto a questa cifra, tenendo conto poi che il tutto
va commisurato con quelle che sono le disponibilità di bilancio,
quindi non vedo la necessità di andare a porre dei limiti in questo
contesto.
Presidente Ha chiesto la parola il Consigliere Marguerettaz.
Marguerettaz (Aut) Per dichiarazione di voto che è naturalmente
favorevole all'emendamento e che vuole solo dire questo. In questa
legge dice l'Assessore si è fissato un tetto di 400 milioni che non
necessariamente dovrà essere raggiunto; è altresì vero che questa
legge per il 1998 è finanziata con lire 500 milioni, quindi i casi
sono due: o la Giunta pensa di avanzare questi soldi, oppure pensa
di utilizzarli tutti nel ?98. Ritengo più probabile la seconda
ipotesi. Se quindi si utilizzeranno tutti questi 500 milioni, vuol
dire che nella migliore o peggiore delle ipotesi una squadra
percepirà 250 milioni.
Se a questi 250 milioni aggiungiamo i 160 che la medesima
squadra, sia l'una o l'altra, ha già ottenuto dal Casinò come
sponsorizzazione e aggiungiamo i 30 o i 50 che questa medesima
squadra ha già ottenuto dal riparto dei fondi ordinari secondo la
vecchia legge, vediamo che la cifra dei 400 milioni è ampiamente
superata per l'anno in corso.
Torno a sottolineare che mi sembra una cifra spropositata per
una squadra che milita in un campionato così basso, per cui
riconfermo quest'emendamento e annuncio il mio voto favorevole.
Presidente Pongo in votazione l'emendamento proposto dal
Consigliere Marguerettaz all'articolo 25, comma 1, lett. b):
Presenti: 23
Votanti e favorevoli: 9
Astenuti: 14 (Agnesod, Bionaz, Borre, Chenuil, Ferraris, Louvin,
Mostacchi, Perrin C., Perrin G.C., Piccolo, Riccarand, Stévenin,
Vallet, Viérin D.)
Il Consiglio non approva
Presidente Pongo in votazione l'emendamento proposto
dall'Assessore all'articolo 25, comma 1, lett. b):
Presenti: 23
Votanti: 21
Favorevoli: 14
Contrari: 7
Astenuti: 2 (Chiarello, Linty)
Presidente Si passa alla votazione dell'emendamento proposto
dall'Assessore all'articolo 25, comma 1, aggiuntivo della lett. c).
Ha chiesto la parola il Consigliere Marguerettaz.
Marguerettaz (Aut) Prima di entrare nel merito dell'emendamento
dell'Assessore vorrei far notare come alcuni articoli, fra l'altro
quelli decisivi di questa legge, stanno passando con 14 voti a
favore, una maggioranza che non è sicuramente qualificante secondo
le magnificenze che alcuni, adesso assenti, avevano attribuito a
questo disegno di legge. Chiusa la parentesi.
Sull'emendamento n. 3 presentato dall'Assessore mi rifaccio a
quello che dicevo stamani. Chiedo scusa se sono un po' noioso, ma è
importante capire i passaggi. Dicevo stamani che, per quanto
riguarda la formulazione di questa legge, paradossalmente, così
come era il testo originario, possiamo dare fino a 400 milioni ad
una società che milita nel campionato nazionale dilettanti di
calcio e, se avessimo avuto una squadra - ho fatto un esempio a
caso, ce ne potrebbero essere altri mille - della Valle d'Aosta che
dovesse militare nel campionato nazionale di serie B di palla a
volo, secondo il testo originario questa non avrebbe beccato
neanche un soldo. Per chi non è esperto di sport, dico che il
campionato nazionale dilettante non viene assolutamente mai
menzionato sui mezzi televisivi né radiofonici e in genere i
risultati vengono dati sulle pagine locali dei giornali. Ad una
serie B di palla a volo viene dato invece tutto un altro
rilievo.
Allora, stamani abbiamo votato l'emendamento n.1 dell'Assessore
con cui apparentemente si dava la stessa dignità a questa
fantomatica squadra di serie B di palla a volo rispetto alla
squadra di calcio partecipante al campionato nazionale dilettanti.
Quest'emendamento è - mi permetta l'Assessore - ridicolo perché qui
si dice che a questo genere di contributi può accedere anche la
squadra che fa la serie B di palla a volo, però a quest'eventuale
altra squadra, a differenza del calcio Valle d'Aosta, dove viene
messo un tetto di 400 milioni, viene messo un tetto di 100 milioni.
E poi l'Assessore viene a dirmi, quando presento l'emendamento che
propone di fissare il tetto a 150 milioni, che non è possibile
ragionare in questi termini, quando lui stesso neanche cinque
minuti dopo fissa un tetto di 100 milioni - più basso rispetto a
quello che ho proposto io - per squadre che disputano altre
discipline.
Chiedo all'Assessore, tanto è ininfluente nei termini di legge,
che quest'emendamento sia ritirato perché è quanto mai
ridicolo.
Presidente Ha chiesto la parola l'Assessore al turismo,
commercio e sport, Agnesod.
Agnesod (UV) Voglio di nuovo anch'io tornare sul discorso
generale. Questo disegno di legge nella sua completezza è stato
visto dalle federazioni, è stato visto in Assemblea generale
sportiva, è stato apprezzato dalle federazioni stesse che ne hanno
dato un giudizio positivo, oltre ai componenti delle commissioni di
cui faceva parte anche il Rappresentante del CONI che ha
collaborato per la predisposizione.
Nel caso specifico occorre tenere conto che, in base
all'indirizzo che ci siamo dati, dobbiamo dare un sostegno a quelle
società che ne hanno più bisogno e mi spiego meglio. Soprattutto
per quanto riguarda le società che militano al vertice dei
campionati, ci sono dei campionati che hanno il contributo da parte
delle federazioni e, per quanto riguarda il calcio, tutti i
campionati professionisti fino alla C2 avevano un contributo
sostanzioso da parte della federazione che non lo aveva nel momento
in cui noi facemmo la legge sull'Aosta Calcio e che adesso è
previsto.
Il campionato nazionale dilettanti è un unico girone nel calcio
e non ha nessun contributo, ha un bacino di operatività vasto
perché, essendo l'unico campionato nazionale a livello dilettanti,
ci sono trasferte pesanti oltre ai costi necessari al mantenimento
di una squadra.
Per le altre federazioni, qui mi riallaccio al discorso
dell'emendamento, vale lo stesso discorso, cioè il primo e secondo
livello dei massimi campionati di qualsiasi federazione sono
finanziati anche dalle federazioni rispettive, dalle leghe laddove
ci sono, che collaborano al mantenimento delle società attraverso
dei finanziamenti specifici quindi, diventa in questo caso meno
determinante per dare ossigeno e vitalità alle società, per poterle
far sopravvivere, un intervento così pesante da parte della
Regione. È questo il ragionamento per cui c'è una differenziazione
fra un caso e l'altro.
Presidente Pongo in votazione l'emendamento proposto
dall'Assessore all'articolo 25, comma 1, aggiuntivo della lett.
c):
Presenti: 27
Votanti e favorevoli: 20
Astenuti: 7 (Collé, Dujany, Marguerettaz, Parisi, Rocchio,
Tibaldi, Viérin M.)
Presidente Pongo in votazione l'emendamento n. 4 dell'Assessore
aggiuntivo del comma 2 all'articolo 25, e che è uguale
all'emendamento n. 2 proposto dal Consigliere Marguerettaz. C'è
solo una piccola distinzione laddove si dice "dei contributi" o
"del contributo" di cui al comma precedente...
(interruzione del Consigliere Marguerettaz, fuori microfono)
... li mettiamo in votazione entrambi con la correzione...
(ilarità dell'Assemblea)
Si passa alla votazione:
Presenti, votanti e favorevoli: 29
Presidente Pongo in votazione l'articolo 25 nel testo così
emendato:
Articolo 25 (Determinazione dei contributi)
1. L'entità dei contributi è determinata dalla Giunta regionale
in relazione al rilievo nazionale del campionato cui è iscritta la
società richiedente, nonché ai risultati sportivi conseguiti nella
precedente stagione agonistica ed è fissata entro i seguenti
importi:
a) fino ad un massimo di lire 500 milioni per società che
svolgono un campionato nazionale professionistico;
b) fino ad un massimo di lire 400 milioni per società che
svolgono il massimo campionato dilettantistico di livello
nazionale;
c) fino ad un massimo di lire 100 milioni per società ricadenti
nella fattispecie di cui all'articolo 24, comma 4.
2. L'importo massimo dei contributi di cui al comma 1 è ridotto
del trenta per cento nel caso in cui l'organico della squadra
partecipante al campionato non sia costituito per almeno un terzo
da atleti provenienti da vivai giovanili di società valdostane.
Presenti: 30
Votanti: 29
Favorevoli: 21
Contrari: 8
Astenuti: 1 (Linty)
Presidente Pongo in votazione l'articolo 26:
Presenti: 31
Votanti e favorevoli: 22
Astenuti: 9 (Collé, Dujany, Lanièce, Linty, Marguerettaz,
Parisi, Rocchio, Tibaldi, Viérin M.)
Presidente All'articolo 27 c'è un emendamento sostitutivo della
II Commissione che recita:
Emendamento Il comma 2 dell'articolo 27 è sostituito dal
seguente:
"2. Qualora la società beneficiaria del contributo non svolga
almeno la metà del campionato, la Regione provvede al recupero
della somma liquidata a favore della società stessa ai sensi del
comma 1, lett. a)".
Presidente Ha chiesto la parola il Consigliere Marguerettaz.
Marguerettaz (Aut) Qui invece avrei bisogno di una spiegazione
rispetto alle cose dette dall'Assessore. Sull'opposizione che ho
fatto rispetto a questo capo l'Assessore ha più volte asserito che
questa normativa è necessaria per dare ossigeno - questa mi sembra
sia la parola che l'Assessore ha utilizzato - a queste società
sportive eccetera; mi chiedo se quest'emendamento, dopo le
dichiarazioni dell'Assessore, non sia pleonastico nel senso che
andare a dire che, qualora la società beneficiaria del contributo
non svolta almeno la metà del campionato, significa dire che o la
legge non è andata a buon fine, oppure è successo un cataclisma che
ha distrutto lo stadio, non lo so. Perché se il fine della legge è
quello di sostenere l'attività della squadra e poi si mette un
comma di questo genere, vuol dire che si mettono le mani avanti nel
senso di prevedere che la squadra può anche non farcela. Mi sembra
in contraddizione con quello che ha detto fino adesso
l'Assessore.
Al tempo stesso, anche nel caso che la cosa si verificasse, mi
sembra abbastanza incongruente il fatto che si dica che si
investono 400 milioni - ormai questo è un refrain, ma possono
essere 200 come 300 milioni - su una squadra, se questa arriva a
fare metà del campionato più una partita quei contributi sono
andati a buon fine, se invece ne fa metà meno una dobbiamo
recuperarli. Mi sembra, ripeto, un emendamento decisamente
pleonastico.
Presidente Ha chiesto la parola l'Assessore al turismo,
commercio e sport, Agnesod.
Agnesod (UV) Mi rendo conto che è un comma che non è un qualcosa
che aggiunge molto a questa legge, ma è un articolo che può essere
ritenuto di garanzia per essere tranquilli di fronte ad eventuali
speculazioni che possono anche esserci nel mondo dello sport, di
fronte a certi presidenti che possono anche essere non così
trasparenti e seri come magari tutti quanti noi ci auguriamo che
siano.
Abbiamo utilizzato questa formula del recupero qualora non sia
svolta almeno la metà del campionato perché ci è sembrata la misura
più idonea anche a seguito di quanto è emerso in Commissione.
È un emendamento che va a mettersi lì per tranquillità da parte
della Regione: insomma ci mettiamo qualche soldo, quindi è giusto
anche che ci tuteliamo. Ha solo questa finalità. Mi rendo conto dei
limiti che ha.
Presidente Pongo in votazione l'articolo 27 nel testo così
emendato:
Articolo 27 (Liquidazione)
1. La liquidazione del contributo è effettuata in due
soluzioni:
a) in acconto fino ad un massimo del settanta per cento;
b) a saldo, a stagione sportiva conclusa, previa presentazione
di una relazione illustrante l'attività svolta, di copia del
bilancio consuntivo regolarmente approvato dai competenti organi
societari, nonché di una dichiarazione della FSN di appartenenza
attestante l'avvenuto completamento del campionato a cui la società
ha preso parte.
2. Qualora la società beneficiaria del contributo non svolga
almeno la metà del campionato, la Regione provvede al recupero
della somma liquidata a favore della società stessa ai sensi del
comma 1, lett. a).
Presenti: 30
Votanti e favorevoli: 22
Astenuti: 8 (Collé, Dujany, Lanièce, Marguerettaz, Parisi,
Rocchio, Tibaldi, Viérin M.)
Presidente Pongo in votazione l'articolo 28:
Presenti: 30
Votanti e favorevoli: 22
Astenuti: 8 (Collé, Dujany, Lanièce, Marguerettaz, Parisi,
Rocchio, Tibaldi, Viérin M.)
Presidente Pongo in votazione l'articolo 29:
Presenti, votanti e favorevoli: 30
Presidente Pongo in votazione l'articolo 30:
Presenti, votanti e favorevoli: 30
Presidente Pongo in votazione l'articolo 31:
Presenti, votanti e favorevoli: 30
Presidente Pongo in votazione l'articolo 32:
Presenti, votanti e favorevoli: 30
Presidente Pongo in votazione l'articolo 33:
Presenti, votanti e favorevoli: 30
Presidente Pongo in votazione l'articolo 34:
Presenti, votanti e favorevoli: 30
Presidente Pongo in votazione l'articolo 35:
Presenti, votanti e favorevoli: 30
Presidente Pongo in votazione l'articolo 36:
Presenti, votanti e favorevoli: 30
Presidente Pongo in votazione l'articolo 37:
Presenti, votanti e favorevoli: 30
Presidente Pongo in votazione l'articolo 38:
Presenti, votanti e favorevoli: 30
Presidente Pongo in votazione l'articolo 39:
Presenti, votanti e favorevoli: 30
Presidente Pongo in votazione l'articolo 40:
Presenti, votanti e favorevoli: 30
Presidente Pongo in votazione l'articolo 41:
Presenti, votanti e favorevoli: 30
Presidente All'articolo 42 c'è l'emendamento presentato dal
Consigliere Marguerettaz, che recita:
Emendamento Abrogare il comma 2 dell'articolo 42.
Presidente Ha chiesto la parola il Consigliere Marguerettaz.
Marguerettaz (Aut) L'emendamento propone di abrogare il comma 2
dell'articolo 42, il quale dice che, limitatamente alla stagione
agonistica ?97-?98 le richieste di contributo di cui al titolo II,
capo VIII, relative all'attività agonistica in corso di
svolgimento, sono presentate entro quindici giorni dalla data di
entrata in vigore della presente legge.
Questo vuol dire che i benefici di questa legge, se per gran
parte di essi chi ne godrà ne potrà godere a partire dalla prossima
stagione agonistica, faccio un esempio per tutti, il discorso della
sponsorizzazione individuale: è evidente che questi, pur avendo dei
benefici diversi rispetto al passato, ne potranno godere a partire
dal prossimo anno, per quanto riguarda le due Società, la Valle
d'Aosta Calcio e la Lions Courmaosta, queste ne potranno
beneficiare fin da subito.
Perché chiedo che questo comma che venga abrogato e al tempo
stesso pongo una serie di domande all'Assessore?
Perché finora queste due Società - come ho ricordato più volte -
rientravano, secondo i parametri delle vecchie leggi, dentro il
riparto di quei contributi ordinari per le attività di alto livello
e percepivano quelle somme che dicevo stamattina, quindi mediamente
60 milioni l'anno per la loro attività.
C'è una delibera di Giunta assunta il 1° dicembre, quindi non
più di 9 giorni fa, già vi facevo riferimento oggi, ma adesso è il
momento di approfondire il discorso in cui nel riparto dei
contributi dati a tutte le società che ne usufruivano secondo le
vecchie leggi sono presenti anche queste due Società. E quanti
contributi hanno preso una settimana fa queste due Società?
Allora, il Valle d'Aosta Calcio ha preso circa la metà di ciò
che ha percepito l'anno precedente, vale a dire ha preso 30
milioni; il Lions Courmaosta ha preso invece la stessa cifra di ciò
che prendeva gli anni precedenti, cioè ha preso 50 milioni, quindi
8 milioni in meno. La prima domanda è per capire come mai questa
disparità. Nella legge li mettiamo sullo stesso piano, qui una
prende meno della metà di quello che aveva preso l'anno scorso,
l'altro prende più o meno la stessa cifra, ma la domanda che mi
urge più fare è la seguente: nella parte deliberativa della
delibera di Giunta del 1° dicembre è scritto che la Giunta delibera
la seguente ripartizione dei contributi di alto livello per il
finanziamento dell'attività sportiva di squadra relativa alla
stagione agonistica in corso di svolgimento.
Allora, una settimana fa sono stati elargiti dei contributi a
queste due Società per - come recita la delibera - la stagione
agonistica in corso di svolgimento. Se manteniamo questo comma,
praticamente le due Società riprendono un finanziamento per la
stessa stagione agonistica perché adesso è entrata in vigore questa
legge.
Mi chiedo come mai questo assottigliarsi del contributo rispetto
alle vecchie normative. Forse perché si era in attesa della nuova
legge? Forse perché queste società erano state assicurate sul fatto
che ben presto sarebbe entrata in vigore una nuova legge e che con
essa avrebbero potuto ricevere ulteriori contributi a parziale
modifica dei contributi recepiti una settimana fa?
Mi chiedo altresì: il fatto che queste due Società hanno
partecipato insieme ad altre dieci squadre al riparto dei
contributi non penalizza le altre dieci squadre? Vale a dire, se
gli 80 milioni dati alle due Società non fossero stati liquidati
proprio in attesa della nuova legge, quella che andiamo ad
approvare adesso, gli 80 milioni non potevano essere ripartiti fra
le dieci società rimaste?
Ultima domanda: nel caso in cui questa maggioranza non accetti
l'emendamento che vado proponendo, intende tener conto nel momento
dell'elargizione dei contributi di questo disegno di legge del
fatto che queste due Società abbiano già percepito per l'attività
agonistica di questa stagione l'una già 50 milioni e l'altra già 36
milioni?
Mi chiedo infine: come mai solo queste due Società beneficiano
delle provvigioni previste dalla nuova legge e tutte le altre
invece dovranno aspettare la prossima stagione agonistica?
Aggiungo una considerazione: sono certo che tutte le altre
società non abbiano avuto niente da dire sul fatto che due tra di
esse fossero per così dire promosse, proprio per quel motivo che
dicevo adesso ovvero, togliendo due Società dal piano di riparto,
ne guadagnano tutti.
Presidente Ha chiesto la parola l'Assessore al turismo,
commercio e sport, Agnesod.
Agnesod (UV) La ripartizione dei contributi per l'alto livello è
variabile da un anno all'altro; rispetto allo scorso anno
quest'anno c'è stato un aumento del numero degli aventi diritto in
questa ripartizione, quindi di coloro che sono arrivati a
raggiungere i parametri fissati dalla legge 85. Questo era uno dei
limiti della legge stessa.
Con la legge che stiamo approvando oggi invece non avverrà più
questa discriminazione perché sapremo già prima quali sono le
società che potranno beneficiare del contributo dell'alto livello
per cui si potrà calibrare il bilancio in funzione di questo.
Con il sistema invece con cui siamo andati avanti in questi anni
la cifra che era accantonata per l'alto livello era
percentualizzata, quindi eravamo obbligati a tener conto di un
limite massimo di disponibilità finanziarie che doveva essere
ripartito attraverso tutti gli aventi diritto. Più erano le società
che arrivavano ad avere i requisiti per entrare in questa
categoria, minori erano i contributi che venivano assegnati a
ciascuna società.
In questo contesto, per non penalizzare le altre, sono state
penalizzate in parte le due Società che avrebbero, in funzione di
questo disegno di legge che stava per essere discusso in
Commissione e in Consiglio, che stava per andare ad essere
approvato, dovuto avere i requisiti per entrare in questo disegno
di legge che stava per essere approvato. Questo l'ho detto in
Assemblea sportiva, pur facendo presente che non si poteva
cancellare il contributo dell'alto livello a queste due Società in
quanto, in base alla legge in vigore che è la 85, queste ne avevano
diritto.
L'Assemblea generale sportiva ha approvato all'unanimità, quindi
tutti i rappresentanti delle federazioni comprese le società che
avevano diritto all'alto livello, questa ripartizione, che ha
penalizzato in parte sia la Società Châtillon-Saint-Vincent- Valle
d'Aosta, sia l'Hockey club Lions Courmaosta. Rispetto allo scorso
anno lo Châtillon ha preso meno della metà, ma tutte le altre,
tutte quelle che sono comprese nella ripartizione di quest'anno
dell'alto livello hanno preso qualcosa in meno rispetto allo scorso
anno in funzione del ragionamento iniziale, cioè il budget
dell'alto livello era fissato attraverso una percentuale, di
conseguenza non si poteva sforare quel budget e, in base al numero
delle aventi diritto, si andava a calibrare. Questa è un'anomalia
della vecchia legge 85 che non ci sarà più nella nuova.
Questo ha fatto sì che abbiamo concesso - con un arrotondamento
più penalizzante per lo Châtillon e in misura inferiore per
l'hockey - 30 e 50 milioni alle due Società e questo è stato
l'accordo che si è raggiunto in Assemblea generale sportiva. In
questo modo è passata all'unanimità questa ripartizione.
Le altre sono state penalizzate un po': rispetto allo scorso
anno sono 5-6 milioni al Pont-Donnas Atletica, c'è qualcosa in meno
a tutte le altre.
A questo punto come ci poniamo di fronte a queste società che
hanno dei problemi finanziari già in questo momento perché, e mi
riallaccio al discorso precedente, non hanno finanziamenti da parte
delle federazioni, della Lega e di nessun tipo? Possiamo
intervenire attraverso delle leggi speciali, come abbiamo fatto in
passato, ma noi abbiamo preferito fare questo tipo di ragionamento:
facciamo una legge che serva per completare il quadro e non andiamo
a leggi speciali neanche immediatamente, quindi dobbiamo per forza
fare fronte immediatamente a quelle che sono le esigenze reali
delle società per completare il campionato.
Tener conto di quanto già assegnato è un'ipotesi che può essere
fatta nel momento in cui andremo a valutare perché poi gli elementi
sono notevoli, sono molteplici. Ci sono tutta una serie di elementi
che concorrono ad assegnare la cifra finale e questo viene fatto da
un comitato apposito che è stato costituito ufficialmente in
Assemblea generale sportiva da moltissimi anni. Rispetto a questi
elementi si va poi a stabilire quali sono i contributi da
assegnare.
A questo punto quindi la modifica non ha senso; la legge la
lasciamo così e andremo a calibrare quelli che sono gli interventi
rispetto al complessivo della situazione.
Presidente Ha chiesto la parola il Consigliere Marguerettaz.
Marguerettaz (Aut) Forse il mio esempio non sarà calzante, ma
prendiamo una legge a caso, la prima che mi viene in mente:
Contributi per i tetti in lose, dico veramente la prima che mi
viene in mente. Il privato cittadino ha fatto domanda secondo
l'attuale normativa, ha diritto per legge a ricevere un contributo,
gli viene elargito il contributo; domani mattina viene promulgata
dal Consiglio regionale una nuova disposizione in materia, lo
stesso cittadino dopo domani mattina fa domanda per un nuovo
contributo ai sensi della nuova legge e l'ottiene. Questa è la
realtà.
Assessore, se lei mi dice che questa società aveva diritto
sacrosanto di ottenere quel contributo il le do ragione; le due
Società in questione avevano il sacrosanto diritto di ottenere i
contributi per la stagione agonistica ?97-?98 secondo i dettami
della vecchia legge, ci mancherebbe! Quello che le contesto,
Assessore, è che questi - chissà per quale ragione - devono aver
diritto, a differenza di tutti gli altri, di usufruire per lo
stesso campionato di nuovi contributi sulla stessa attività, mentre
tutte le altre società non ne hanno diritto. Assessore, lei l'ha
detta la realtà delle cose; lei finalmente l'ha detta la realtà
delle cose alla fine del dibattito è uscito.
Queste sono società che hanno dei debiti e che bisogna in
qualche modo ripianare, questa è la verità. Altro che tutti i
discorsi che ci siamo fin qui fatti, Assessore: dar fiato, i
giovani, l'emulazione...
La realtà è questa e l'ha detta lei: sono società che hanno
debiti e quando devono rientrare da questi debiti? Adesso,
chiaramente, perché i creditori non stanno mica ad aspettare la
stagione agonistica ?98-'99 però, questo non giustifica tutto il
castello che avete messo in piedi per dare questi contributi, fra
l'altro in un modo così subdolo, facendolo passare in una norma
transitoria ed assumendo una delibera di Giunta una settimana prima
che questa legge andasse in discussione.
Presidente Ha chiesto la parola l'Assessore al turismo,
commercio e sport, Agnesod.
Agnesod (UV) Il discorso dell'adozione della delibera una
settimana prima che questa legge andasse in discussione era una
cosa normale perché, con la scadenza della 85, eravamo obbligati ad
adottare la delibera in base alla legge attuale.
Bisogna dire che questo contributo vale per il ?98 e rispetto a
questa logica nuova che introdurrà questa legge - e sarà anche
questo un elemento nuovo rispetto alla vecchia - c'è sicuramente
una fase di passaggio; il contributo vale per il ?98 ed è
onnicomprensivo, quindi rispetto alla prima legge cambiano un po'
le cose perché non potranno più andare ad accumularsi le erogazioni
di contributi, cioè chi beneficia dell'alto livello o del livello
di vertice non potrà più attingere a contributi ordinari. Chi
prenderà il livello di vertice non potrà più attingere neanche ai
contributi speciali, previsti per l'aggiornamento dei tecnici, per
l'acquisto di materiale per la pratica dell'attività agonistica,
per l'aggiornamento dei giovani, del vivaio.
Quindi ci sono tutta una serie di penalizzazioni per cui queste
società non solo devono ripianare i debiti, ma poi i debiti
significano ossigeno per sopravvivere, cioè sono la stessa cosa,
cambia solo la denominazione. L'ossigeno per sopravvivere a cui mi
riferivo prima sono appunto queste cose, ma non valgono solo per
queste società; in misura minore e in misura proporzionale vale per
tutto il mondo sportivo regionale. Avere la possibilità di trovare
qualcosa in più per poter far fronte a quelli che sono gli impegni
finanziari di quei presidenti che si accollano gli oneri per
mandare avanti un'attività che serve anche ai fini educativi per i
nostri giovani, questo è sicuramente l'ossigeno per sopravvivere.
Chiamiamolo come vogliamo, ma questi sono gli obiettivi.
Presidente Ha chiesto la parola il Consigliere Marguerettaz per
dichiarazione di voto.
Marguerettaz (Aut) Naturalmente voterò a favore di
quest'emendamento, convinto che in questo caso si usano due pesi e
due misure.
Adesso lascio uscire anche il mio spirito sportivo da tifoso e
butto lì un dubbio con il quale poi, fuori da quest'aula, magari ci
confronteremo con l'Assessore: sbaglio o non tanti mesi fa c'erano
altre società calcistiche che avrebbero avuto bisogno di
ossigeno?
Presidente Pongo in votazione l'emendamento del Consigliere
Marguerettaz:
Presenti: 32
Votanti: 15
Favorevoli: 14
Contrari: 1
Astenuti: 17 (Agnesod, Chenuil, Ferraris, Lavoyer, Louvin,
Mafrica, Mostacchi, Perrin C., Perrin G.C., Perron, Piccolo,
Riccarand, Rini, Stévenin, Vallet, Vicquéry, Viérin D.)
Presidente Pongo in votazione l'articolo 42 come da testo:
Presenti: 33
Votanti: 29
Favorevoli: 20
Contrari: 9
Astenuti: 4 (Chiarello, Linty, Florio, Squarzino)
Presidente Pongo in votazione l'articolo 43:
Presenti: 33
Votanti e favorevoli: 23
Astenuti: 10 (Collé, Dujany, Lanièce, Lanivi, Linty,
Marguerettaz, Parisi, Rocchio, Tibaldi, Viérin M.)
Presidente Pongo in votazione l'articolo 44:
Presenti: 33
Votanti e favorevoli: 23
Astenuti: 10 (Collé, Dujany, Lanièce, Lanivi, Linty,
Marguerettaz, Parisi, Rocchio, Tibaldi, Viérin M.)
Presidente Pongo in votazione l'articolo 45:
Presenti: 33
Votanti e favorevoli: 23
Astenuti: 10 (Collé, Dujany, Lanièce, Lanivi, Linty,
Marguerettaz, Parisi, Rocchio, Tibaldi, Viérin M.)
Presidente Ha chiesto la parola il Consigliere Marguerettaz per
dichiarazione di voto.
Marguerettaz (Aut) Vorrei ripartire, in fase di dichiarazione di
voto, dalle cose che ho detto all'inizio di tutta questa lunga
discussione proprio per evitare equivoci di sorta.
Abbiamo detto che questa legge era una legge necessaria, abbiamo
dato atto all'Assessore di aver fatto un buon lavoro per quanto
riguarda il riordino delle vecchie normative, abbiamo dato atto
altresì - e lo ridiamo in questa fase - alla Giunta nel suo
complesso e all'Assessore in particolare di aver calibrato bene
tutti gli interventi su tutte le società sportive e su tutte le
federazioni sportive. Siamo andati a modificare alcune leggi che
risalivano al ?85, credo fosse opportuno dopo 12 anni rivedere
anche in termini economici quali dovevano essere i benefici che le
varie società, enti di promozione sportiva, federazioni, dovevano
ottenere. Ripeto, l'aumento di questi termini è stato ragionevole
oltre che doveroso.
Si è fatto di più con questa legge, si è dato cioè a mio avviso
anche maggior dignità a quello che era un discorso generale fin qui
fatto sullo sport; si è cercato di dare una valenza anche sociale
all'effettuazione delle pratiche sportive. Si è data dignità a
degli sport quali quelli tradizionali, appartenenti alla Federachon
di sport de noutra tera, che fin qui non avevano, gli si è portati
allo stesso livello delle altre attività sportive.
Se la legge fosse finita qui, noi saremmo stati i primi a
sottoscrivere, a votare ed a incensare il lavoro fatto dalla
Giunta.
Perché invece non votiamo questo disegno di legge e ci
asterremo? Perché all'interno di queste buone cose che ho fin qui
descritto c'è un capo della legge che pesa come un macigno su
quello che è lo spirito stesso di questa legge, che per certi versi
va contro i principi stessi che in molti capitoli questa legge si
propone quando parla di valore educativo dello sport, quando parla
di valenza sociale, di prevenzione da certe devianze nei giovani
eccetera.
Vedo un grosso rischio dietro il capo VIII in particolare e che
ho già espresso parlando con alcuni di voi. Non è il discorso delle
due Società in sé, sarebbe troppo facile e riduttivo limitare il
discorso a queste due squadre. In realtà nello sport valdostano -
non credo solo quello valdostano - comincia ad esserci un giro di
denaro ormai veramente grande, sull'utilizzo del quale a mio avviso
- e questa forse è una parte ancora un po' deficitaria - non vi è
un controllo sufficiente non per individuare l'utilizzo che di
questi soldi si fa, perché sono certo che tutti questi soldi vanno
a finire per gli usi previsti dalla legge, bensì per i riflessi
sociali - abbiamo usato questa parola più volte - che una certa
impostazione comporta.
Dicevo a dei colleghi stamani che ho scoperto che ad esempio le
società di calcio si contendono spesso i ragazzini e sapete cosa
mettono sul piatto delle famiglie per attrarre i ragazzini presso
la loro società?
Non la valenza degli istruttori, non le capacità educative di
coloro che seguono questi ragazzi, ma molto più commercialmente -
se posso dire così -, molto più banalmente mettono sul campo tutto
ciò che i ragazzini riceveranno dal punto di vista materiale:
sacche da ginnastica, scarpe, e chi più ne ha più ne metta.
Vi rendete conto che, se iniziamo così un ragionamento sportivo
sui ragazzi, c'è da riflettere ulteriormente su questo tema.
Non vorrei che si dicesse: abbiamo approvato una legge, abbiamo
risolto la questione sportiva. Invece abbiamo bisogno di una
riflessione continua su queste attività che possono certamente
essere utili in maniera formidabile all'educazione dei nostri figli
e alla crescita in generale, ma che possono anche diventare
pericolose.
Alla luce di questi ragionamenti, dicevo, quel capo VIII della
legge diventa pesante come un macigno non solo per le entità delle
cifre che vengono stanziate, non solo per le motivazioni, le
finalità che vengono date all'inizio di questo capo VIII, che a mio
avviso sono forzose e forzate, ma anche - e lo abbiamo visto alla
fine di questo dibattito - perché tutta la validità del discorso
costruito intorno alla legge crolla improvvisamente di fronte a
questo capo VIII laddove si dice: qui ci sono delle squadre, sono
piene di debiti, i debiti qualcuno li avrà fatti e questi bisogna
ripagarli. Questo è un discorso che cozza violentemente contro
tutta l'architettura della legge.
L'Assessore si è difeso particolarmente su questo capo VIII
dicendo più volte che questa legge ha avuto l'approvazione di tutte
le federazioni, che a questa legge ha concorso il Comitato
regionale del CONI.
Due precisazioni, la prima sull'approvazione delle federazioni:
le motivazioni del perché le ho date prima, cioè con il capo VIII -
questo non è un male di per sé, ma è un dato di fatto - la torta
nel senso più benevolo del termine diventa più grande per tutti.
Allora, perché essere contrari se arrivano più contributi rispetto
al passato? Sarebbe quanto mai deleterio.
Paradossalmente, qui lo voglio dire perché è stato molto
interessante all'interno della Commissione, solo il rappresentante
della Federachon di sport de noutra tera ha clamorosamente smentito
qualcuno della Commissione che cercava di dirgli che andava a
prendere un po' più di soldi, dicendo con una dignità che
personalmente ha ammirato: "Forse è il caso che ci rendiamo conto
che qui la questione non è meramente quella dei soldi; noi vogliamo
una dignità che in questa legge non ritroviamo". Infatti poi sono
stati presentati degli emendamenti che, non toccando l'aspetto
finanziario della questione, sono andati nella direzione richiesta
dal Rappresentante della Federachon.
Sulla partecipazione al gruppo di lavoro del CONI, qui
l'Assessore è stato abile, anche se faccio sempre e comunque salva
la sua buona fede, perché a quanto mi è stato riferito
dall'interessato stesso il CONI è vero che ha partecipato al gruppo
di lavoro per la stesura di questa legge, ma ha partecipato per
tutta la parte che non riguardava le sponsorizzazioni perché, come
ha detto lo stesso Rappresentante in seno alla Commissione, quella
parte aveva un taglio più politico dentro il quale non era giusto
che il CONI mettesse il naso.
Guarda caso, la prima proposta di legge, la prima bozza che poi
è stata cambiata, per queste due famigerate Società nel capo VIII
parlava di sponsorizzazioni. Poi nel corso di una settimana c'è
stato questo ravvedersi non so su quale via, una volta era di
Damasco adesso forse è cambiata e si è preferito al discorso delle
sponsorizzazioni, il discorso dei contributi, ma nel discorso dei
contributi il CONI non ha messo il becco, Assessore. Questa è stata
una scelta puramente politica, di cui questa maggioranza com'è
nelle regole della democrazia renderà conto ai cittadini, agli
elettori.
Ho fatto prima un esempio, che non ripeto, ma credo che su
determinati provvedimenti che questa Regione adotta nei confronti
soprattutto di chi è più debole, di chi è più in difficoltà di
fronte a ciò che ci riserva la vita, pensare che c'è un Comitato
per la cooperazione nei confronti dei paesi in via di sviluppo che
ha un bilancio di 350 milioni e c'è una legge che prevede di dare
400 milioni ad una squadra di calcio, questo grida vendetta.
Immagino che a proposito dell'ultima riunione di questo
Comitato, in cui si era deciso di andare a chiedere un aumento di
finanziamento a favore di questo Comitato, alcuni colleghi di
maggioranza, se voteranno questa legge, avranno solo due
opportunità: quella di raddoppiare gli sforzi affinché i contributi
dati a questo Comitato crescano, oppure quella di non provarci
nemmeno, ma di riflettere un attimo nella propria coscienza.
Presidente Pongo in votazione la legge nel suo complesso:
Presenti: 33
Votanti e favorevoli: 22
Astenuti: 11 (Chiarello, Collé, Dujany, Lanièce, Lanivi, Linty,
Marguerettaz, Parisi, Rocchio, Tibaldi, Viérin M.)
Il Consiglio approva
