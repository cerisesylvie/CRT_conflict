Classificazione
BILANCIO E CONTABILITA' REGIONALE



Oggetto del Consiglio n. 1652 del 9 dicembre 2005 - Resoconto
OGGETTO N. 1652/XII - Prosecuzione della votazione del disegno
di legge: "Disposizioni per la formazione del bilancio annuale e
pluriennale della Regione Autonoma Valle d'Aosta (legge finanziaria
per gli anni 2006/2008). Modificazioni di leggi regionali".
Président - Nous continuons l'examen du projet de loi. Je
rappelle que nous avions voté l'article 20, donc nous passons
maintenant à discuter l'article 21.
A l'article 21 il y a les amendements n° 8 et n° 9 présentés par
le groupe "La Casa delle Libertà", dont je donne lecture:
Emendamento
All'articolo 21 abrogare il comma 1
Emendamento
All'articolo 21 comma 1, aggiungere il seguente comma: "1bis
- I finanziamenti di cui al comma 1 sono erogati soltanto in
presenza di contribuzione pro quota degli altri soggetti partecipi
dell'assetto societario".
La parole au Conseiller Frassy sur l'amendement n° 8.
Frassy (CdL) - Per specificare ulteriormente il comma 1 di cui
chiediamo l'abrogazione, perché l'emendamento penso sia chiaro, la
richiesta è quella di abrogare per intero il comma 1. Il comma 1,
al di là di quello che dice nella descrizione sintetica che lo
compone, fa riferimento alla legge che consente il finanziamento
ormai da parecchi anni a questa parte di una società in
particolare, che è la "Servizi Previdenziali". Riteniamo che il
finanziamento di questa società, che avviene attraverso questo
meccanismo legislativo, sia un finanziamento che ultimamente ha
segnato il passo rispetto ai risultati che devono essere
concretizzati rispetto all'intendimento del legislatore. La
"Servizi Previdenziali S.p.a." è una società partecipata dalla
Regione, ma con altri soggetti che detengono quote azionarie, in
particolare soggetti riferibili alle banche.
Riteniamo curioso che una società con un capitale siffatto debba
fruire di finanziamenti esclusivamente da parte del fronte
regionale, di conseguenza non essendoci stati ad oggi - dal 1997 al
2005 di anni ne sono passati parecchi... - novità significative,
riteniamo che questo finanziamento che era previsto nella legge del
giugno '97 sia un finanziamento che non coglie più l'obiettivo,
ossia il sostegno alla previdenza integrativa e complementare, ma
sia diventato solo uno strumento per mantenere in piedi una società
che si è limitata poi a gestire aspetti marginali, che potevano
essere gestiti probabilmente da altri soggetti: questo è il motivo
per cui ne chiediamo l'abrogazione.
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Per rappresentare la contrarietà rispetto a
questo emendamento che ha già, negli anni passati, avuto degli
scambi dialettici con delle interpellanze e delle interrogazioni
del Consigliere Frassy.
Riteniamo che l'attività della "Servizi Previdenziali" sia
un'attività assolutamente importante, anzi ci ripromettiamo di
migliorare questo tipo di attività, quindi prossimamente
presenteremo anche un disegno di legge in materia.
Président - Je soumets au vote l'amendement n° 8 du groupe "La
Casa delle Libertà":
Conseillers présents: 27
Votants: 19
Pour: 2
Contre: 17
Abstentions: 8 (Comé, Curtaz, Lavoyer, Salzone, Sandri,
Squarzino Secondina, Stacchetti, Viérin Marco)
Le Conseil n'approuve pas.
Président - La parole au Conseiller Frassy sur l'amendement n°
9.
Frassy (CdL) - Questo emendamento è stato scritto sul
presupposto che l'emendamento precedente difficilmente avrebbe
potuto trovare il favore della maggioranza. Mi ricollego a quanto
detto ad illustrazione dell'emendamento n° 8, che chiedeva
l'abrogazione del comma 1. Come ho illustrato in precedenza, il
finanziamento di questo comma va a beneficio di una società
determinata, la "Servizi Previdenziali". Questa società è
partecipata da soggetti che fanno riferimento alle banche e
riteniamo che sarebbe opportuno che anche gli altri soci erogassero
i contributi finalizzati agli scopi contenuti nel comma 1.
L'Assessore Marguerettaz prima ha fatto riferimento a un disegno
di legge che dovrebbe essere imminente; probabilmente prima di quel
disegno di legge bisognerà dare attuazione ad una norma di
attuazione che possa inserirsi sul filone della riforma del "TFR" e
della previdenza integrativa e complementare, nel senso che noi
abbiamo qualche perplessità che questo disegno di legge possa
essere portato in aula in assenza di norme di attuazione in
materia.
Vorremmo anche capire quali sono i motivi che hanno portato la
Regione a costituire una società con altri soggetti e con soggetti
che hanno risorse, non con soggetti più o meno nulla tenenti come
può essere il Comune di Saint-Vincent nella "Casinò S.p.a.", che
sarà oggetto anche di attenzioni finanziarie nel corso di questo
Consiglio una volta chiusa la sessione di bilancio. Qui parliamo di
soggetti che di mestiere gestiscono denari, allora ci chiediamo: se
i "partners" della Regione nella "Servizi Previdenziali" sono
soggetti facoltosi che di mestiere gestiscono il denaro altrui e
lavorano con il denaro, qual è il motivo per cui hanno aderito al
progetto di costituire questa società e poi beneficiano della
disponibilità finanziaria esclusivamente dell'Amministrazione
regionale? È un tipo di patto sociale strano, nel senso che - come
purtroppo accade anche per altri patti sociali, dove
l'Amministrazione regionale è presente, e mi riferisco
all'associazione "Amici del Forte di Bard", che forse in ordine di
tempo è la situazione più evidente ed è l'ultima che si è costituta
su questa impostazione - l'Amministrazione regionale si trova
sempre in prima linea nell'erogare finanziamenti "una tantum".
Normalmente in tutte le società di tipo privatistico - e questa
essendo una società di capitali formalmente dovrebbe operare con un
criterio di tipo privatistico - i soci, quando ritengono di avere
esigenze finanziarie, lanciano un aumento di capitale e coloro che
ritengono di non aderire alla scelta deliberata dall'assemblea dei
soci, vedono ridurre la loro partecipazione in quella società fino
al momento in cui possono trovarsi completamente esclusi.
Non capiamo quale sia la logica invece che ci porti nei
confronti di questa società di capitali ad operare con questo
metro. Non mi risponda che è previsto in una legge regionale,
perché questo non significa nulla, nel senso che questa legge
regionale è manifestazione di una volontà politica che riteniamo di
non condividere, anzitutto, nell'impostazione del principio, ma di
non condividere neppure alla luce dei risultati, perché la spesa
massima per il 2006 autorizzata in euro 240mila è il frutto
testuale della norma di legge del 1997 e, se andiamo a vedere i
bilanci della "Servizi Previdenziali", ci rendiamo conto che questa
cifra è una cifra sufficiente e significativa per poter dire di
tenere in equilibrio finanziario e contabile questa società.
Ora, l'Assessore forse avrà facile gioco a dirmi è un caso forse
che noi finanziamo la "Servizi Previdenziali", perché con questa
legge potremmo finanziare altri soggetti; io dico però che è un
caso che si ripete dal 1997, perché è da allora che diamo totale
finanziamento rispetto a quella spesa massima che era prevista
nella legge del giugno 1997. Non abbiamo dato mai una lira di meno,
abbiamo sempre dato il massimo del sostegno finanziario.
Allora mi domando: qual è il bilancio ad oggi, dopo 7-8 anni di
finanziamenti importanti? Il bilancio rispetto all'oggetto di
questi finanziamenti, cioè sostegno della previdenza integrativa e
complementare, riteniamo che sia un bilancio deficitario. In
assenza della norma che l'Assessore auspica, riconoscendo che la
previdenza complementare è ancora tutta da inventare, ci domandiamo
qual è la "ratio" di questo ennesimo finanziamento. La risposta ce
la siamo data: è che senza questo finanziamento la "Servizi
Previdenziali" porti i libri in Tribunale, e allora forse sarebbe
stato più onesto chiudere questo comma 1 con il finanziamento della
legge del '97 e basta e non scrivere che è relativo al sostegno
della previdenza integrativa, perché sicuramente di previdenza
integrativa e complementare se n'è vista, dal '97 ad oggi, ben
poca!
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Mi complimento con il collega Frassy perché
oggi è in splendida forma, si fa le domande e si dà le risposte, le
dà anche per l'Assessore Marguerettaz, quindi ormai non ho più
molto da dire! Ricordo che il ragionamento del collega Frassy si
inserisce nell'ottimo solco che viene segnato dal Governo nazionale
sulla previdenza complementare, con questi "balletti" fra Maroni e
gli altri Ministri, per cui viaggiano in una confusione esagerata.
L'attività della previdenza complementare il legislatore regionale
l'aveva individuata nel '97; purtroppo tutta una serie di imbarazzi
rispetto a questo tema sono stati causati dal legislatore
nazionale.
Per quanto attiene le discussioni, credo che andando a guardarci
i verbali di approvazione della legge del '97 e successivamente,
troveremo ampia dottrina e ampio dibattito su questo argomento. La
meritevolezza dell'attività prescinde dall'appartenenza alla
compagine sociale, per cui il legislatore regionale, nel momento in
cui ha individuato questo tipo di attività meritevole di
contribuzione, lo ha fatto non in virtù di una quota di
partecipazione, non si parla di un contributo in percentuale, ma si
parla di un sostegno ad un'attività ritenuta dal legislatore
regionale meritevole e, da un certo punto di vista, anche oggi i
riferimenti nazionali dicono che questa è un'attività
meritevole.
Il fatto che altri soci abbiano aderito a questa iniziativa è
dovuta al fatto che per svolgere appieno... nel momento in cui
questo tipo di discorso avrà la sua completezza ha la necessità di
avere tutta una serie di sportelli, di terminali, e la rete del
sistema del credito locale può rappresentare un'ottima occasione.
La partecipazione è quindi una partecipazione tecnica, non come
quella che ha voluto dare nella sua interpretazione il collega
Frassy, ovvero una partecipazione per lucrare su una rendita di
posizione, ma per mettere a disposizione di un sistema tutti i
terminali che le varie istituzioni bancarie - perché stiamo
parlando di "Assocredito" - sono in grado di mettere a
disposizione.
Riteniamo pertanto di essere contrari a questo tipo di
emendamento.
Président - La parole au Conseiller Frassy.
Frassy (CdL) - Forse sono in splendida forma perché ho
recuperato energie, però sapevo che lei non dava risposte, e allora
ho provato ad ipotizzare le sue risposte e devo dire che ci ho
azzeccato, in quanto, nel momento in cui le ho anticipate, lei non
le ha più reiterate e di conseguenza erano risposte
insoddisfacenti. Il fatto che lei non abbia dato altre risposte -
ce n'era una che poteva e doveva dare, quella sui risultati... -
significa che qui il bilancio è "magro", cioè il bilancio di questi
8 anni di finanziamenti non ha risultati concreti e
significativi.
Allora lei dice: è la partecipazione tecnica... ma, mi scusi, se
fosse una partecipazione tecnica, perché lo facciamo in
"partnership" con altri soggetti? E qui non me la do la risposta!
Vuole che me la dia? Avete un "CdA" in più. Siete meno
controllabili, perché siete con quelle società di tipo privatistico
per le quali il "116" fatica ad operare, perciò sono abbastanza
svincolate dal controllo ispettivo che facciamo noi, stando
all'opposizione. Ma attenzione, Assessore, a quello che lei diceva,
"partecipazione tecnica", perché domani - mi auguro che sia domani,
poi magari sarà dopodomani - quando la previdenza integrativa e
complementare sarà una realtà operativa, quella che lei chiama
"partecipazione tecnica" darà dei risultati economici o no?
Forse le sfugge, ma mi fa strano perché lei è sicuramente - per
formazione professionale - un economista... il meccanismo che ha
portato il legislatore attuale, ma già il precedente a prefigurare
una previdenza definita integrativa e complementare è uno solo, è
quello di superare i deficit della previdenza pubblica, perché si è
ipotizzato che attraverso meccanismi diversi ci potesse essere una
previdenza sana, che stesse in equilibrio contabile e che non fosse
più quel deficit continuo da rimpinguare con contributi e tasse.
Perciò questa forma di previdenza integrativa e complementare un
domani darà dei risultati positivi, ma saranno risultati positivi
che andranno a beneficio anche della società di servizi e, a quel
punto, se ci saranno risultati positivi, andranno a beneficio di
tutti i soci. Ecco dov'è l'assurdo di questa vicenda: che noi, per
8 anni, abbiamo messo dentro risorse importanti - mezzo miliardo di
vecchie lire - ogni anno, quando ci saranno da cogliere i frutti,
questi andranno a beneficio anche delle banche, perché
"Assocredito" è la rappresentanza del sistema bancario.
Allora con questo emendamento cosa dicevamo? Se le banche
credono che questa sia un'operazione da coltivare, devono
coltivarla e nel farlo devono mettere mano ai finanziamenti
necessari per poterla coltivare. Quello che contestiamo è che nella
prospettiva del medio o breve termine le banche andranno a
raccogliere quello che l'Amministrazione regionale ha seminato; di
conseguenza l'articolo 21 tendeva a riequilibrare questa
impostazione, che è un'impostazione sicuramente deprecabile dal
punto di vista finanziario... dal punto di vista della logica non
riscontriamo logica alcuna!
Lei sa che nel campo della previdenza integrativa e
complementare si muovono fondi di settore di natura contrattuale,
si muovono le banche, si muovono le assicurazioni, cioè si muovono
soggetti che hanno come filo conduttore il "business". Allora non
capiamo come mai su un campo che fa fare utili a tutti i soggetti
che ci si affacciano, l'Amministrazione regionale sia riuscita a
buttare, in 8 anni, qualcosa come 4 miliardi di vecchie lire! Noi
questo lo riteniamo veramente deprecabile; con questo emendamento
avremmo quanto meno dimezzato l'onere del bilancio pubblico, perché
una parte del finanziamento avrebbe dovuto essere coperto dagli
altri soggetti.
Président - Je soumets au vote l'amendement n° 9 du groupe "La
Casa delle Libertà":
Conseillers présents: 32
Votants: 23
Pour: 2
Contre: 21
Abstentions: 9 (Comé, Curtaz, La Torre, Lavoyer, Riccarand,
Salzone, Squarzino Secondina, Stacchetti, Viérin M.)
Le Conseil n'approuve pas.
Président - Je soumets au vote l'article 21:
Conseillers présents et votants: 29
Pour: 19
Contre: 10
Le Conseil approuve.
Président - Je soumets au vote l'article 22:
Conseillers présents et votants: 32
Pour: 21
Contre: 11
Le Conseil approuve.
Président - La parole à la Conseillère Squarzino Secondina sur
l'article 23.
Squarzino (Arc-VA) - Voteremo contro questo articolo, e non
entriamo a discutere in merito all'entità delle risorse che sono
messe in questo articolo, cioè per il finanziamento della sanità,
per il trasferimento dell'azienda regionale USL. Quello che
mettiamo in discussione e su cui vogliamo attirare l'attenzione è
sul modo improprio, in molti casi, con cui vengono utilizzate
queste risorse, e qui faccio alcuni esempi. Non dirò cose
totalmente nuove, ma credo che valga la pena di richiamarle.
Primo esempio, quello su cui anche i sindacati confederali hanno
richiamato più volte l'attenzione: ci sono collaborazioni,
consulenze che si ha l'impressione che non siano date per la
competenza, per la capacità, per la professionalità, perché si
danno a magistrati, a parenti di magistrati, a figli di politici e
di primari... si ha l'impressione che le finalità siano diverse
rispetto all'efficienza dell'azienda.
Secondo esempio, ritorno già su un argomento affrontato in
questa settimana: la Neurochirurgia d'urgenza. L'Assessore ha detto
che non sapeva nulla e che, guarda caso, soltanto sul quotidiano
"La Repubblica" si dicono cose strane rispetto al dr. Corrado
Musso. Credo che chi ha avuto modo ieri di leggere "La Stampa"
oltre che "La Repubblica", ha avuto ben chiaro che esiste questo
problema, ovvero noi abbiamo affidato questo neonato servizio di
Neurochirurgia d'urgenza all'Ospedale di Aosta e lo abbiamo
affidato ad una persona che nel suo precedente luogo di lavoro è
stato accusato dalla stessa azienda sanitaria e dalla Regione,
insieme al suo primario, di dirottare i pazienti presso strutture
private.
Io faccio notare che l'USL, nel momento in cui ha affidato alla
Clinica Eporediese questo servizio di Neurochirurgia, ha disatteso
e quindi non ha più portato avanti la consulenza e la
collaborazione con l'Ospedale di Bergamo, che è un ospedale
pubblico. La Clinica Eporediese di Ivrea, invece, è un ospedale
privato...
(interruzione del Presidente della Regione, fuori
microfono)
... non verso i privati, verso i pubblici, questo è il problema!
Certo che è struttura accreditata, ma è privata. Pensavo che anche
il governo regionale intendesse favorire il pubblico.
Terzo esempio: come vengono scelti i primari e come viene
gestita l'organizzazione ospedaliera. Prendiamo la Chirurgia
vascolare... osserviamo la mobilità attiva, cioè la capacità che
questa unità budgetaria ha di attirare i pazienti... vediamo che
nel 2000, 2001, 2002, 2003 grosso modo in questo reparto arrivano
tanti pazienti, per cui addirittura c'è dalle altre Regioni un
pagamento delle prestazioni e si superano i 2 milioni di euro; nel
2004 tale cifra si abbatte e giunge solo a 1,4 milioni di euro; nel
2005 neanche 1 milione di euro. Cosa è successo nel frattempo? È
successo che la persona che qui operava se n'è andata, ma il
chirurgo a cui è stato affidato il primariato, considerato il
migliore di tutti in quanto ha vinto un concorso, in realtà è
qualcuno che non è stato in grado di mantenere alto questo reparto,
neanche con la consulenza dell'eminentissimo prof. Palombo! Questo
voglio dire! Qui, abbiamo questa USL che nel giro di 2 anni ha
perso, rispetto agli anni precedenti, come mobilità attiva più di
2,5 milioni di euro, che potrebbero invece servire per altre
attività. Ho portato questi esempi, se ne potrebbero fare
moltissimi altri circa la discrezionalità con cui vengono prese le
decisioni all'interno dell'USL!
Président - La parole à l'Assesseur à la santé, au bien-être et
aux politiques sociales, Fosson.
Fosson (UV) - Non è per polemizzare, ma quando si dicono delle
cose non corrette, qualche risposta bisogna darla. Intanto mi
permetto di dire che questa è una discussione sul bilancio, lei
dice: "non entro nel merito del bilancio, ma parliamo di altro ",
quindi...
Ai sindacati, se lei legge oggi sulla stampa, che hanno
accettato un accordo con l'USL, abbiamo proposto, sia l'accordo
Brachetto che è un'incentivazione che dà solo la Regione Valle
d'Aosta insieme a poche altre Regioni, sia i progetti obiettivo su
cui bisogna intervenire, un grande incontro. Se lei entrava nel
merito delle vincolate, vedeva che da quest'anno nelle vincolate ci
sono proprio gli accordi integrativi, perché vogliamo intervenire
anche noi nella regolamentazione dei progetti obiettivo e di queste
sovvenzioni aggiuntive, di cui comunque tenga conto che dopo un
lungo percorso si è raggiunto un accordo.
Neurochirurgia: non si può confondere il prof. Biroli di
Bergamo, che veniva prima e che faceva una consulenza ogni 15
giorni, con il servizio di Neurochirurgia che abbiamo adesso, che è
permanente e che permette di fare gli interventi nella logica del
Consigliere La Torre dell'altro giorno. Prima un malato che aveva
un ematoma celebrale doveva essere trasferito a Bergamo e operato
dopo 7-8 ore; adesso, a differenza della consulenza che avevamo
prima, abbiamo un servizio attivo di Neurochirurgia. Musso ha
ricevuto un avviso di garanzia, ma aspettiamo di vedere una
sentenza definitiva. A noi non interessa - come diceva Mao Tze Tung
- se il gatto sia nero o rosso, l'importante è che prenda i topi!
L'altro giorno non mi ha lasciato citare i 22 casi operati nel mese
di agosto... sono tutti casi di emergenze endocraniche, operati e
risolti dopo mezz'ora: avere il servizio qui è tutta un'altra
cosa.
Poi la confusione: la Clinica Eporediese è un privato
convenzionato dal Piemonte, l'altro giorno ha sbagliato tutto, ha
preso "ciocca per brocca" come le ha detto il Presidente, nel senso
che quando è convenzionato è accreditato a tutti gli effetti
"pubblico", però una struttura quando è accreditata dal Piemonte
per una programmazione del Piemonte deve essere accreditata anche
per noi? L'altro giorno lei ha fatto una difesa strenua del
privato, noi facciamo un altro discorso. La differenza fra la
Neurochirurgia e l'Ortopedia che diceva è semplicissima, noi non
demonizziamo il privato, assolutamente; la differenza è che per la
Neurochirurgia abbiamo fatto un accordo. Ci siamo messi attorno a
un tavolo e abbiamo detto: "ci serve questo a costi di questo
tipo". Per l'Ortopedia non c'è alcun accordo, perché essendo un
privato accreditato, quindi "pubblico" dal Piemonte, non è un
accordo, è quello che noi vogliamo fare sull'appropriatezza, per
cui lasciamo lavorare il dottor Musso e salvare dei pazienti
valdostani, che prima avevano dei residui gravi! Se poi verrà
accusato per qualcosa che non sappiamo se sicuramente non ha fatto,
ne riparleremo, ma nel frattempo lui sta salvando dei pazienti
valdostani a dei costi che sono di poco superiori ad una
consulenza, che avevamo ogni 15 giorni dal prof. Biroli, e che
continua fino al 31 dicembre di quest'anno!
Dalla chirurgia vascolare non se n'è andato via uno di chirurgo,
se ne sono andati 4 verso il privato, per una loro scelta, che
rispettiamo. Quando 4 dipendenti vanno via, è chiaro che un
servizio ha dei problemi, però è uno dei pochi servizi che ha
ancora mobilità attiva, cioè quelle cifre che lei ha indicato sono
cifre che entrano. Aspettiamo che questo servizio, con questo
primario, che non ha alcun avviso di garanzia, che è una persona
degnissima e un grande chirurgo, lavori in un certo modo. È chiaro
che un servizio privato "accreditato", alle porte della Valle
d'Aosta, diminuisce i flussi: però, se si vuole essere onesti, sono
sempre dei flussi attivi!
Ci sarebbero tante altre cose da dire, però mi sembra che qui
sia in gioco l'onestà, la credibilità e la verità delle cose. La
verità è che abbiamo una buona sanità, con persone con una grande
professionalità, una sanità che sta crescendo con l'aiuto di
concorsi e di nuovi primari che arrivano, che hanno fiducia di
nuovo nel nostro sistema; una sanità che già era stata impostata
bene e lavorava bene e che - se potremo portare avanti il lavoro in
questo modo - diventerà, in tutti i settori, una sanità di
eccellenza.
Président - Je soumets au vote l'article 23:
Conseillers présents: 31
Votants: 25
Pour: 21
Contre: 4
Abstentions: 6 (Comé, La Torre, Lavoyer, Salzone, Stacchetti,
Viérin Marco)
Le Conseil approuve.
Président - La parole à la Conseillère Squarzino Secondina sur
l'article 24.
Squarzino (Arc-VA) - Vorrei solo far notare, nel momento in cui
si fa un piano di opere di ristrutturazione dell'ospedale, nel
momento in cui queste opere vengono effettuate con l'ospedale
funzionante, per cui non si può pensare di farle tutte insieme,
quindi vanno fatte con tempi diversi, necessariamente - come appare
chiaramente dall'articolo 24 che stiamo esaminando - i tempi si
allungano. Notiamo che al 1° comma vengono individuate le risorse
da assegnare al capitolo 60310, quello su cui, come diceva l'altra
sera l'Assessore, sono previste le opere di ampliamento del
laboratorio, l'ampliamento del punto prelievi... cioè tutta una
serie di opere che vengono fatte qua e là.
Se noi esaminiamo il bilancio triennale 2005-2007, vediamo che
per il 2006 erano previsti 14 milioni di euro, perché si pensava
che nel 2006 ci sarebbe stato probabilmente un intensificarsi delle
opere e, per il 2007, 24 milioni di euro, quindi c'era la
previsione che grossi lavori sarebbero stati nel 2006-2007. Se
andiamo a vedere adesso l'attuale bilancio triennale, vediamo che
le cifre si spostano tutte: nel 2006 abbiamo pochissime risorse, ne
abbiamo di più nel 2007 e nel 2008, gli investimenti si spostano
nel tempo e questo denota come decidere di continuare a
"rattoppare" l'attuale ospedale non fa altro che prolungare nel
tempo il momento in cui ci sarà un'opera finita e dilazionare ogni
anno il momento in cui le opere saranno inaugurate.
Président - La parole à l'Assesseur à la santé, au bien-être et
aux politiques sociales, Fosson.
Fosson (UV) - La sua polemica sull'allargamento dell'ospedale è
nota, vorrei solo chiedere che lei risponda pubblicamente a 3
domande. La prima: dove pensa di fare l'ospedale nuovo, visto che
comunque c'è una grande presa di posizione, in questo periodo, di
tutti gli abitanti di Saint-Christophe contrari, attraverso il suo
Sindaco e i suoi Consiglieri, quindi non basta pensare che facciamo
2 rotonde in più a Saint-Christophe...; secondo: dire "cosa ne
facciamo dell'ospedale vecchio", che non è un ospedale africano, ma
è un buon ospedale, dove si danno delle prestazioni di alto
livello...; terzo: rispondere a quello che diceva il Consigliere
Lattanzi l'altro giorno, di quel parcheggio lì davanti, se dobbiamo
lasciarlo lì tutta la vita...
Dico che vogliamo fare una cosa corretta, prima di fare una
polemica formale risponda a questi quesiti... in altra sede
chiaramente!
Président - Je soumets au vote l'article 24:
Conseillers présents: 31
Votants: 25
Pour: 20
Contre: 5
Abstentions: 6 (Comé, La Torre, Lavoyer, Salzone, Stacchetti,
Viérin Marco)
Le Conseil approuve.
Président - Je soumets au vote l'article 25:
Conseillers présents: 32
Votants: 26
Pour: 21
Contre: 5
Abstentions: 6 (Comé, La Torre, Lavoyer, Salzone, Stacchetti,
Viérin Marco)
Le Conseil approuve.
Président - A l'article 26 il y a les amendements n° 10 et 11 du
groupe "La Casa delle Libertà", dont je donne lecture:
Emendamento
All'articolo 26, comma 1, abrogare "d'intesa con il Consiglio
permanente degli enti locali".
Emendamento
All'articolo 26 abrogare il comma 3.
La parole au Conseiller Frassy.
Frassy (CdL) - Il primo emendamento chiede di eliminare l'intesa
con il "CPEL", perché nel trasferimento finanziario per la gestione
del tempio crematorio, ubicato nel Cimitero di Aosta, si
trasferiscono dei fondi per la gestione di questa struttura al
Comune di Aosta e le modalità di gestione, anziché essere - come
logica imporrebbe - definite dal Comune di Aosta, devono essere
prese d'intesa con il "CPEL".
Riteniamo che se la gestione è del Comune di Aosta, debba essere
quel Comune ad ottimizzare la gestione e faccio un esempio: i vari
"palazzetti dello sport" che sono stati dati in gestione ai vari
Comuni, pur avendo degli utilizzi che sono sovracomunali, vengono
finanziati dalla Regione e gestiti in autonomia dai Comuni
assegnatari. Non capiamo per quale motivo su questo argomento,
invece, il Comune di Aosta debba sottostare ad una intesa che
probabilmente non creerà grossi problemi, ma che riteniamo crei un
problema di principio su quell'autonomia degli enti locali, che non
vogliamo dire che debba essere lesa dal fatto che ci sia l'obbligo
di intesa con il "CPEL", ma si va a porre un paletto all'autonomia
gestionale di un'amministrazione locale.
Non capiamo quale sia l'oggetto di questa richiesta: se è una
richiesta del "CPEL", se è una richiesta del Comune di Aosta, se è
una volontà unilaterale dell'Amministrazione regionale.
Président - La parole au Président de la Région, Caveri.
Caveri (UV) - Com'è noto, la Regione ha realizzato il Tempio
crematorio. Il Tempio crematorio è molto costoso negli aspetti
gestionali e la gestione, secondo quanto previsto dalle leggi
vigenti, è spettanza dei Comuni e quando dico "Comuni", lo dico al
plurale perché - come si legge qui - bacino di utenza regionale,
cioè a questo punto tutti i Comuni dovranno portare coloro che
desiderano essere cremati all'interno di questo Tempio crematorio
di Aosta. Si è discusso a lungo su chi dovesse coprire questi
costi, e alla fine c'è stata una decisione responsabile da parte
dei Comuni che hanno deciso che questo fondo fosse un fondo che fa
parte della finanza locale, quindi di competenza dell'insieme dei
Comuni. È questa la ragione per la quale è giusto che ci sia
l'intesa con il "CPEL": perché praticamente per questi soldi c'è
una rinuncia da parte degli altri Comuni ad una redistribuzione di
questa somma. L'erogazione della somma è un aspetto procedurale che
si è discusso con il Comune di Aosta, perché oggi l'esigenza è
quella di aprire il forno crematorio il più in fretta
possibile.
Le chiederei quindi di ritirare gli emendamenti perché con
questa spiegazione penso che si sia capito che non è un problema di
fondi di Aosta, ma è un problema di fondi della finanza locale,
mentre per l'aspetto dell'erogazione della somma è quanto è stato
concordato, per poter consentire una gestione ottimale di questo
impianto, che sappiamo essere a servizio di un bacino di utenza
piuttosto limitato. Questo rientra in quelle istanze di tipo
sociale a beneficio dei cittadini valdostani, pur sapendo che dal
punto di vista gestionale il bacino di utenza delle persone in
Valle d'Aosta è limitato.
Président - La parole au Conseiller Frassy.
Frassy (CdL) - Mi ero limitato ad illustrare il 1° emendamento,
il Presidente è entrato nell'articolato facendo riferimento anche
al 2° emendamento, allora penso che sia opportuno fare alcune
considerazioni distinte fra il primo e il secondo. Sul primo
emendamento, prendendo buona nota di quello che il Presidente ha
comunicato, ossia di un accordo, se l'accordo esiste ne prendiamo
atto, di conseguenza l'emendamento 10 viene ritirato.
Sul comma 3 però, Presidente, la inviterei a seguire il
ragionamento che in sintesi cercherò di riepilogare. Lei ha detto
che è un trasferimento finanziario necessario per le ingenti
risorse di cui hanno bisogno coloro che andranno a gestire questa
struttura, è una struttura che ha dei costi e ha dei costi
importanti. Ci domandiamo: come è possibile che una struttura con
dei costi importanti - sapendo poi quali sono i problemi della
finanza locale - possa essere gestita con il 50% delle risorse?
Perché diciamo: "con il 50% delle risorse"? Perché se il residuo
50% viene erogato a consuntivo, è evidente che la gestione,
perlomeno in fase di avvio, viene effettuata con l'altro 50%, di
conseguenza quel 50% che viene erogato dovrebbe consentire
all'Amministrazione comunale di Aosta, che avrà in gestione il
Tempio crematorio, di sostenere i costi dell'intera gestione.
Dal nostro punto di vista è una contraddizione nei termini
perlomeno finanziari, perché se è una gestione onerosa, immaginiamo
che possa essere onerosa sotto due punti di vista, in assoluto per
quelle che sono le finanze che devono essere impiegate, ma
sicuramente sarà una gestione che avrà dei costi anche esterni
all'Amministrazione comunale, perché può darsi che ci siano appalti
o quant'altro. Non vorremmo che questo rimandare il 50% a
consuntivo possa riverberarsi sui pagamenti che a sua volta
l'Amministrazione comunale farà nei confronti degli eventuali
soggetti che avranno in appalto la gestione del tempio stesso!
Forse, sulla base dell'accordo che avete raggiunto in sede "CPEL" e
con il Comune di Aosta, sarebbe opportuno considerare l'ipotesi di
non vincolare, come accade con il comma 3, il meccanismo di
erogazione delle somme, perché se ci dovesse essere la necessità di
integrare la prima "tranche" di finanziamento, in base alla norma
che scrivete non potete farlo se non a consuntivo dell'esercizio,
sul presupposto...
(interruzione del Presidente della Regione, fuori
microfono)
... al comma 3 si dice che il 50% viene dato subito, ma il
restante si dice che venga effettuato a consuntivo e noi
immaginiamo che il consuntivo sia alla chiusura di una gestione!
Nell'ipotesi che la gestione abbia una resocontazione annuale, i
tempi di erogazione del residuo 50% sono tempi che vanno da 12 mesi
a 13-14 mesi da quando è iniziata la gestione, perciò ci sembra un
irrigidimento che potrebbe necessitare ulteriori modifiche in sede
legislativa. Diciamo che per una volta, andando ad abrogare questo
comma, Presidente, la Giunta ha mani maggiormente libere, nel senso
che, fatta certa la previsione di trasferimento finanziario
all'articolo 26, commi 1 e 2, l'abrogazione del comma 3 consente
alla Giunta di operare in base alle effettive esigenze gestionali
del Comune di Aosta e dei costi dell'impianto.
Président - La parole au Président de la Région, Caveri.
Caveri (UV) - Una breve spiegazione sul secondo emendamento e
sulla ragione per la quale chiedo di ritirare anche questo.
Dal punto di vista teorico l'eventuale abrogazione di questo
comma 3 rimetterebbe nelle mani della Giunta una decisione piena,
nel senso che noi dovremmo regolamentare l'erogazione della somma e
lo faremmo con deliberazione di Giunta. Abbiamo scelto di fare
questo perché anche l'erogazione della somma non è secondaria per
il Comune di Aosta, perché il fatto di dare questo acconto del 50%
evita eccessivi appesantimenti delle casse del Comune. Per quanto
riguarda il consuntivo, vorrei dire, a titolo interpretativo, che
quando si dice "consuntivo" scritto così, non è dell'intero
rendiconto, perché poi precisiamo con modalità stabilite con
deliberazione della Giunta. Noi potremmo ad esempio decidere che il
consuntivo si fa ogni 4 mesi, nel senso che ogni 4 mesi ci facciamo
presentare a consuntivo la documentazione e liquidiamo il Comune di
Aosta. Quindi, visto che c'è poi esplicitato il fatto che le
modalità verranno stabilite con Giunta, questa è la filosofia,
altrimenti ci troveremmo nella situazione di appesantire il Comune
di Aosta, che in questo caso svolge un servizio non solo per sé
stesso, ma per i Comuni della Valle.
Président - La parole au Conseiller Frassy.
Frassy (CdL) - Rileviamo che il comma 3 come era scritto si
prestava a fraintendimento, non sappiamo se è la bontà del nostro
emendamento che ha fatto sì che l'interpretazione del consuntivo
sia stata rimodulata su un periodo più breve. Prendiamo atto, anche
perché è stato pubblicamente comunicato, che questa è la volontà e,
di conseguenza, è una volontà che andava nella nostra direzione,
perché questo era il senso dell'abrogazione del comma 3.
Riteniamo che con questo chiarimento il Comune di Aosta potrà
essere grato al nostro gruppo e ritiriamo l'emendamento.
Président - Les amendements n° 10 et 11 sont retirés.
Je soumets au vote l'article 26:
Conseillers présents et votants: 31
Pour: 28
Contre: 3
Le Conseil approuve.
Président - Je soumets au vote l'article 27:
Conseillers présents: 31
Votants: 26
Pour: 21
Contre: 5
Abstentions: 5 (Comé, La Torre, Salzone, Stacchetti, Viérin
Marco)
Le Conseil approuve.
Président - Il y a l'amendement n° 1 de l'Assesseur
Marguerettaz, dont je donne lecture:
Emendamento
Nel Capo IV, dopo l'articolo 27 è inserito il
seguente:
Articolo 27 bis
(Sospensione delle rate di mutuo a favore dei
lavoratori
di imprese sottoposte a procedure concorsuali)
1. La Giunta regionale è autorizzata a disporre, a favore dei
lavoratori che siano destinatari, nel periodo compreso tra il 31
dicembre 2004 e il 31 dicembre 2006 e per almeno 3 mensilità anche
non consecutive, di trattamenti di cassa integrazione guadagni
straordinaria, o che, durante il medesimo periodo, siano posti in
mobilità o licenziati per cause a loro non imputabili, la
sospensione della restituzione in linea capitale, con annullamento
della quota interessi e rinuncia agli interessi di mora maturati,
dei mutui, anche in corso di preammortamento, concessi a valere
sulle seguenti leggi regionali:
a) 8 ottobre 1973, n. 33 (Costituzione di fondi di rotazione
regionali per la promozione di iniziative economiche nel territorio
della Valle d'Aosta) e successive modificazioni ed integrazioni,
Capo I, limitatamente agli interventi per la prima casa;
b) 28 dicembre 1984, n. 76 (Costituzione di fondi di
rotazione per la ripresa dell'industria edilizia) e successive
modificazioni ed integrazioni.
2. La sospensione è destinata ai lavoratori dipendenti di
imprese sottoposte a procedure concorsuali nel periodo di cui al
comma 1, decorre a partire dalle rate in scadenza dal 1° gennaio
2005, cessa a partire dalle rate con scadenza in data successiva al
31 dicembre 2006 e comporta il differimento di pari durata della
scadenza dell'ammortamento del mutuo.
3. La Giunta regionale definisce con propria deliberazione i
criteri e le modalità di attuazione della sospensione e gli
ulteriori requisiti dei beneficiari.
La parole à l'Assesseur au budget, aux finances, à la
programmation et aux participations régionales, Marguerettaz.
Marguerettaz (UV) - L'emendamento n. 1 introduce un
ammortizzatore rispetto a delle situazioni di disagio e di
difficoltà nei confronti di tutti i lavoratori, che sono sottoposti
a procedure concorsuali e che nel corso del 2005 e del 2006
dovessero, in virtù di queste procedure, avere una mancata
erogazione dello stipendio per almeno 3 mesi. Questo provvedimento
trova una sua ispirazione nell'ambito della procedure "Tecdis" che
ha riguardato centinaia di persone, le quali, in virtù di questa
procedura, si trovano in situazione di forte disagio.
Siamo consapevoli che questo tipo di operazione non risolve
tutti i problemi di queste persone, ma è un segnale, così come
abbiamo voluto dare un segnale nell'ambito dell'anticipazione
rispetto ai trattamenti previdenziali, allo stesso modo crediamo di
allentare temporaneamente una morsa finanziaria che si può
abbattere su famiglie che purtroppo si trovano in queste
situazioni; per cui l'emendamento introduce una moratoria fino al
termine del 2006 per le rate dei mutui prima casa e
conseguentemente queste rate vengono introdotte al termine del
piano di ammortamento; inoltre queste persone hanno 2 anni di tempo
per trovare una soluzione alle loro crisi finanziarie.
Président - La parole au Conseiller Frassy.
Frassy (CdL) - Ci aspettavamo qualcosa di più dalla sua
illustrazione, Assessore, perché l'articolo 27 bis non è frutto di
situazioni che si sono concretizzate nelle ultime 48 ore o
nell'ultima settimana; da quello che lei ci dice è frutto di una
serie di situazioni che hanno una storia, dei nomi, dei cognomi,
dei responsabili... Il fatto che in questa finanziaria l'articolo
27 bis arrivi come emendamento in aula ci ha lasciato non poche
perplessità, di conseguenza abbiamo pensato che o lei era distratto
e non si è reso conto di questa materia, che ha motivo di esistere
purtroppo da parecchio tempo, o che forse era poco sensibile e ha
dovuto cedere alle pressioni di componenti interne alla sua
maggioranza. Ci aspettavamo anche che nella sua illustrazione lei
ci fornisse dei dati, invece non ci ha fornito alcun dato! Ci
chiediamo allora come è possibile scrivere un emendamento di questa
portata in assenza di dati... immaginiamo che il suo collega
all'industria forse qualche dato ce l'abbia, magari avrebbe potuto
fornirglielo se non voleva intervenire direttamente e lasciare a
lei l'onere di illustrare questo emendamento!
Il modo in cui voi avete affrontato la questione con
l'emendamento dell'articolo 27 bis è un modo superficiale di
affrontare un problema effettivamente grave, ma è superficiale non
solo per quella carenza di illustrazione a cui facevo riferimento,
è superficiale per le tempistiche in cui lo avete inserito in
finanziaria ed è superficiale e da questo punto di vista
insufficiente per il problema. Nell'articolo 27 bis voi avete forse
visto una sfaccettatura del problema, ma vi sono sfuggite un mare
di altre situazioni! Riteniamo che l'articolo 27 bis, così come è
stato scritto, sia stato scritto sotto dettatura della fretta e,
nei fatti, non abbracci i problemi che potevano essere
abbracciati.
La moratoria: penso che ricorderanno i colleghi che questa
Assemblea si era già espressa in maniera unanime su situazioni di
moratoria dei mutui, quando ci fu l'alluvione nella scorsa
legislatura. C'era stato un interessamento e una sensibilità di
tutte le forze politiche con mozioni ed emendamenti poi sfociati in
una serie di articolati di legge che avevano provveduto ad una
moratoria dei mutui erogati da "Finaosta", non solo i mutui prima
casa, ed in effetti c'era una situazione sulla quale avevamo fatto
una serie di ragionamenti, ci eravamo ritrovati nelle commissioni
ad approfondire i dati, ci eravamo ritrovati in commissione a
verificare l'entità dei mutui.
Lei, qui, Assessore, e dico "Assessore alle finanze", perché se
questo fosse l'emendamento dell'Assessore all'industria, potrei
capire che il suo collega abbia avuto presente solo l'aspetto che
direttamente lo riguarda ovvero le problematiche dell'industria nei
riflessi che hanno sui lavoratori, e potrei anche capire che la
formazione politica dell'Assessore Ferraris poteva portare ad un
emendamento riduttivo rispetto alla problematica, ossia un
emendamento che guardava solo sul versante dei lavoratori
dipendenti... ma lei, Assessore Marguerettaz, che ha "i cordoni
della borsa", non ci dà un dato su quelli che sono gli ipotetici
dati in relazione ai mutui, non ci dà un dato rispetto alle
situazioni che riguardano il comparto che dovrebbe essere qui
interessato e dimentica tutti quelli che non sono lavoratori
dipendenti!
Riteniamo che questa norma, così come è scritta, pecchi di una
grandissima superficialità e che rischi alla fine di essere una
norma demagogica, che non incide sulle situazioni di oggettiva
difficoltà e mi spiego. Voi qui ipotizzate - ed è incredibile! -
che per un periodo relativamente lungo - 2005-2006 - avviene la
sospensione della quota capitale degli interessi che sarebbero
maturati e degli interessi moratori che non matureranno... per chi?
Per persone che si trovano in situazioni problematiche... come le
individuate? Le individuate come persone che siano state in
mobilità, in cassa integrazione straordinaria o licenziate per
almeno 3 mensilità. Mi domando: forse vi sfugge qualcosa... Allora
una persona può essere licenziata, ma può essere anche fortunata,
quanta gente c'è che viene licenziata e 2 giorni dopo ritrova
impiego? Tanta, poca, non lo sappiamo, ma ce n'è! E la cassa
integrazione ordinaria? Pensate al comparto dell'edilizia: vogliamo
credere che nell'edilizia nella nostra Regione non ci sia nessuno
che abbia il mutuo prima casa? Nell'edilizia sistematicamente ogni
anno, a novembre o ai primi di dicembre, le aziende o mettono in
mobilità i dipendenti, licenziandoli e stanno in mobilità fino a
fine febbraio, quindi 3 mesi, oppure li mettono in cassa
integrazione ordinaria, che dura 3 mesi. Allora perché chi sta in
mobilità per 3 mesi ha questo beneficio, chi sta in cassa
integrazione per 3 mesi ha questo beneficio e chi sta in cassa
integrazione ordinaria non ha questo beneficio... perché? C'è un
motivo logico o ve ne siete dimenticati? Secondo noi ve ne siete
dimenticati! Non solo, gli artigiani, Assessore... lei ha i dati
dei fallimenti del 2005? I dati dei fallimenti legati alla
"Tecdis", sarebbe interessante capire quali sono le realtà di
quell'indotto che girava intorno a "Tecdis", che è fallito prima
ancora che "Tecdis" fallisse!
"Tecdis" ha preso i soldi generosi della Regione tramite
"Finaosta" e con una situazione disastrosa comunque sta ancora in
piedi, un po' meno in piedi stanno i dipendenti di "Tecdis", ma
ancora peggio stanno quelle piccole aziendine che lavoravano
nell'indotto "Tecdis" e alcune di queste sono fallite, alcune di
queste avevano linee di credito con "Finaosta", avevano sconto
fatture con "Aosta Factor". E qui mi consenta di ricordare "Artec",
dove su 700mila euro, 500mila sono stati scontati! Perché non
adottare un sistema analogo con quei piccoli artigiani e
imprenditori che non sono stati vittime della loro imperizia, ma
sono stati vittime di un sistema che non funziona, che è il sistema
dell'industria... ma non dell'industria che sta in piedi con
capitale di rischio privato, ma dell'industria che viene finanziata
con denaro pubblico e che, alla fine, quando non è più finanziabile
tracolla, e tracolla trascinando dietro i piccoli artigiani, i
piccoli industriali e buon ultimi i lavoratori dipendenti.
Lavoratori dipendenti che paradossalmente sono quelli che in questo
quadro disperato hanno più copertura, hanno gli ammortizzatori
sociali che sono la cassa integrazione e la mobilità.
Assessore, converrà con me che questa norma è quanto meno
parziale rispetto all'insieme del problema, è una norma iniqua,
perché non dà a tutti le medesime possibilità di potersi difendere
da situazioni che subiscono, in quanto sicuramente non le hanno
create loro. E poi non sarà un'invenzione del nostro gruppo parlare
di famiglie monoreddito o di famiglie a più redditi, allora non si
può non considerare anche questo aspetto nel momento in cui si
porta un provvedimento di questo tipo. Vorrei fare ancora alcune
considerazioni, ma le faccio, a questo punto, in replica per non
andare oltre al tempo che è scaduto, confidando sul fatto che delle
tante questioni che abbiamo sollevato, alcune possono avere delle
risposte esaustive, almeno la replica sarà più breve.
Président - La parole au Conseiller Salzone.
Salzone (FA) - Su questo argomento devo dire che in parte
condivido l'intervento fatto dal collega Frassy, nel senso che una
programmazione più seria dal punto di vista di tutti gli interventi
che sono considerati "ammortizzatori sociali" dovrebbe essere
fatta.
Noi, già nell'intervento di martedì scorso, avevamo chiesto
almeno un piccolo segnale, avevamo parlato di quei lavoratori che
erano stati licenziati o coloro che erano in cassa integrazione e
che non avevano avuto alcun segnale come ammortizzatore sociale.
Qui vediamo un segnale e avevamo detto che certo un segnale non
sarebbe stata la risoluzione del problema, ma un aiuto, questo sì!
Sotto questo profilo devo dire che è il primo intervento concreto
che, anche se in maniera non del tutto condivisibile dal punto di
vista della programmazione, troviamo positivo ed è per questo che,
come gruppo, daremo un voto favorevole all'emendamento.
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Qualsiasi tipo di azione credo che possa
essere fatta sempre meglio, quindi per tutto quello che è dei
consigli pratici cercheremo di prenderli in esame e dare
un'applicazione, quando si interviene su situazioni di disagio, non
si fa mai troppa attenzione.
Adesso mi dispiace intervenire in assenza del collega Tibaldi,
che è sempre molto attento alle situazioni di Châtillon e delle
persone di "Tecdis", che vivono in apprensione. Fra le dimenticanze
indicate dal Consigliere Frassy, devo immaginare che il collega si
è dimenticato di leggere il 2° comma, altrimenti certe domande non
le avrebbe poste. Nel 2° comma è scritto infatti che la sospensione
è destinata ai lavoratori dipendenti di imprese sottoposte a
procedure concorsuali, quindi la cassa di integrazione ordinaria
credo che non sia...
(interruzione del Consigliere Frassy, fuori
microfono)
... ecco, allora noi non abbiamo fatto un testo unico del
disagio dove abbiamo risolto tutti i problemi, ma abbiamo risolto
alcuni problemi, sicuramente ce ne sono altri, ma anche dal punto
di vista giuridico e siccome - così come il sottoscritto - anche
lei è un tecnico, ma cosa mi tira fuori... gli artigiani falliti!
Secondo lei gli artigiani falliti hanno un problema di restituzione
delle rate... Avvocato, non è così! Se uno è fallito, non ha più
alcun tipo di debito perché è tutto assoggettato a procedura
fallimentare, non ha neanche più la casa! Quindi noi risolviamo i
problemi a chi li ha ancora...
(nuova interruzione del Consigliere Frassy, fuori
microfono)
... non voglio fare il provocatore rispetto a qualsiasi azione
che viene presentata dal Governo, qui abbiamo sempre delle persone
che possono fare meglio e che vanno ad introdurre delle cose che
sono sempre la risoluzione di tutti i mali!
A me è piaciuto l'intervento del collega Salzone che dice:
"sicuramente potevate fare meglio, ma apprezziamo quello che avete
fatto"! Questo chiedo che venga riconosciuto! Invece qui abbiamo
fatto una "polenta" gigantesca, dove abbiamo tirato in mezzo
artigiani, dipendenti... abbia pazienza, Consigliere Frassy, dal
punto di vista personale il lavoratore dipendente ha una mentalità
diversa rispetto all'artigiano, perché il lavoratore autonomo ha in
sé un grado di rischio e di incertezza che il lavoratore dipendente
non ha, per cui quando al lavoratore dipendente viene a mancare lo
stipendio, gli cade il mondo! Il lavoratore autonomo è un soggetto
che soffre esattamente come gli altri, ma nel suo patrimonio
genetico ha un'abitudine ad affrontare le crisi cercando di trovare
delle soluzioni, dopodiché sicuramente dobbiamo intervenire per
trovare delle soluzioni anche ai lavoratori autonomi... ma si
figuri se non sono sensibile a questo discorso!
Avrei gradito che si fosse detto: "quello che avete fatto è una
cosa positiva, è parziale, è il 10% di tutto il problema, ma
apprezziamo quello che avete fatto"! In realtà, mettendo tutto in
sospensione, mi chiedo: volete affossare anche questa operazione
che dà la soluzione ad alcune centinaia di persone? Poi ci sarà
tempo e modo per dare soluzione anche agli altri problemi, senza
fare demagogia. Credo quindi che, molto modestamente, questo
emendamento risolve dei problemi che oggi sono sul tavolo delle
persone... questo amerei sentir dire... poi sono qui ad ascoltare
tutti i consigli che volete darci!
Président - La parole au Conseiller Frassy.
Frassy (CdL) - Assessore, io di solito non pretendo
l'attenzione, qualche volta chiedo il silenzio in aula, ma da lei
questa volta pretenderei attenzione, perché forse mi sono spiegato
male, adesso cercherò di spiegarmi meglio, ma lei ha completamente
o deliberatamente frainteso il mio ragionamento...
(interruzione dell'Assessore Marguerettaz, fuori
microfono)
... sì, è stato in malafede, provocatorio! Cercherò di essere
pacato nella mia replica.
Le procedure concorsuali e le 3 mensilità, io le dicevo che le 3
mensilità di cassa integrazione straordinaria o le 3 mensilità di
mobilità che voi ponete come requisito per poter beneficiare di una
indistinta sospensione biennale dei mutui prima casa, e dicevo che
queste 3 mensilità sono un dato ricorrente nel settore
dell'edilizia, dove con la cassa integrazione ordinaria, non
essendo procedura concorsuale, i lavoratori stanno comunque 3 mesi
senza percepire stipendio o, meglio, percepiscono lo stipendio
ridotto della cassa integrazione; stanno comunque 3 mesi in
mobilità percependo l'indennità di mobilità. Ecco perché le dico
che il contesto delle procedure concorsuali con il requisito
minimale delle 3 mensilità non porta equità...
(nuova interruzione dell'Assessore Marguerettaz, fuori
microfono)
... ma Assessore, nel 3° comma dite che i criteri e le modalità
di attuazione sono fatte con deliberazione di Giunta; deduco -
visto che stiamo parlando di una legge - che i criteri e le
modalità di attuazione non possono prescindere dal dettato
legislativo, e il dettato legislativo dice delle cose chiare:
procedura concorsuale, 3 mensilità, mobilità o cassa
integrazione... ma come no! Il requisito delle 3 mensilità non lo
potete modificare con deliberazione di Giunta, e allora le sto
dicendo che con 3 mensilità di cassa integrazione e di mobilità è
pieno il mondo, questo le sto dicendo, perciò le ripeto che questo
provvedimento è stato poco ponderato!
Gli artigiani falliti... Assessore... buona grazia! Gli
artigiani prima che fallissero... io le dico che sono falliti gli
artigiani o i piccoli industriali, perché voi non avete avuto la
stessa sensibilità che state dimostrando tardivamente, parzialmente
e giustamente, per certi versi, ma in maniera limitata alla
categoria dei lavoratori dipendenti. Fate attenzione perché
l'artigiano che fallisce...
(nuova interruzione dell'Assessore Marguerettaz, fuori
microfono)
... ci arriviamo, infatti le ho fatto l'esempio di "Aosta
Factor", lo so che non è un problema di casa! Le sto facendo
l'esempio di "Finaosta": qui il paradosso è che fallendo perdono la
casa, perché hanno garantito con la casa le loro linee di
produzione. Le dico di più: questi piccoli imprenditori normalmente
hanno dei dipendenti; non avendo, voi, pensato di tutelare prima
che fallissero questi piccoli imprenditori e sono falliti non
perché non erano capaci a fare gli imprenditori o perché avessero
un rischio incredibile, ma perché si sono fidati di società che voi
avete finanziato fino a un certo punto, quando poi l'indebitamento
è scoppiato sono saltati anche loro... è questa la realtà che lei
non vuol vedere ed è questo che noi contestiamo!
Dopodiché le dico che un provvedimento del genere poteva forse
essere portato nelle Commissioni e poteva coinvolgere in una
maniera diversa le varie componenti politiche e arrivare in aula
con un plauso generale all'Assessore, che se ne era fatto
partecipe, coinvolgendo le altre forze politiche. Qui, invece, lei
ha voluto fare il primo della classe e nel fare il primo della
classe, ha capito male il suggerimento! Lei sta dando una risposta
importante per decine di famiglie, ma ne ha dimenticate altre
decine e decine!
Noi, in una visione di maggiore equità, avremmo gradito un
provvedimento a 360 gradi su questa problematica. Se ci sono
problemi di ristrettezza forse sarebbe stato il caso di
privilegiare - e mi auguro che lo facciate in quei criteri -...
magari un impegno suo, in aula, potrebbe essere significativo,
tenendo conto dei redditi familiari. Vorrei che questo, sì, detto
fra il bicchiere d'acqua e il microfono venisse ufficializzato,
perché il problema è che la famiglia monoreddito, con una persona
in cassa integrazione anche per soli 3 mesi, ha un problema enorme,
la famiglia che ha 2 o più redditi ha un problema che riesce a
gestire.
Noi, su questo emendamento che introduce l'articolo 27 bis, ci
asterremo, ma lo faremo per una questione di equità, perché lei ha
dimostrato scarsa sensibilità e scarsa attenzione, perché se questi
problemi fossero esplosi nelle more del dibattito d'aula, lei aveva
ragione a venire in aula con un provvedimento "raffazzonato" che
poteva essere non esaustivo e non coinvolgere le altre forze
politiche; lei, invece, si è dimenticato di una situazione
importante, ha avuto qualcuno che le ha suggerito che il problema
doveva essere affrontato e volendo fare il primo della classe, è
arrivato con questo compitino! Ci asterremo.
Président - La parole à l'Assesseur au budget, aux finances, à
la programmation et aux participations régionales, Marguerettaz,
pour déclaration de vote.
Marguerettaz (UV) - Nell'ambito della dichiarazione di voto,
solo per dire che ci sarà spazio per immaginare altri
provvedimenti. Questo, al contrario, non è un provvedimento
"raffazzonato", anche se potrà essere parziale. Da parte mia c'è un
impegno formale a condividere con la Commissione la deliberazione
di Giunta, che fissa i criteri, prima di deliberarla.
Président - La parole à la Conseillère Squarzino Secondina.
Squarzino (Arc-VA) - Per annunciare il voto favorevole del
nostro gruppo a questa proposta di emendamento, nel senso che, pur
con i limiti che sono stati evidenziati dai colleghi e riconosciuti
dallo stesso Assessore, questo emendamento va nella linea di
cercare di rispondere ad una esigenza evidenziata in modo molto
chiaro nel corso del Consiglio straordinario sui problemi della
crisi industriale in bassa Valle. Avremmo anche noi preferito
essere di fronte ad un provvedimento più organico, che prendesse in
esame le varie richieste che erano state fatte e gli impegni stessi
che la Giunta, in quell'occasione, aveva sottoscritto, però
riteniamo che questa possa essere una prima - seppur timida -
risposta alle esigenze reali che da più parti sono state
evidenziate.
Président - Je soumets au vote l'amendement n° 1 de l'Assesseur
Marguerettaz:
Conseillers présents: 32
Votants: 29
Pour: 29
Abstentions: 3 (Frassy, Lattanzi, Tibaldi)
Le Conseil approuve.
Président - A l'article 28 il y a l'amendement n° 12 du groupe
"La Casa delle Libertà", dont je donne lecture:
Emendamento
Sostituire l'articolo 28 con il seguente:
"Articolo 28
(Modificazione dell'articolo 1 della l.r. 36/2001)
1. Il comma 1 dell'articolo 1 è sostituito dal
seguente:
"1. La Regione autonoma Valle d'Aosta promuove la
costituzione di una società per azioni a prevalente capitale
pubblico, denominata "Casino de la Vallée s.p.a."."
La parole au Conseiller Tibaldi.
Tibaldi (CdL) - Sono 4 emendamenti che riguardano il casinò,
illustro il n. 12 che è sostitutivo dell'articolo 28, però è
strettamente connesso con il n. 13 e il n. 14, quindi
l'illustrazione sarà onnicomprensiva, mentre per il n. 15 vale un
ragionamento a parte.
La "ratio" che ci ha portato ad iscrivere questi emendamenti
nella legge finanziaria è abbastanza semplice ed è facilmente
comprensibile. È trascorso poco più di un mese dall'ultima
ricapitalizzazione della "Casinò S.p.a." e oggi, in finanziaria, ci
troviamo l'articolo 28 che prevede un altro intervento finanziario
nel corso del 2006, fino ad un massimo di 9,45 milioni di euro
sulla base della quota di competenza regionale. Normalmente una
legge finanziaria ha una previsione strategica e costruttiva
dell'impianto socioeconomico di una Regione; questo articolo,
invece, a distanza di un mese, funge da "pronto soccorso" di quella
che sarà una situazione prevista e confermata di declino della casa
da gioco nel 2006. Sostanzialmente la Regione, a distanza di poco
tempo, per la terza volta nel 2006, dovrà di nuovo ripianare a piè
di lista i deficit di bilancio della casa da gioco con un
intervento di quasi 10 miliardi di vecchie lire.
Vorremmo allora, con il nostro emendamento, guardare in senso
più costruttivo che non preoccupante come avete fatto voi, in
qualità di amministratori proponenti della finanziaria. Prima di
prevedere un intervento finanziario, una iniezione di liquidità
ulteriore per soccorrere ciò che sta succedendo al casinò, crediamo
che ci debba essere un "cambio di rotta" direi evidente, marcato.
Lo avevamo già proposto un mese fa, ma questo "cambio di rotta" non
è stato recepito, perlomeno ci siamo fidati, ci fidiamo ancora oggi
delle parole del Presidente Caveri che disse che prima di fine anno
avrebbe provveduto in tal senso. La fine dell'anno ormai è
prossima, stiamo parlando della ricapitalizzazione. Il ragionamento
era questo: se la Regione non può permettersi più di andare avanti
così, intervenendo...
(interruzione del Presidente della Regione, fuori
microfono)
... ci sono gli atti, mi riferisco all'intervento della Regione,
cioè la Regione non deve limitarsi ad intervenire a piè di lista
con la ricapitalizzazione della "Casinò S.p.a.", allora lei ci
aveva detto un mese fa circa: "va bene, questa cosa qui l'abbiamo
recepita, ma interverremo entro fine anno"... adesso siamo a fine
anno, c'è la finanziaria, c'è l'articolo 28, il vostro intervento
però si limita a replicare ciò che avete fatto esattamente un mese
fa!
Noi vi chiediamo uno sforzo in più, cioè pensate una strategia
diversa: se la società pubblica non può più reggere questo ritmo di
declino e deficit continuo, pensiamo a ragionare sulla legge n. 36,
istitutiva della S.p.a.. Evidentemente questa legge ha esaurito la
sua funzione e noi suggeriamo l'introduzione di figure private
all'interno del capitale sociale. Abbiamo fatto una proposta:
quella di intendere la "Casinò S.p.a." non più come società a
totale capitale pubblico, 99% Regione e 1% Comune di Saint-Vincent,
bensì come società a prevalente capitale pubblico, dove la Regione
si riserva per ora un 51% del capitale e con un percorso di
gradualità prevediamo che si potrebbe arrivare a quella gestione
privata attesa da più parti. Mi sembra che anche all'interno del
vostro movimento ci siano delle pulsioni che vanno in questa
direzione.
Naturalmente gli articoli che intendiamo inserire nella legge n.
36, di cui si chiede la modificazione, lasciano un ampio margine di
manovra, ma l'indirizzo sarebbe quello di iniziare questo percorso
verso la privatizzazione che porterebbe nuove risorse, nuovi
apporti di capitale da parte dei privati che abbiano i necessari
requisiti di affidabilità e di sostenibilità di un'operazione
gestionale come quella del casinò, e poi perché porterebbe nuova
linfa imprenditoriale, nuove idee. Nuove idee che oggi a
Saint-Vincent sembrano mancare, di cui si sente una grave carenza,
perché Saint-Vincent è arroccato sulla sua situazione di disagio, è
arroccato in questa fase di stagnazione che segna dei risultati
impressionanti. La stessa legge di bilancio previsionale da 74
milioni di previsione del 2005 passa a 65 milioni nel 2006, si
fonda su un consolidato che si sta chiudendo in queste settimane,
però di fatto è una previsione di calo che segue un "trend" che
purtroppo si sta consolidando. Ecco perché, facendo leva su questo
ragionamento e sulle parole del Presidente Caveri, chiediamo che
questo "cambio di rotta" venga impresso e può essere impresso solo
da voi che lo proponete e da questo Consiglio che lo approva.
Crediamo che l'articolo 28 sia un articolo che possa essere
inserito in qualsiasi fase in corso di esercizio con una variazione
di bilancio, come peraltro è già stato fatto, ma prevederlo in
legge finanziaria sembra quasi alzare le mani a priori. Sappiamo
già qual è la sentenza economica del 2006 per la "Casinò S.p.a.",
sappiamo che dovremo intervenire e che non abbiamo armi, ma
soprattutto idee e fantasie e creatività per rilanciare la casa da
gioco. Non penso che siate così arrendevoli, penso che abbiate un
disegno e una forza per poter rilanciare il casinò, però non
possiamo rilanciarlo semplicemente prevedendo una iniezione a piè
di lista di quasi 5 milioni di euro... lo avete già fatto 3 volte,
questo Consiglio lo ha approvato a maggioranza già 2 volte! Quindi
il nostro emendamento va in questo senso. Peraltro ci è spiaciuto
che anche nel "PREFIN" non si faccia cenno al casinò, cioè il
casinò è diventato ormai una risorsa marginale, se ne parla solo in
quanto necessita del soccorso regionale! Una volta era "il fiore
all'occhiello" della finanza valdostana, insieme al riparto fiscale
dei 9/10, oggi è diventato, a parte, un ammortizzatore sociale dal
punto di vista occupazionale che soddisfa le esigenze di tutela di
un "tot" di dipendenti con relative famiglie e non persegue
obiettivi e logiche aziendali, come dovrebbe anche essere! Però
anche nel "PREFIN" il casinò non figura, non figura neppure in
quelle 4 linee che sono state disegnate come prioritarie nel 2006
per la Regione da implementare e da portare avanti con coerenza e
determinazione.
Noi vediamo, in questo articolo 28, la debolezza politica della
Regione ad affrontare il problema, vorremmo sensibilizzare la
vostra attenzione sul fatto che quando un'azienda è in stato di
disagio, l'imprenditore cerca di dare "un colpo di reni"... qui il
colpo di reni non si dà, qui siamo sdraiati a guardare passivamente
ciò che ci succede intorno, trovando un alibi di un mercato
complessivo che sta soffrendo, ed è un alibi assolutamente
ingiustificato o ingiustificabile, perché ci sono realtà analoghe a
quelle di Saint-Vincent esistenti sulla Costa Azzurra o sulla Costa
Dalmata, che stanno dando dei risultati di tutto rispetto!
Queste sono le ragioni per cui chiediamo la soppressione
dell'articolo 28 e la sua sostituzione con un articolo che
introduce il concetto della privatizzazione della casa da gioco
secondo una gradualità e una impostazione di società che non sarà
più totalmente partecipata dal pubblico, ma prevalentemente
partecipata dal pubblico e permetterà l'ingresso dei privati in un
contesto misto.
Président - La parole au Conseiller Curtaz.
Curtaz (Arc-VA) - Interverrò sul tema del casinò esponendo le
nostre ragioni in riferimento a tutti gli emendamenti proposti dai
colleghi del gruppo "La Casa delle Libertà" e in riferimento
all'articolo 28 nella sua attuale formulazione.
Mi sembra che si possano sintetizzare le questioni poste in 3
temi: i primi 3 emendamenti proposti dal gruppo "La Casa delle
Libertà" prefigurano un percorso per la privatizzazione della
gestione della "Casinò S.p.a."; il secondo tema che viene posto dal
4° emendamento è quello della riduzione dei membri del "CdA"; il
terzo tema, connesso non solo con gli emendamenti, ma a quello che
emerge dall'articolo 28 nella sua formulazione posta all'attenzione
dell'aula: quello della ricapitalizzazione futura della "Casinò
S.p.a.". Voglio fare alcune brevi osservazioni su ciascuno di
questi 3 aspetti.
Per quanto riguarda la privatizzazione dirò delle cose non
nuove. Non siamo in riferimento alla gestione del casinò
pregiudizialmente "per" o "contro" un tipo di gestione o un'altra,
anzi personalmente credo che non dovrebbe far parte dei compiti
istituzionali di una Regione quello di fare da "biscazziere", ma
credo anche che la storia del casinò abbia dimostrato come spesso
la gestione privata non sia troppo edificante - gli esempi non sono
mancati! -, quindi non si tratta tanto di dire in modo ideologico
"gestione pubblica" o "gestione privata", ma di vedere cosa
significa, in concreto, gestione pubblica e a chi affidare la
gestione privata.
Come abbiamo più volte avuto l'occasione di sottolineare, a noi
sembra che questo non sia un punto essenziale, nel senso che non è
un punto prioritario, è un punto secondario, perché il punto
prioritario a cui non si dà risposta è quale casa da gioco il
Governo regionale intende offrire, intende gestire in Valle
d'Aosta: questa è una risposta che viene continuamente elusa, è una
domanda che abbiamo più volte posto al Governo regionale, ma...
ritenendo, noi, che il Governo regionale non sappia quale risposta
dare a questa domanda di fondo, il problema rimane irrisolto! Per
quanto ci riguarda il problema della privatizzazione non è un tabù,
ma non è, allo stato, il problema principale, quindi in ordine
all'emendamento proposto dal gruppo "La Casa delle Libertà" ci
asterremo.
Per quanto riguarda il problema della riduzione dei membri del
"CdA", per quanto sia una cosa che potremmo definire "secondaria",
siamo d'accordo in riferimento a questa proposta. Ricordo che
questa proposta venne già avanzata in altre forme e in altre sedi
alcuni mesi fa e che su questo tema ci fu anche un impegno,
ancorché generico, del Governo regionale. Questo dovrebbe essere un
emendamento da accogliere, vedremo quale sarà l'orientamento oggi
della maggioranza.
Terzo argomento da affrontare, più rilevante: quello della
ricapitalizzazione. Sono preoccupato che ci sia in finanziaria un
articolo che prevede già la ricapitalizzazione, cioè prevede che
nel 2006 ci saranno dei debiti, quindi la Regione fin d'ora
accantona delle somme per pagare il deficit della "Casinò S.p.a.":
questo è un segno di sconfitta, è un segno che tutte le strade, a
nostro avviso sbagliate, che sono state intraprese finora per
cercare di uscire dalla crisi gestionale, non avranno effetto ed è
paradossale che lo dica lo stesso Governo regionale! Ma come? Non
avete, non più di qualche mese fa, ingaggiato 2 "managers"
bravissimi, che avrebbero migliorato l'assetto gestionale del
casinò? E oggi ci troviamo a discutere un articolo in cui si
prevede che già nel 2006 ci sarà un deficit, quindi la Giunta si fa
autorizzare dal Consiglio a ripianare questo deficit? A me questa
sembra una cosa aberrante, è il segno di una resa; forse sarebbe
stato meglio non scriverlo questo articolo, anche perché ho
l'impressione - ma questo è un tema sul quale non voglio
avventurarmi, perché potrei incorrere in errori procedurali - che
questa norma sia stata messa in finanziaria per evitare un
passaggio in Consiglio, quindi di dibattere questa cosa. Questa è
solo una "maliziosa osservazione" che rappresento alla Giunta e
gradirei che su questo tema ci fosse una smentita da parte della
Giunta stessa.
Président - La parole au Conseiller Salzone.
Salzone (FA) - Sarò molto veloce, interverrò sugli emendamenti
dei colleghi del gruppo "La Casa delle Libertà" e sull'articolo,
facendo una premessa.
Rispetto al casinò, stiamo vivendo un momento drammatico sotto
tutti i punti di vista, basta leggere il giornale di oggi per
capire la caduta libera degli incassi; ne approfitto anche per dire
del disappunto rispetto a questi continui scioperi in giornate così
importanti, che fanno trasparire o una mancanza completa di dialogo
fra il "CdA" e i lavoratori e quindi il fatto di non essere
riusciti a risolvere alcuni problemi fa capire quanto il momento di
crisi coinvolga tutti, perché il crollo degli incassi è un mancato
introito che va ad incidere nelle tasche dei Valdostani!
Questo articolo in modo particolare ci pare una resa, il fatto
che lo stesso "PREFIN" non parli di questo problema fa capire che o
c'è confusione, o c'è incertezza, e soprattutto non ci sono
indicazioni per il futuro. Il fatto di mettere in legge questa
ricapitalizzazione ci vede tutti delusi. Il fatto che ci preoccupa
di più è che vediamo un rallentamento da parte del nostro casinò e
un rilancio di tutti gli altri. Leggevo una pubblicità di questi
giorni su "Panorama": "Casinò di Campione, entrata gratis in tutte
le sale da gioco", sale giochi americani, sale giochi francesi,
sale "slot" fumatori... Assessore, siccome abbiamo avuto modo di
parlarne e abbiamo detto che uno dei più gravi motivi di crisi è
proprio il fatto che i giocatori non possono andare a fumare, vedo
che qui ci sono anche delle nuove sale "slot" fumatori, e poi nuovo
parcheggio gratuito... quindi tutto gratis per entrare!
Non ho visto da parte di questo "CdA" alcuna innovazione, vedo
gestione dell'ordinaria amministrazione, ma soprattutto non riesce
a risolvere i problemi più importanti che addirittura portano agli
scioperi nei giorni fondamentali per il rilancio, perché la
ricaduta si avrà nei confronti di quei clienti che sono abituati a
venire e sarà negativa nei confronti del casinò. Su questo
argomento abbiamo già detto molto, siamo "impantanati" in quel
brutto episodio del "dossier Bo" che ci porterà a doverne parlare
ancora, siamo "impantanati" in una questione sulla quale non date
alcun segno di ripresa.
Per questi motivi ci asterremo sugli emendamenti proposti da "La
Casa delle Libertà" e voteremo contro questo articolo.
Président - La parole au Président de la Région, Caveri.
Caveri (UV) - Intanto una battuta sullo sciopero: sbagliato e
incomprensibile.
Venendo invece al merito della questione che è stata posta nei 3
emendamenti, mi riferirò esclusivamente alla questione
"pubblico-privato". Se mi venisse chiesto a freddo: "pubblico" o
"privato", io che credo nel mercato risponderei "privato", per
tutta una serie di questioni ben note, compreso il tritolo su cui
chiunque sia pubblico si trova seduto avendo a che fare con una
casa da gioco pubblica.
Entrando invece nella questione, distinguerei la questione del
"metodo" dalla questione del "merito". Fotografando la situazione
attuale, non vorrei che - come è capitato l'altra volta - sulla
stampa uscisse: "Caveri è per la privatizzazione del casinò",
titolo suggestivo, ma per nulla corrispondente al contenuto
dell'articolo, ma si sa, i titolisti sono persone inventive che
hanno bisogno di attirare l'attenzione del lettore. Intanto, sul
metodo, lei, collega Tibaldi, pensa veramente che con una norma
della finanziaria potremmo intervenire su una scelta di questo
genere? Capisco la vostra provocazione e la trovo intellettualmente
stimolante e politicamente forte, ma ovviamente non potremmo essere
in grado di immaginare che con una sequenza di 3 emendamenti si
andasse a modificare una filosofia che è stata resa tra l'altro
obbligatoria dagli avvenimenti! Oggi non sono qui a tornare sulle
vicende, perché poi le vicende si sprecano, devo dire che ancora
oggi, leggendo l'intervista di Manfredi Lefèbvre, sono sempre più
stupito perché abbiamo delle lettere in cui lui dice di non essere
più il proprietario del "Billia", oggi invece spiega che chiuderà
lui stesso il "Billia"... ormai la fantasia è infinita in questa
vicenda del casinò!
Chiederò ai primi di gennaio al collega Praduroux e
all'Assessore Marguerettaz di venire in IV Commissione a spiegare
gli esiti dello studio che in questi giorni ci verrà consegnato,
studio della "KPMG" che ritengo un punto e a capo molto
significativo. So già cosa mi direte: gli studi non servono ad un
"piffero", è l'ennesima "carta straccia", avete fatto
"copia-incolla" di tutta la roba che c'era prima! Devo dirvi,
invece - e ve lo dimostreremo nel presentarvelo - che abbiamo degli
elementi che finalmente ci permettono di poter scegliere avendo
bene idea di cosa capiti nelle altre case da gioco, di cosa capiti
in Europa e direi anche di avere con il secondo studio - che è in
fase di completamento - quello che si intende per una
"ristrutturazione industriale" della casa da gioco. Oggi abbiamo
132 dipendenti comparati ai dipendenti delle altre case da gioco
italiane ed europee...cosa significa "d'intesa con il sindacato un
piano industriale" che ci faccia rientrare in spese anche solo
gestionali od ordinarie del personale che non siano il peso che
oggi grava sul casinò.
Devo dirle, collega Tibaldi, che in uno dei vostri emendamenti
lei parla di un'eventuale apertura a persone fisiche o giuridiche
private. Ripeto ancora una volta che anche quando noi, fatto il
punto sulla casa da gioco, fatti alcuni investimenti e dimagrita la
struttura come è opportuno, si decidesse di metterla sul mercato, o
per l'individuazione di un socio privato di minoranza o per
l'individuazione di un socio privato di maggioranza, comunque non
possiamo sfuggire alle procedure della direttiva sugli appalti di
servizio che prevede per l'individuazione del socio - come abbiamo
fatto con l'aeroporto - una gara pubblica di carattere europeo e
addirittura mondiale, perché se venisse un interlocutore americano
potrebbe teoricamente concorrere se avesse le caratteristiche
richieste. Ripeto: ideologicamente nessuna contrarietà a discutere,
ma oggi siamo nella puntata precedente, siamo nel momento in cui ci
troviamo di fronte a delle difficoltà oggettive che verranno
opportunamente spiegate nello studio che presenteremo in IV
Commissione, che ci servirà non per un ripasso generale ma per fare
dei passi in avanti, e che ci consentirà in contemporanea con la
scadenza del "CdA" di fare delle scelte nel 2006, concordate con
tutti. Perché se c'è un posto dove non si può agire "manu militari"
per tutta una serie di vicende passate è il casinò, dove anche per
spostare una penna biro oggi ci vuole un elemento di
contrattazione.
Ritengo di poter dire - con l'assenso dell'Assessore
Marguerettaz - che abbiamo trovato delle organizzazioni sindacali
che sul fatto di un piano di ristrutturazione ci hanno sempre
manifestato di essere favorevoli, altrimenti l'alternativa non è la
ricapitalizzazione, ma è il Tempio crematorio di cui si parlava
prima! Quindi credo che da questo punto di vista ci sia veramente
di che essere preoccupati. Dovremo anche riprendere all'inizio
dell'anno le scelte da fare con le altre case da gioco, perché
anche questo non è indifferente. Alcune cose non le possiamo fare
da soli, ma le dobbiamo fare insieme alle altre case da gioco
italiane.
Per queste ragioni, pur apprezzando che questo tema torni - come
i fiumi carsici - ogni tanto in superficie, ritengo che il mezzo
non sia la finanziaria, che non sia quello il momento in cui
effettuare una scelta di questo genere... nulla e nessuno esclude
che, una volta resa più solida la situazione, non si possa tornare
su questo tema!
Président - La parole au Conseiller Tibaldi.
Tibaldi (CdL) - Per dichiarazione di voto, ovviamente favorevole
agli emendamenti che presentiamo, però colgo l'occasione per fare
alcune puntualizzazioni che prima, per ragioni di tempo, non ho
potuto fare.
Penso sia necessario ribadire che il nostro gruppo, sin dal
momento in cui venne proposta una gestione pubblica, si è sempre
opposto. Siamo per la gestione totalmente privata della casa da
gioco, proprietà pubblica naturalmente, l'ente concedente rimane la
Regione, però la gestione deve essere scissa e completamente
privata. Questa puntualizzazione è necessaria perché non è
ideologica, è un "modus pensandi" che coincide con una scelta
strategica.
Se oggi, attraverso questi emendamenti, proponiamo una graduale
privatizzazione che sfocia prima nella società mista e poi in un
futuro immaginiamo in una società privata, lo facciamo perché siamo
consapevoli che la temporizzazione non può essere dall'oggi al
domani, ci deve essere un percorso più morbido. Abbiamo compreso e
recepito alcune osservazioni che più volte ci sono state fatte in
quest'aula da coloro che non accettavano una gestione privata,
tanto che sulla legge n. 36/2001 siamo stati promotori di una
impugnazione da parte del Governo, la Corte costituzionale ha
deciso di confermare la validità della proposta pubblica fatta
dall'allora "Governo Viérin" per le stesse ragioni che diceva prima
il collega Curtaz, che è inconcepibile che ci sia una figura di
Presidente-Prefetto, che è anche gestore della casa da gioco perché
azionista per quel 99% di quote...
(interruzione del Presidente della Regione, fuori
microfono)
... è vero quello che dice, ma è aberrante!
Il metodo: senz'altro la finanziaria non è l'occasione migliore
per intervenire, però voi intervenite lo stesso in materia di
casinò e lo fate per dare continuità a questo casinò. Nel corso dei
9 anni di Gestione straordinaria sono state fatte leggi speciali,
interventi in finanziaria per risanare completamente la questione.
Noi vi chiediamo più programmazione, più fantasia nel dire: "non lo
cambiamo con la finanziaria, ma almeno cambiamolo con legge". La
legge n. 36 ha esaurito i suoi effetti e oggi siamo "impantanati"
in una situazione paradossale che proprio oggi, durante il ponte
dell'Immacolata, ci vede chiusi... ma è drammatica questa cosa! Il
turista non può neppure recarsi a lasciare il suo obolo sui tavoli
verdi del casinò!
Siamo disponibili ad aspettare che ci venga mostrato lo studio
"KPMG" in IV Commissione e ad analizzare una vostra proposta,
diciamo che facciamo un atto di fede su questa ennesima
affermazione, aspettiamo ancora questo mese che arrivi l'idea della
classe politica che governa la Regione in merito a Saint-Vincent.
Il 2006 sarà un anno di scelte, lo ha detto il Presidente Caveri,
sono 5 mesi, ma è 12 anni che lo sentiamo dire...
(interruzione di un Consigliere fuori microfono)
... anagraficamente è giovane, politicamente navigato e conosce
tutto di quello che succede in queste stanze! Però ci deve essere
un primo passo, finora di primi passi non ne abbiamo visti, anzi ci
sono state delle ripetizioni!
Assessore Marguerettaz, qui si continua a reiterare 4,95 milioni
di euro oggi, 4,95 milioni domani, 4,95 milioni dopodomani... non
si può continuare a replicare ciò che alla fine è dannoso, è una
diseducazione a quella che dovrebbe essere una crescita aziendale e
industriale della casa da gioco, per porsi sul mercato ed essere
competitiva, per ridare fiato e speranza anche a quei "croupiers"
che oggi scioperano per le loro motivazioni, peraltro difficilmente
comprensibili, ma che anche loro vedono il deserto. Speriamo che
non ci sia il Tempio crematorio, come diceva prima il Presidente!
Riteniamo che sia necessario prevederlo in finanziaria, la
finanziaria è il luogo ove si possono anche inserire delle
correzioni di rotta, peraltro anche voi lo avete fatto negli
articoli precedenti, è stato fatto anche in passato.
La nostra proposta non è una suggestione, né una provocazione: è
un insieme di tasselli di un mosaico nel quale crediamo e abbiamo
creduto fin dal primo momento. Noi siamo per la privatizzazione,
riteniamo che la privatizzazione possa essere la cura per il
casinò, il rilancio per la casa da gioco, perché non si può
coniugare la figura pubblica istituzionale con quella del gerente
privato che maneggia denaro e è in un ambiente non proprio
adamantino, ma dobbiamo stabilire un percorso. Il percorso per noi
potrebbe essere quello della gradualità... se avete il coraggio di
farlo in maniera più immediata, proponetecelo, noi non ci tireremo
indietro!
Président - La parole au Conseiller Comé.
Comé (SA) - Gli emendamenti presentati dal gruppo "La Casa delle
Libertà" sono da noi condivisi, perché sono anni che sosteniamo
queste posizioni; basta rileggersi il programma elettorale del '98
e possiamo ritrovare molti spunti che oggi sono posti
all'attenzione del Consiglio con questi emendamenti. Conveniamo
però con il Presidente Caveri perché riteniamo che questo sia un
argomento che non può essere analizzato e discusso nel contesto
della finanziaria. Certo questo è un argomento che necessita di un
discussione seria, il Presidente oggi si è dichiarato disposto, nel
breve tempo, a venire in commissione a presentare sia lo studio
della società incaricata, sia le prospettive che si intende portare
avanti; quindi noi, pur condividendo il contenuto di questi
emendamenti, ci asterremo sul voto su questi.
Invece, sull'articolo 28, abbiamo provveduto con una legge a
ricapitalizzare, dopo 3 mesi siamo di nuovo con un articolo che
riformula la stessa ricapitalizzazione e questa, dal punto di vista
economico, è un'ammissione del totale fallimento di questa gestione
perché in 6 mesi abbiamo dovuto fare 2 ricapitalizzazioni...
pertanto su questo articolo esprimiamo un voto contrario.
Président - Je soumets au vote l'amendement n° 12 du groupe "La
Casa delle Libertà":
Conseillers présents: 31
Votants: 24
Pour: 3
Contre: 21
Abstentions: 7 (Comé, Curtaz, La Torre, Salzone, Squarzino
Secondina, Stacchetti, Viérin Marco)
Le Conseil n'approuve pas.
Président - La parole au Conseiller Lattanzi sur l'article
28.
Lattanzi (CdL) - Per aggiungere una riflessione alle parole del
Presidente.
Presidente, lei dice che non è contrario a ragionare sul futuro
della casa da gioco, ma ritiene importante vedere innanzitutto i
dati dello studio che sta arrivando, poi fare quegli investimenti
strutturali per adeguare la casa da gioco, infine ragionare insieme
ai sindacati che si sono già resi disponibili su un progetto di
ristrutturazione degli esuberi, li chiamiamo con il loro nome,
perché sono esuberi: quando abbiamo 1.000 persone in una casa da
gioco che "cola a picco", si comincia a chiamare le cose con il
loro nome!
Ricordo che alla prima finanziaria, quella del '95, noi avevamo
detto che se non si fosse preso coscienza della necessità di
privatizzare la gestione, di dividerla dall'azionista e dall'organo
di controllo che è il Prefetto, saremmo arrivati a una crisi; ci fu
risposto, dall'allora Presidente, che la casa da gioco non doveva
essere concepita come un'azienda in libero mercato, ma come un
"ammortizzatore sociale", per cui quando 1.000 persone ci lavorano
e il "turn over" viene compensato con nuove assunzioni e la casa da
gioco porta quei soldi alla Regione come tassa di concessione,
anche se non fa utili, non è un grosso problema! Ci fu un lungo
dibattito. Mi rendo conto che adesso sulla via della
privatizzazione, cioè sulla "Via di Damasco", si stanno fulminando
molte persone e siamo contenti di questo; illuminati sulla "Via di
Damasco", molti cominciano a dire: "dopo 11 anni di Gestione
straordinaria politica e pubblica, forse è meglio che ci sia
qualcuno che faccia politiche di mercato"... ma noi, è dal '95 che
lo diciamo!
Non era questo il senso del mio intervento, penso non tanto al
passato, quanto al futuro. Mi chiedo qual è il senso di aspettare
che sia l'azionista ad avere uno studio strategico di mercato? Qual
è il senso che sia l'azionista a porsi l'onere degli investimenti
infrastrutturali per adeguare la casa da gioco alle prospettive
future? Qual è il senso che sia l'azionista a porsi il problema di
gestione degli esuberi della pianificazione del "turn over", per
creare le condizioni per le quali l'apparato della casa da gioco
sia adeguato al fatturato e al mercato? Perché faccio queste
domande? Faccio queste domande perché mi chiedo: ma tutto questo
non lo dovrebbe fare l'eventuale gestore? Non dovrebbe essere
compito del futuro gestore se eventualmente privato a farsi, lui,
la fotografia del mercato, per definire, lui, le strategie utili a
rilanciare la casa da gioco? Non dovrebbe essere il gestore
eventualmente privato dei prossimi 10-15 anni a definire quali sono
gli investimenti strutturali necessari? Perché lo deve fare
l'azionista?
Se l'azionista decide che la gestione diventa privata o mista,
sarà il futuro ente gestore a dover decidere l'analisi di mercato
come la vuole e quali politiche strategiche mettere in atto per
rilanciare la casa, sarà l'eventuale futuro gestore a decidere cosa
è necessario costruire o abbattere in termini immobiliari in
funzione delle logiche strategiche di mercato e di "marketing";
sarà il gestore che si assume la responsabilità di prendere in
carico l'attuale azienda a definire il numero degli esuberi, quali
sono le fasce di professionalità utili e quelle invece da
alleggerire! Perché lo deve fare un azionista, oggi? Ho già sentito
l'altra volta dire (e mi sono stupito): "dobbiamo mettere a posto
la casa da gioco, fare l'analisi del mercato, fare gli
investimenti, vedere con i sindacati il piano di ristrutturazione,
poi quando tutto è a posto la consegneremo al futuro gestore"... ma
che senso ha? Se i futuri gestori fossero pronti qui, oggi non mi
sembra che ce ne siano, sarà già dura come dice Lefèbvre
nell'intervista di oggi trovare qualcuno che si assume la
responsabilità di gestire quel casinò...
(interruzione del Presidente della Regione, fuori
microfono)
... loro lo avevano chiesto, gli abbiamo detto di no! Guardi,
visto che facciamo le battute sulle comunicazioni, vi ricordo che
di comunicazioni incomprensibili ne abbiamo fatte: vuole che le
ricordi la deliberazione della "Giunta Louvin", dove dichiarava che
erano pronti all'acquisto di una certa cifra e 2 ore dopo era tutto
smentito da "Finaosta"? Lasciamo perdere, senza difendere nessuno
perché Lefèbvre fa i suoi interessi, però è un imprenditore, ha dei
beni immobiliari e aveva degli investimenti da fare, siamo riusciti
a disincentivarlo, io vi dico solo che gli imprenditori dovremmo
incentivarli a rimanere, non a partire! Ma forse l'idea del
Presidente attuale era quella che aveva qualche anno fa: quello
deve fallire, così prendiamo l'immobile al più basso prezzo!
Secondo me state sbagliando strategia, poi vedete voi che siete
bravi e state facendo funzionare così bene le cose, vedete voi come
farle!
Ripeto la mia domanda: non sarebbe utile che, invece che
assumerci, noi, l'onere e l'onore di fare analisi di mercato e di
definire politiche di investimento, non lasciassimo fare questa
cosa a chi gestirà nei prossimi 15-20 anni il casinò? Non ha senso
dire che dobbiamo fare noi queste cose, a meno che non si veda in
queste cose un ritorno elettorale e politico, allora tutto è molto
più chiaro!
Voteremo contro questo articolo perché non riteniamo sia
opportuno proseguire in una linea di gestione pubblica e
soprattutto politica, che è il vero male che è un impedimento anche
per gli attuali gestori e ricordo quando ci fu l'attuale
insediamento del "CdA", l'Assessore Marguerettaz ci illustrò con
grande magnificenza come rispetto alla "gestione Trentaz" questo
"CdA" avrebbe - visto che era fatto da commercialisti,
professori... - creato le condizioni per... è stata
un'accelerazione di calo, è un delirio dirlo, ma Trentaz era meno
peggio di quanto non stiano facendo questi qua!
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Non so quanto possa servire questo
intervento, nel senso che ognuno ha in tasca la propria verità.
Cercherò solo di dare un ragionamento sull'articolo 28, dove si
parla di un'autorizzazione a sottoscrivere degli aumenti di
capitale.
Come voi ben sapete, gli aumenti di capitale sociale si
concretizzano in varie situazioni, quindi non necessariamente solo
in termini di ricapitalizzazione, perché questa è un'operazione
dove viene autorizzato un certo tipo di sottoscrizione. Dico questo
perché sul tavolo c'è, indipendentemente dall'esito della gestione,
un'istanza che non è stata ancora formulata da parte della
"Casinò", di un aumento di capitale sociale in virtù di un
conferimento dei beni...
(interruzione del Consigliere Lattanzi, fuori
microfono)
... non faccia così, mi ascolti e poi dirà... sto dicendo una
cosa diversa, mi ascolti, anziché immaginare già i "franchi
tiratori"... lascia perdere, tanto so che nella testa il
Consigliere Lattanzi ha un altro tipo di logica, quindi non credo
che abbia interesse alle cose che dico, ma ci sono tutta una serie
di beni e l'altro giorno il Consigliere Tibaldi ha fatto questa
considerazione proprio sull'inventario, cosa fatta già prima.
Rispetto a questo tipo di argomento c'è un'istanza, per evitare di
avere un doppio inventario e una diversità di gestione, che è
quella di fare un conferimento e questo significa aumentare il
capitale sociale, ma è una questione tecnica. Per fare questo
conferimento bisogna fare una perizia asseverata dei beni, quindi
non solo bisogna trovarli, ma bisogna anche valutarli, c'è quindi
una logica di aumento.
Nella logica della ricapitalizzazione sottopongo un problema:
quello che è stato valutato dal Governo regionale, nel senso che
nella malaugurata ipotesi - ma non improbabile - di trovarsi di
fronte a delle perdite in corso d'opera, è accaduto stavolta che il
Collegio sindacale, rispetto a una verifica, ha riscontrato la
diminuzione del capitale sociale a tal punto da sollecitare gli
amministratori, affinché, senza indugio, convochino l'assemblea per
poter fare la ricapitalizzazione. Rispetto a questi tempi, dalla
verifica alla convocazione passano 30 giorni; in questo periodo di
tempo - perché il Consigliere Curtaz dice: "voi volete sottrarvi al
Consiglio regionale" - per i tempi tecnici non è possibile fare un
Consiglio regionale facendo la deliberazione di Giunta e arrivare
nei 30 giorni, tant'è che in una situazione dove la perdita si è
cristallizzata, siamo andati a mettere a posto la situazione in
seconda convocazione. Vi ricorderete che abbiamo fatto una
deliberazione facendo riferimento alla situazione al 30 giugno,
siamo andati a fare riferimento alla situazione del 30 settembre.
Qualora non fosse possibile fare questa operazione, vi dico che gli
amministratori, in una situazione del genere, dovrebbero portare i
libri in Tribunale... è il Codice civile che lo dice!
Qui non c'è alcuna volontà di sottrarsi ad un dibattito, non
siamo nella situazione della Gestione straordinaria; anch'essa
aveva avuto dei provvedimenti o in finanziaria o provvedimenti
specifici per ricapitalizzare, ma non era una s.p.a. che aveva dei
minimi e non aveva una situazione privatistica come questa, che
comprometteva la correttezza. Nel momento in cui - pongo un altro
problema - ci fossero delle perdite e non ci fosse la possibilità
di intervenire, non ritenete che la ricapitalizzazione non sia un
atto dovuto da parte del Consiglio regionale, al di là degli
scenari? Non è una decisione politica; se noi, un mese o due fa,
non avessimo ricapitalizzato, il casinò avrebbe dovuto chiudere a
meno che non si privatizzi, ma stante la normativa attuale, non c'è
scelta, perché vi ricordo che per quanto possano essere diminuiti,
il casinò, in fatto di previsione in questo bilancio, ha ancora 65
milioni di proventi, quindi il fatto di mantenere l'apertura della
casa da gioco è un atto dovuto e rispetto a questo tipo di
ragionamento i tempi di un'eventuale ricapitalizzazione non sono
compatibili con i tempi del diritto privato.
Se oggi non avessimo messo questa norma, stante la situazione
del mercato, saremmo stati dei pessimi amministratori, perché già
la volta scorsa abbiamo rischiato notevolmente e voi sapete bene
che questo andamento di gestione ha un capitale sociale molto
ridotto rispetto al volume di gioco! Abbiamo 5 milioni di capitale
sociale rispetto a un volume di gioco che era di 150 milioni...
vedete qual è la sproporzione? Quindi è sufficiente che i flussi
diminuiscano per avere dei problemi notevoli. Se questi problemi si
dovessero verificare e non ci fosse uno strumento per intervenire
tempestivamente dal punto di vista contabile, non dal punto di
vista politico, ma pensate, voi, che un provvedimento del genere
non sia oggetto di discussione politica? Pensate veramente che ci
sia un'ingenuità tale da dire: "facciamo le cose di nascosto"?
Pensate che se il Consiglio si confrontasse su questo argomento
qualsiasi forza di Governo, qualsiasi maggioranza fosse nelle
condizioni di non approvare la ricapitalizzazione? Non è così,
quindi questo è un articolo per evitare che nell'ambito della
gestione della s.p.a. si verifichino dei problemi rispetto alla
conduzione della casa da gioco. Non è assolutamente una situazione
in cui si mette "bandiera bianca", tanto che è stato dichiarato che
rispetto a questo argomento è intenzione di mettere a profitto
degli studi che vengono fatti sia a livello di azionista, sia a
livello di gestore per poter arginare crisi che, in questo momento,
invadono tutto il settore italiano.
Questo articolo 28 è un articolo che si pone nella logica di
risolvere dei problemi, non di prevedere già delle perdite, e i
problemi per sintetizzare sono 2: un conferimento dei beni di
proprietà della Regione per cercare di definire la questione,
evitare che in futuro possano esserci dei problemi, come nella
passata ricapitalizzazione, dove siamo arrivati oltre il tempo
limite, quindi siamo arrivati 2 giorni prima della scadenza
dell'Assemblea.
Président - La parole au Conseiller Frassy.
Frassy (CdL) - Penso che lei, Assessore, nella caoticità che sta
caratterizzando la gestione del "Casinò S.p.a.", la liquidazione
della "GS", abbia fatto un po' di confusione, probabilmente la
stanchezza o sennò avete scritto una norma di legge che non è
quella che lei ha illustrato, perché invito i colleghi di
maggioranza a leggere il comma 2 dell'articolo 28... questo comma
fa riferimento al 2006... allora non riesco a capire quali siano le
urgenze a cui fa riferimento l'Assessore nel dicembre 2005, perché
il bilancio 2005 lo abbiamo sanato 2 mesi fa con una legge "ad hoc"
che ha coperto i "buchi" di gestione della "Casinò S.p.a." fatti
nel 2005. Ora, con l'articolo 28 stiamo mettendo a preventivo un
altro disastro gestionale nel 2006...
(interruzione dell'Assessore Marguerettaz, fuori
microfono)
... perfetto, ma se non erro la "Casinò S.p.a." ha il bilancio
che non è a cavallo dell'anno solare, ha il bilancio che è
nell'anno solare, 1° gennaio-31 dicembre. Sto dicendo che
l'Assessore oggi ha dichiarato in maniera pubblica che il 2006 sarà
un disastro come il 2005, perché l'Assessore ha scritto l'articolo
e lo ha illustrato; allora, se l'esercizio 2006 inizierà il 1°
gennaio 2006, mi sembra evidente che al 9 dicembre 2005 non ci
possono essere i dati del 2006! Allora l'Assessore ha la
consapevolezza che anche il 2006 nel casinò sarà un "bagno di
sangue"!
Noi prendiamo atto di questa sua consapevolezza, ma
politicamente non l'accettiamo! Lo ha detto bene il collega
Lattanzi, quando ha fatto riferimento al concetto della gestione
privatistica... ma qual è l'imprenditore che continua a tenere
aperta un'azienda che continua a produrre perdite? Perché lei non
confonda, il "volume di gioco" con "capitale" non c'entra nulla,
potremmo mettere con le dovute concessioni una ditta individuale a
gestire un casinò... cosa c'entra il volume di gioco con il
capitale sociale? Questa potrebbe essere una s.r.l. con un capitale
ancora più basso e potrebbe gestire un volume di gioco infinito e,
magari, anche un volume di affari infinito con un reddito e non con
delle perdite! A me sembra di ricordare che la gestione della "GS"
con tutte le situazioni negative che l'hanno caratterizzata, avesse
il buon gusto di essere portata in aula...
(nuova interruzione dell'Assessore Marguerettaz, fuori
microfono)
... ma per favore! Ma se avete sostenuto fino a ieri che era
privatistica quella gestione, oggi cambiate idea... avete detto: la
"GS" è gestione privatistica... evvivadio... la s.p.a. cos'è?
Gestione privatistica... poi si può fare la gestione privatistica
con la s.r.l., con la s.a.s., con la ditta individuale o con la
"GS"! Ma c'era il buon gusto delle Giunte precedenti di venire in
aula con i dati, se non altro a prospettare un futuro diverso!
Lei, Assessore, è il portatore della rassegnazione e della
disperazione; l'unica cosa che chiede in aula sono i soldi! Non
porta un bilancio sulla gestione, non c'è un elemento di
valutazione sulla gestione fino ad oggi, non c'è un elemento di
prospettiva che ci possa far sperare in una inversione della
tendenza, lei viene qui e infila l'articolo 28 nella finanziaria!
Eh già, lei dice: "magari evitiamo l'evidenza del dibattito
pubblico, evitiamo di essere oggetto delle contestazioni che andrà
a fare l'opposizione sulla gestione del casinò, dentro la
finanziaria passa tutto, e allora visto che tanto il casinò è
gestito in maniera disastrosa e ipotizzo che nel 2006 sarà come nel
2005, mettiamo già le mani avanti: vi faccio approvare il
rifinanziamento e per il 2006 non vengo in aula con una legge come
è stato 2 mesi fa"! Due mesi fa lei è venuto in aula con una legge
che ha dovuto discutere in commissione, con una serie di dati,
approfondimenti e risoluzioni; per il 2006 questo passaggio lei
ritiene, con l'articolo 28, di evitarlo! Assessore, non è serio, lo
ha detto il collega Tibaldi che non è serio che nel "PREFIN" non ci
sia un solo rigo sul casinò!
Allora, se il casinò è diventato un problema a discuterne in
chiarezza e trasparenza, cerchiamo di trovare una soluzione al
problema. Non è con articoletti di 2 commi, come l'articolo 28, che
autorizza a ripianare i futuri deficit, che si risolvono i problemi
della casa da gioco ed è per questo che siamo fermamente convinti
che l'articolo 28 sia una scorrettezza politica, perché stiamo
parlando della "Casinò" e non della "Servizi Previdenziali S.p.a."
o di quelle norme che avete inserito in finanziaria! Se questa è la
volontà vostra, è la volontà di non discutere il casinò, cercare di
farlo passare di soppiatto nella disattenzione del dibattito
politico, allora in questa disattenzione chiederemo di poter votare
con la votazione segreta, in modo che tutto possa avvenire nel
massimo silenzio, in assenza della trasparenza che voi non operate
nella gestione del casinò!
Presidente - La richiesta è sostenuta da altri gruppi. Pongo in
votazione l'articolo 28 per scrutinio segreto:
Consiglieri presenti e votanti: 33
Favorevoli: 19
Contrari: 14
Il Consiglio approva.
Président - Collègue Tibaldi, les amendements n° 13 et n° 14
sont donc déchus; j'en donne lecture pour mémoire:
Emendamento
Dopo l'articolo 28 è inserito il seguente:
"Articolo 28 bis
(Sostituzione dell'articolo 2 della l.r. 36/2001)
1. L'articolo 2 è sostituito dal seguente:
"Articolo 2
(Soci)
1. Possono essere soci della Casino de la Vallée s.p.a. la
Regione autonoma Valle d'Aosta, i Comuni della Regione interessati
e persone fisiche o giuridiche private".".
Emendamento
Dopo l'articolo 28 bis è inserito il seguente:
"Articolo 28 ter
(Modificazione dell'articolo 5 della l.r. 36/2001)
1. Il comma 2 dell'articolo 5 è sostituito dal
seguente:
"2. Alla Regione autonoma Valle d'Aosta è riservata la
proprietà di una quota del capitale sociale non inferiore al 51 per
cento, da sottoscriversi interamente all'atto della costituzione
della società".".
Président - Je donne maintenant lecture de l'amendement n° 15 du
groupe "La Casa delle Libertà":
Emendamento
Dopo l'articolo 28 ter è inserito il seguente:
"Articolo 28 quater
(Modificazione dell'articolo 6 della l.r. 36/2001)
1. Il comma 1 dell'articolo 6 è sostituito dal
seguente:
"1. La Casino de la Vallée s.p.a. è amministrata da un
consiglio di amministrazione composto da tre membri, due dei quali
nominati dalla Giunta regionale, ai sensi dell'articolo 2458 del
codice civile e in deroga a quanto previsto dalla legge regionale
10 aprile 1997, n. 11 (Disciplina delle nomine e delle designazioni
di competenza regionale)".".
La parole au Conseiller Tibaldi.
Tibaldi (CdL) - Una breve illustrazione. Questo emendamento si
innesta nell'argomento "casinò", ma è svincolato dagli altri che
sono decaduti a seguito della bocciatura del 1° emendamento
proposto dal nostro gruppo.
Qui chiediamo una riduzione dei componenti del "CdA" della
"Casinò S.p.a." da 5 a 3, la motivazione è abbastanza banale: 5
persone ci sembrano sprecate, 5 intelligenze come quelle che sono
state reclutate dalla Giunta regionale per il casinò ci sembrano
sprecate in un'azienda come quella che potrebbe essere gestita da
un commissario. Non vogliamo essere così radicali da tornare
all'ipotesi commissariale della vecchia "GS" come una volta, ma 3
persone lautamente retribuite come sono le 5 tuttora presenti nella
"Casinò S.p.a." possono essere sufficienti per provare ad
amministrare la casa da gioco, magari pensando ad un rilancio della
medesima. Finora si sta ragionando in termini di ordinaria
amministrazione, che non è molto proficua visti i risultati di
bilancio, quindi proponiamo un contenimento anche della spesa
pubblica. Mi sembra che questo bilancio sia ispirato a quella
filosofia di contenimento che tutti hanno richiesto, quindi
chiediamo di passare da 5 a 3 membri in seno al "CdA" del
casinò.
Mi è parso di capire che lo stesso Presidente aveva annunciato
di mantener fede entro fine anno a una certa logica, a una
riduzione dei componenti del "CdA", adesso questa promessa è
slittata a fine gennaio e noi, visto che è completamente svincolata
dal ragionamento privatistico che abbiamo fatto prima, riteniamo
che non sia sconvolgente modificare il comma 1 dell'articolo 6
della legge n. 36/2001 con una previsione in finanziaria.
Président - La parole au Président de la Région, Caveri.
Caveri (UV) - Ribadisco che rispetto all'argomento non esiste
un'obiezione predeterminata; preferiremmo, nel caso di modifica di
una legge, di mettere una forbice, per esempio da 3 a 5, e non 3
secchi per tutta una serie di ragioni.
In questo momento nella maggioranza non abbiamo ancora
affrontato l'argomento, quindi sarebbe scorretto da parte mia dire
"sì" ad un emendamento presentato all'interno della finanziaria;
pur tuttavia ribadisco che, visto che dobbiamo mettere mano ad una
serie di questioni concernenti la s.p.a., questo dell'eventuale
riduzione è un tema che è legittimamente oggetto di una riflessione
da parte nostra, quindi nel dire di "no" all'emendamento, ribadisco
quanto già detto.
Président - La parole au Conseiller Frassy.
Frassy (CdL) - Presidente, siamo insoddisfatti
dell'argomentazione fornita da lei, perché c'era stato un impegno
in questa direzione; quando lei dice "fra 3 e 5" penso che in mezzo
ci stia solo un numero intero, che è il 4, allora bisogna capirsi:
se il problema sta nel numero 4, penso che non sia un problema di
funzionalità del "CdA", ma penso sia un problema di lottizzazione.
Se siamo ancora fermi su questo binario, è ovvio che portiate
l'articolo 28, perché questo è il frutto della lottizzazione!
Ci saremmo aspettati che questa norma l'avesse scritta lei, in
finanziaria, perché quando abbiamo avuto modo di discutere la legge
di rifinanziamento della s.p.a., avevamo presentato degli
emendamenti in questo senso e lei si era impegnato, entro fine
anno, ad arrivare su questo argomento; non so se lo vuole portare
nel prossimo Consiglio e con quali strumenti o con degli
emendamenti sulla legge di Saint-Vincent - dubito! -, ma questo era
stato il suo impegno.
Prendiamo atto che il suo impegno non può essere mantenuto,
prendiamo atto che il problema sta nel numero 4, prendiamo atto che
con questa impostazione il casinò non può fare altro che fare altri
debiti. Chiediamo il voto segreto anche su questa norma.
Président - La requête est soutenue par d'autres groupes. Je
soumets au vote l'amendement n° 15 du groupe "La Casa delle
Libertà":
Conseillers présents et votants: 32
Pour: 10
Contre: 22
Le Conseil n'approuve pas.
Président - Je soumets au vote l'article 29:
Conseillers présents et votants: 32
Pour: 21
Contre: 11
Le Conseil approuve.
Président - Je soumets au vote l'article 30:
Conseillers présents et votants: 30
Pour: 21
Contre: 9
Le Conseil approuve.
Président - Il y a l'amendement n° 2 de l'Assesseur
Marguerettaz, dont je donne lecture:
Emendamento
Nel Capo V, dopo l'articolo 30 è inserito il
seguente:
Articolo 30 bis
(Interventi per il patrimonio immobiliare regionale destinato
ad attività produttive e commerciali. Modificazioni alla legge
regionale 18 giugno 2004, n. 10)
1. Al comma 1 dell'articolo 3 della legge regionale 18 giugno
2004 n. 10, le parole: "entro il 31 dicembre 2005" sono sostituite
con "entro il 31 dicembre 2006".
La parole à l'Assesseur au budget, aux finances, à la
programmation et aux participations régionales, Marguerettaz.
Marguerettaz (UV) - Questo emendamento introduce una dilazione
del termine che ho introdotto nella legge 18 giugno 2004
relativamente al conferimento dei beni in una società. Come abbiamo
avuto modo di confrontarci, le attività sono in corso, la società
sta asseverando la valutazione dei beni oggetto di conferimento, ma
non ci sono i tempi per definire il conferimento entro il 31
dicembre 2005; quindi, introducendo questa modifica nella data 31
dicembre 2006, avremo modo all'inizio dell'anno di effettuare per
lotti i vari conferimenti nella società.
Président - La parole au Conseiller Frassy.
Frassy (CdL) - Esprimiamo un giudizio negativo su questo
emendamento per una serie di motivazioni.
La legge regionale n. 1/1998 è stata abrogata in tempi quanto
meno sospetti, poiché era stata abrogata a seguito di una
presentazione di modifiche fatte con... sì, presentata dal nostro
gruppo, che si trovò di conseguenza ad avere impostato delle
modifiche su una legge che avete abrogato. Quando avete abrogato
quella legge, avevamo sollevato una serie di perplessità; dobbiamo
dire che il tempo è stato galantuomo ed ha confermato che quelle
perplessità erano fondate e dobbiamo dire che 2 anni per fare le
perizie su 40 immobili - perché questo è il tempo che alla fine
chiedete - è un tempo scandaloso! Ed è scandaloso per 2 motivi: il
primo, perché siamo un'amministrazione che ha quasi 3.000
dipendenti, ha un ufficio patrimoniale e su questa vicenda avete
dato una consulenza a "Finaosta" per una cifra che sono 250mila
euro, non è una cifra di poco conto. Le ricordo solo che in un
settore completamente diverso, ma che indica l'eternità delle
opere, alla "Scala" in 3 anni hanno rifatto completamente... ma le
dico che gli inventari di 40 immobili noi non riusciamo a farli in
2 anni!
Président - Je soumets au vote l'amendement n° 2 de l'Assesseur
Marguerettaz:
Conseillers présents et votants: 31
Pour: 20
Contre: 11
Le Conseil approuve.
Président - Il y a l'amendement n° 3 de l'Assesseur
Marguerettaz, dont je donne lecture:
Emendamento
Nel Capo V, dopo l'articolo 30 bis è inserito il
seguente:
Articolo 30 ter
Disposizioni in materia di acquisizione in economia di beni e
di servizi. Modificazioni alla legge regionale 16 giugno 2005, n.
13)
Alla lettera yy) del comma 1 dell'articolo 3 della legge
regionale 16 giugno 2005 n. 13, le parole: "sino all'importo di
euro 20.000" sono sostituite con "sino all'importo di euro
50.000".
La parole à l'Assesseur au budget, aux finances, à la
programmation et aux participations régionales, Marguerettaz.
Marguerettaz (UV) - Questo emendamento va a modificare la legge
n. 13/2005, disposizioni in materia di acquisizione in economia di
beni e servizi. Abbiamo avuto subito beneficio di questa norma, che
ha dato degli strumenti più performanti per l'acquisizione di beni
e servizi in economia; tuttavia, rispetto all'impostazione abbiamo
introdotto una categoria, che è una categoria residuale, nel senso
che viene introdotta una categoria dopo un lungo elenco di
acquisizioni tipo.
Rispetto a questa norma abbiamo, all'interno di questa categoria
residuale, introdotto un limite che è quel limite di 20mila euro:
questo vuol dire che tutte quelle acquisizioni di beni e servizi
non elencate nelle varie tipologie rientravano nell'ambito di
questa norma solo nel limite di 20mila euro. La pratica ha già
evidenziato che per alcune attività questo limite di 20mila è stato
superato, quindi introducendo questa modifica di 50mila riteniamo
pur sempre di limitare questa tipologia residuale a 50mila euro,
perché sono forniture molto specifiche, ma nel permettere quello
strumento elastico che è la disposizione in materia di acquisizione
in economia di beni e servizi, accadrà che quelle acquisizioni
difformi sopra le 50mila dovranno essere messe in appalto con le
classiche formule; al di sotto potranno essere acquisite con questa
disposizione, cioè all'interno degli 8.000,00 euro - con in casi
d'urgenza - anche con un solo offerente, individuato con criteri da
parte delle strutture; da 8.000,00 a 50mila con i 3 preventivi, al
minimo 3 richieste; sopra i 50mila, mentre per le altre c'è la
possibilità di andare con 5 preventivi, essendo una cosa
particolare, si andrà con appalti più largamente diffusi e
pubblicizzati.
Président - Je soumets au vote l'amendement n° 3 de l'Assesseur
Marguerettaz:
Conseillers présents et votants: 29
Pour: 25
Contre: 4
Le Conseil approuve.
Président - La parole au Conseiller Riccarand sur l'article
31.
Riccarand (Arc-VA) - Questo articolo riguarda la legge sulle
grandi opere, su cui c'era stato nel luglio 2004 un animato
dibattito in Consiglio, perché il nostro gruppo riteneva non
giustificato quell'intervento legislativo e non corretta
l'impalcatura di quella norma.
A distanza di un anno e mezzo non è successo niente, nel senso
che quella legge non ha prodotto nulla finora e adesso vediamo in
finanziaria l'ammontare delle risorse destinate nel prossimo
triennio che è di 19 milioni di euro, sapendo che esiste un elenco
di richieste e di proposte in via di selezionamento per un importo
superiore ai 1.000 milioni di euro, quindi c'è un fondo inserito in
questa finanziaria che è irrisorio. Ci dovete dire come intendete
gestire questa legge, perché non è corretto - lo avevamo già detto
fin dall'inizio - avviare degli studi di fattibilità - perché voi
direte che intanto si avviano gli studi di fattibilità - per
importi di 1.000 milioni di euro, senza sapere quanto mai queste
opere potranno essere realizzate, perché non c'è copertura
finanziaria. A noi sembra che si assumino anche delle
responsabilità di carattere contabile non indifferente, perché se
l'Amministrazione mette mano a studi di fattibilità è perché ha le
risorse e sa di poterle realizzare, ma 19 milioni sono un fondo del
tutto irrisorio, quindi vorremmo capire come intendete gestire
questa legge e perché avete inserito un fondo così limitato in
questa legge finanziaria.
Président - La parole au Conseiller Tibaldi.
Tibaldi (CdL) - Avevamo apprezzato inizialmente quando
l'Assessore ha proposto questa legge, che è stata poi identificata
come legge regionale delle grandi opere, perché in questo tentativo
di Berlusconi di scimmiottare abbiamo pensato che arrivasse un
qualcosa di interessante anche per la Val d'Aosta; però, guardando
le cifre in bilancio, siamo perplessi, perché nel 2005 la cifra in
bilancio era di 1,5 milioni di euro, e allora a fronte delle
osservazioni che oggi vado a bissare, l'Assessore disse: "dobbiamo
mettere in cantiere dei progetti prima di far partire i veri e
propri cantieri e abbiamo bisogno di studi di fattibilità, di
progetti di massima per individuare le grandi opere che vogliamo
avviare". È passato un anno, però lo stanziamento in bilancio si è
ridotto di altri 500mila euro, da 1,5 milioni del 2005 siamo a 1
milione del 2006; allora, più che "grandi opere", qui sono "grandi
progetti", ma neppure tanto grandi, perché alla fine sembra che
siamo "impantanati" nei progetti. Visto che è un rito diffuso
quello della progettazione e della consulenza nella nostra Regione,
vorremmo capirci qualcosa di più, perché le grandi cifre - lei ci
dirà - sono nel 2007 e nel 2008, ma nel triennale già dello scorso
anno c'erano le grandi cifre nel 2006. Ora la grande cifra che
c'era nel 2006 è diventata una piccola cifra, ancor più piccola di
quella dell'anno precedente, quest'anno, siamo solamente a 1
milione di euro.
È apprezzabile sentire il collega Maquignaz che fa riferimento
alle grandi opere quando interviene in sede di discussione generale
e dice: "finalmente abbiamo intrapreso una strada giusta però
bisogna portarla avanti"... sì, ma vogliamo sapere come si porta
avanti questa strada perché questi sono spiccioli e grandi opere
fatte con gli spiccioli non le ho mai viste! Diciamo che sono
"piccole opere" per "grandi fantasie" forse, ma sinceramente, visto
il montante di cui dispone il suo Assessorato, credevo che ci fosse
uno sforzo ulteriore o perlomeno un interesse a dare quelle
infrastrutture pubbliche alla Regione Valle d'Aosta di cui ancora
oggi non dispone. Poi anche sulle relazioni di bilancio non ci pare
di intravedere un'individuazione precisa di quelle che dovrebbero
essere le grandi opere: c'è un insieme di opere, che sono state
elencate in una deliberazione di Giunta, basta! Un insieme di opere
e poche risorse, ma poche risorse per volontà politica, perché il
suo Assessorato ha 110 milioni di euro da gestire nel 2006, 1
milione va per le grandi opere; con quali motivazioni, e
soprattutto con quali determinazioni politiche, ci piacerebbe
capirlo!
Président - La parole à l'Assesseur au territoire, à
l'environnement et aux ouvrages publics, Cerise.
Cerise (UV) - Per ricordare come l'atto amministrativo che
riguarda l'applicazione di questa legge sia al vaglio delle
Commissioni, credo che quella sarà la sede per fare i giusti
approfondimenti. Non necessariamente le grandi opere sono
finanziate da un apposito capitolo di bilancio, ad esempio
l'ospedale ha un finanziamento che è previsto sui capitoli della
sanità, come ha detto l'altro giorno l'Assessore Fosson...
(interruzione della Consigliera Squarzino Secondina, fuori
microfono)
... allora non ci sono, ancora meglio. Non ci sono, ma
l'Assessore Fosson, ad una specifica domanda, ha detto che i fondi
per l'ospedale... e ne ha fatto una proiezione. Questi sono i soldi
per avviare dei progetti che non hanno copertura da altre
parti.
Président - La parole au Conseiller Riccarand.
Riccarand (Arc-VA) - La risposta dell'Assessore non è
assolutamente chiarificatrice. Ribadiamo la critica radicale
all'impostazione di questa normativa fatta in modo superficiale,
che ha un significato solo propagandistico e i non risultati li
stiamo vedendo!
Voteremo contro questo articolo.
Président - Je soumets au vote l'article 31:
Conseillers présents et votants: 31
Pour: 25
Contre: 6
Le Conseil approuve.
Président - Je soumets au vote l'article 32:
Conseillers présents: 31
Votants: 20
Pour: 20
Abstentions: 11 (Comé, Curtaz, Frassy, La Torre, Lattanzi,
Lavoyer, Riccarand, Squarzino Secondina, Stacchetti, Tibaldi,
Viérin Marco)
Le Conseil approuve.
Président - Je soumets au vote l'article 33:
Conseillers présents: 31
Votants: 23
Pour: 23
Abstentions: 8 (Comé, Curtaz, La Torre, Lavoyer, Riccarand,
Squarzino Secondina, Stacchetti, Viérin Marco)
Le Conseil approuve.
Président - La parole au Conseiller Riccarand sur l'article
34.
Riccarand (Arc-VA) - Volevamo rivolgere alcune domande
all'Assessore competente per avere anzitutto qualche informazione
su qual è la situazione attuale in materia di sanzioni per opere
realizzate in contrasto con la normativa di tutela paesaggistica,
sapere a che punto siamo rispetto a questa spinosa materia in cui
tutto è fermo.
Più specificatamente su questo Capo 2 bis che viene proposto
qui: a noi sembra che si tratti di un intervento legislativamente
molto pesante questo che viene inserito, non giustificato dal punto
di vista di una normativa finanziaria, perché qui l'aspetto
finanziario è marginale, quello che è rilevante è l'aspetto
territoriale e paesaggistico. Ci sembra quanto mai inopportuno
questo secondo comma che introduce questo nuovo Capo 2 bis, perché
si va ad intervenire in modo estemporaneo in una materia molto
complessa in cui, da un lato, abbiamo la normativa regionale,
dall'altra, abbiamo tutta la nuova normativa statale del Codice dei
beni culturali e del paesaggio, abbiamo l'intreccio con il condono
edilizio, ci sembra che questa materia richiederebbe un intervento
organico e non questo comma, che però introduce una normativa
complessa e pesante rispetto alla gestione delle sanzioni in
materia di tutela paesaggistico ambientale.
Chiederemmo di stralciare questo secondo comma dell'articolo 34,
perché non è la sede idonea in cui inserire questa normativa e
anche per approfondire questa normativa molto complessa.
Président - La parole à l'Assesseur à l'éducation et à la
culture, Charles Teresa.
Charles (UV) - Comme on avait déjà dit en commission,
l'innovation proposée a le but de créer une procédure qui certifie
le droit et simplifie surtout les différentes phases de son
application, pour accélérer l'activité institutionnelle qui devra
évaluer les sanctions administratives à appliquer dans les cas
d'abus de construction qui ont été réalisés, dans les limites
soumises à la tutelle du paysage et de l'environnement.
La norme nationale dont elle découle prévoit une procédure
plutôt générique, qu'il est bon de préciser dans le cadre des
compétences dont à l'article 2, alinéa 1, lettre g) de la loi
constitutionnelle du 4/48. La cadre de référence reste, bien
entendu, le nouveau Code des biens culturels et du paysage, ainsi
que la discipline contenue dans le plan du territoire et du
paysage, le "PTP" que vous connaissez mieux que moi.
Comme la loi régionale n° 1/2004 s'en tient à l'amnistie pour
les auteurs de constructions abusives en Vallée d'Aoste, il est
nécessaire d'y introduire à côté la discipline aussi concernant la
régularisation administrative, la matière pénale naturellement
reste de compétence de l'Etat, dont la régularisation
administrative des fraudes de construction réalisées en absence
d'autorisation préalable dans des domaines soumis à la tutelle du
paysage et de l'environnement. Les 4 tranches relatives à la
typologie des sanctions couvrent totalement la liste des cas
possibles. L'expertise d'estimation est donc réservée à des cas
particuliers. Le montant de 1.000,00 euros prévu en cas
d'interventions compatibles qui n'ont pas comporté de dommages au
paysage et à l'environnement, est en ligne avec ce qui est prévu
pour les abus qui peuvent être régularisés à travers la procédure
de rémission (condono). Les autres montants prévus sont
approximatifs et donc ils sont discutables, même si toutefois ils
tiennent compte de la réalité des constructions qu'il y a en Vallée
d'Aoste, il faut mettre en évidence la non soumission à la
discipline communautaire en matière de concurrence, parce que la
norme proposée n'intéresse pas le secteur des régimes régionaux
d'aides aux entreprises.
J'ajoute par rapport à ce que vous avez demandé, c'est-à-dire
l'évaluation annuelle des sommes encaissées est un peu difficile à
prévoir, car cela dépend de la typologie des interventions à
sanctionner et surtout du numéro des dossiers que les bureaux
pourront analyser.
Président - La parole au Conseiller Riccarand pour déclaration
de vote.
Riccarand (Arc-VA) - Ho seguito il ragionamento dell'Assessore,
però capisco anche le preoccupazioni per cercare di intervenire e
semplificare l'attuale procedura. Ripeto però che ci sembra quanto
mai inopportuno inserire questa normativa così complessa e che
richiede un approccio molto più organico in una normativa di
carattere finanziario. A nostro avviso non è questa la sede e
questo non consente neanche un adeguato approfondimento di una
materia più complessa. Infatti vediamo che sistematicamente, quando
si interviene in modo così estemporaneo in sede finanziaria, anno
dopo anno bisogna poi rimettere mano a questa normativa per
adeguarla, cambiarla, modificarla senza mai avere elementi di
certezza.
Il nostro voto su questo articolo sarà quindi negativo.
Président - La parole au Conseiller Tibaldi.
Tibaldi (CdL) - Per dichiarare il voto favorevole del nostro
gruppo, poiché questo articolo dà attuazione ad una norma del
Codice dei beni culturali che è stato promosso da Giuliano
Urbani.
Président - Je soumets au vote l'article 34:
Conseillers présents et votants: 33
Pour: 30
Contre: 3
Le Conseil approuve.
Président - A l'article 35 il y a l'amendement n° 5 du groupe
"Arcobaleno", dont je donne lecture:
Emendamento
Abrogare l'articolo 35.
La parole au Conseiller Riccarand.
Riccarand (Arc-VA) - Avevamo già fatto alcune considerazioni in
sede di capitoli di bilancio sull'introduzione di questi due
contributi ordinario e straordinario all'Aeroclub "Corrado Gex"
attraverso questa legge finanziaria.
A noi sembra un modo di procedere inaccettabile, perché la
situazione prima aveva una certa chiarezza e una certa linearità,
esisteva un unico aeroclub, "Aeroclub Valle d'Aosta", e questo era
finanziato sia in parte ordinaria, sia in parte straordinaria,
sulla base di un'apposita legge regionale del 1991, fatta apposta
per motivare questo finanziamento, un finanziamento che era così
motivato all'articolo 1:
"Tenuto conto della rilevanza turistica
assunta dall'attività svolta dall'Aeroclub"
; quindi c'era una
finalità di carattere economico sociale precisa che giustificava
questo tipo di intervento. Poi è successo che - leggendo la
relazione mi sembra che faccia riferimento al 2004, abbiamo chiesto
informazione e ci dirà l'Assessore quando è stato costituito questo
nuovo Aeroclub "Corrado Gex" -, adesso, la Giunta propone di
intervenire finanziariamente anche a favore di questo Aeroclub e lo
fa non andando a modificare la normativa quadro - come si poteva
benissimo fare -, ma con un intervento specifico all'interno della
finanziaria.
Se leggiamo il comma 1 dell'articolo 35 si dice:
"Si propone
di finanziare l'Aeroclub "Corrado Gex" a titolo di concorso nelle
spese sostenute, attività connesse alla pratica del volo a motore e
a vela, del volo libero, dell'aeromodellismo, del paracadutismo
sportivo"
, che sono le stesse dizioni che troviamo nella legge
n. 14/1991, cioè esattamente lo stesso tipo di attività. Questa
cosa, fra l'altro, è in sorprendente contrasto con quello che
abbiamo sentito in IV Commissione dai responsabili dei due
Aeroclub, perché il responsabile dell'"Aeroclub Valle d'Aosta" ha
giustificato la nascita di questo nuovo Aeroclub dicendo che
avrebbe svolto attività per veicoli ultraleggeri diversi da quella
svolta finora dall'"Aeroclub Valle d'Aosta", attività che non è
neppure menzionata nell'articolo di legge che proponete per
finanziare questo Aeroclub, quindi è un modo di procedere che
riteniamo inaccettabile.
Dopo abbiamo appreso in commissione che il numero di componenti
di questo Aeroclub è irrisorio e che si tratta di una presenza
limitata; ora che un gruppo di persone decida di costituire un
Aeroclub che venga riconosciuto anche a livello nazionale, non
comporta affatto l'obbligo da parte della Regione di finanziare. Se
si fa un finanziamento, si favorisce questa proliferazione di
organismi con pesanti ricadute sul bilancio regionale, perché qui
non è che si distribuisce la stessa somma sui due Aeroclub, ma si
moltiplicano le spese! Questo modo di procedere anche dal punto di
vista finanziario è assolutamente inaccettabile... quando mai da un
organismo ne nascono due e allora si moltiplicano le risorse? Con
quale criterio si gestisce il bilancio della Regione? Ci sembra un
modo di procedere inaccettabile. Poi anche sul "quantum"... qui si
propone di finanziare 30mila euro in parte ordinaria e 30mila euro
in parte straordinaria un Aeroclub, la cui composizione è
assolutamente insignificante, mi sembra che la proporzione sia di 1
a 10, mentre il finanziamento è più consistente, circa la metà.
Sappiamo qual è la logica che sta dietro e il fatto - che abbiamo
evidenziato - che il Presidente di questo neonato Aeroclub sia il
Senatore Rollandin non è un fatto casuale, ma ha un significato
preciso ed è finalizzato poi a poter avere un sostegno autorevole e
forte, un "padrino" significativo per accedere ai finanziamenti
della Giunta, cosa che puntualmente si verifica in legge
finanziaria!
Riteniamo questi due articoli scandalosi come atteggiamento da
parte della Giunta e quindi abbiamo presentato degli emendamenti
soppressivi di questi due articoli.
Président - La parole au Conseiller Tibaldi.
Tibaldi (CdL) - Ci sono delle incongruenze macroscopiche
leggendo questi due articoli della finanziaria e avendo partecipato
alla seduta della commissione di approfondimento con i titolari dei
due Aeroclub operanti in Valle.
Le incongruenze sono quelle che sono state ora enunciate, ovvero
la lettura dell'articolo 35, 1° comma, non ha nulla a che vedere
con l'attività che è stata spiegata dal Vicepresidente
dell'Aeroclub "Corrado Gex" in commissione, anzi è stato spiegato
che la nascita del nuovo Aeroclub era finalizzata ad una
diversificazione dell'attività: avendo l'"Aeroclub Valle d'Aosta"
una sua attività precisa che è multiforme, l'Aeroclub "Corrado Gex"
nasceva per dare specialità e quindi anche crescita e vigore al
ramo dell'ultraleggero; un ultraleggero che qui non è neppure
menzionato, quindi non so se l'Assessore potrà spiegarci dove
possiamo rinvenire l'attività dell'ultraleggero in questo 1° comma
dell'articolo 35! Si parla di pratica del volo a motore e a vela,
del volo libero, dell'aeromodellismo, del paracadutismo sportivo,
delle altre specialità di voto forse; però sono attività che sono
già svolte dall'altro Aeroclub.
Se la volontà di costituire un secondo Aeroclub non era quella
di andare in collisione con quello esistente, ma di diversificare
in un'ottica liberale le attività degli Aeroclub esistenti in Valle
d'Aosta, diciamo che c'è un vuoto almeno in termini di spiegazioni
e soprattutto una incongruenza normativa che deve essere sanata. La
seconda ragione si riferisce alla modalità in cui operano questi
Aeroclub, uno è consolidato negli anni, ha una serie di ore di volo
che sono testate, annovera circa 360 soci ed è l'"Aeroclub Valle
d'Aosta", beneficia già di un contributo annuo ai sensi di legge,
poi c'è il neonato "Corrado Gex" con soli 36 soci e gode di un
contributo complessivo grosso modo uguale a quello dell'"Aeroclub
Valle d'Aosta"... non c'è proporzione! Non si può, se si vogliono
fissare dei criteri, riconoscere allo stesso modo dei contributi
alle due associazioni!
Allora, Assessore, anche qui ci dia una spiegazione tangibile e
in grado di giustificare questa sproporzione, perché lo scandalo
non è nella Presidenza, qui non è un discorso di personalizzare la
questione, quindi non ci sentiamo di contestare assolutamente da
questo punto di vista gli articoli 35 e 36, non siamo qui per
criminalizzare una persona, però né il comma 1 dell'articolo 35, né
gli stanziamenti in bilancio, hanno una giustificazione atta a
dire: "sì, si può fare".
Non ci potete convincere sulla base di quello che è scritto qui
o di quello che è scritto in relazione, proprio a fronte di
quell'audizione che abbiamo avuto in commissione, dove gli
interessi dell'uno e dell'altro Comandante sembravano orientati in
una logica di collaborazione... qui si apre una competizione che
può essere proficua, ma può essere anche dannosa per una piccola
realtà come quella valdostana, che non ha alcuna giustificazione.
Non vogliamo essere mal pensanti, ma lei, Assessore, ha l'onere di
una risposta che sia convincente.
Il metodo: il Presidente Caveri censurava bonariamente il metodo
utilizzato dal nostro gruppo nel proporre una serie di emendamenti
alla legge n. 36/2001 sul casinò, perché sono innovazioni normative
che non possono trovare sede nella finanziaria; anche qui, c'era
tutto il tempo di fare una legge regionale, di non inserire
frettolosamente questi due articoli nella finanziaria, fare una
legge regionale che stabilisse compiti, funzioni, erogazioni a
favore dei vari beneficiari che intendono operare nel settore
dell'aeromodellismo, paracadutismo, volo a motore, volo a vela...
ma con una chiarezza nei ruoli e nelle erogazioni che oggi ci
sembra raffazzonata, confusa, incongruente e scandalosa, non per il
fatto di una persona che ricopre un ruolo apicale in uno delle due
associazioni che sono interessate, ma perché non c'è alcuna
congruenza e alcuna motivazione nelle scelte dei criteri che, in
fondo, non esistono!
Président - La parole à l'Assesseur au tourisme, aux sports, au
commerce et aux transports, Pastoret.
Pastoret (UV) - Con le disposizioni che sono state inserite in
questo disegno di legge della finanziaria per il 2006 si è inteso
assicurare all'Aeroclub "Corrado Gex", costituitosi il 29 dicembre
2004 come risulta da copia dell'atto notarile, quale Aeroclub
regionale riconosciuto dall'"Aeroclub d'Italia", adesso federato,
strumenti di sostegno finanziario in modo analogo a quelli già
garantiti a favore dell'altro Aeroclub regionale citato prima.
È stata citata precedentemente la legge n. 14/1991 per fare
delle comparazioni, da un lato, e per dire come si introdusse
allora con legge un finanziamento e come questo non sia avvenuto
ora in questo caso. Vorrei ricordare, collega Tibaldi, che lo
scorso anno, per quanto riguarda il capitolo del finanziamento
straordinario dell'Aeroporto Valle d'Aosta, fu introdotta una norma
analoga in finanziaria e nessuno si scandalizzò di questo, perché
la finanziaria poteva normare questi aspetti e analogamente si è
fatto quest'anno. Cosa c'è da dire riguardo a questo? È stato detto
l'altro giorno: si tratta di un soggetto riconosciuto o no, e a chi
compete riconoscerlo? Sì, si tratta di un soggetto riconosciuto
dall'"Aeroclub d'Italia" ed è riconosciuto perché l'"Aeroclub
d'Italia" ritiene che abbia dei requisiti necessari ed utili ad
operare.
La domanda che ci dobbiamo porre successivamente è se abbia il
diritto di operare all'interno dell'aeroporto e tale riconoscimento
che gli è stato dato dall'"Aeroclub d'Italia" gli dà questo
diritto. Ha quindi diritto di fare attività e questo non dipende
dal numero dei soci; per quanto riguarda i parametri con i quali si
approva o meno l'esistenza di un Aeroclub, è già stato detto dal
Presidente Caveri e io ho la stessa idea, che sia inopportuno che
ve ne siano due, ma di fatto essi sono entrambi autorizzati ad
operare.
Ci si potrebbe chiedere se questo riconoscimento sia stato
giusto ed opportuno, ma queste sono valutazioni che lascio a voi,
perché non sta a me censurare quanto fatto dall'"Aeroclub
d'Italia". Traggo da quanto è stato detto da una parte di voi la
conclusione che l'"Aeroclub d'Italia" abbia fatto male ad operare
questo riconoscimento; si tratta però di fare osservazioni ad esso.
Per tornare a quanto viene osservato qui, la Regione prende atto di
un riconoscimento che può essere ritenuto discutibile o meno per il
fatto che ci sia più di un Aeroclub in loco, ma non può ritenere
che ci siano due pesi e due misure! Il riconoscimento, a mio
avviso, era assolutamente necessario!
Non ci limitiamo a dire in questo riconoscimento, e qui arrivo
alla risposta alle questioni poste dai colleghi Tibaldi e
Riccarand, che l'Aeroclub accede a dei contributi punto e basta.
Non voglio entrare nel merito delle persone che lo compongono o
meno; le condizioni con le quali l'Aeroclub può accedere ai
contributi sono quelle che sono state fissate da questi due
articoli, 35 e 36, che sono uguali all'articolo 1 e all'articolo 2
della legge regionale n. 14/1991, si declinano le finalità e si
dice quali saranno le modalità di erogazione.
Le finalità di questo Aeroclub sono contenute nello statuto che
è stato approvato dall'"Aeroclub d'Italia", statuto allegato
all'atto notarile che è stato fatto per costituire questo Aeroclub,
dopodiché queste finalità, se saranno perseguite o meno, è cosa che
ci interesserà nel momento in cui dovremo erogare i fondi, perché
qui facciamo un bilancio di previsione, stabiliamo con una
disposizione che questi possono accedere a dei fondi, dopodiché
diciamo che la domanda è presentata alla struttura competente,
corredata da una relazione illustrante l'attività programmata. Se
nell'attività programmata viene illustrato qualcosa che non può
essere fatto sulla base dello statuto, è evidente che questo non
sarà preso in considerazione. Inoltre, in questo caso, rispetto a
quanto dice la legge n. 14/1991, si dice anche che qui verrà
erogato il contributo con un acconto fino ad un massimo del 70%
entro il 31 marzo e poi potrà essere liquidato a fronte della
presentazione di un bilancio consuntivo... per cui oggi fissiamo la
possibilità di finanziare con quelle somme, la cui congruità io
accetto che possa essere messa in discussione, ma l'erogazione di
questi fondi sarà possibile solo sulla base di quello.
Arriviamo poi al paragone che si fa con l'altro Aeroclub. Non so
se i colleghi siano a conoscenza del fatto che nel luglio 2005 è
stata approvata la deliberazione n. 2291, portante autorizzazione
all'"Automobile Club Valle d'Aosta" alla cessione in uso gratuito
all'Aeroclub "Corrado Gex" di uno spazio coperto per il ricovero
del velivolo in esercizio... questa situazione, che noi abbiamo
regolarizzato con una deliberazione di Giunta, si riprodurrebbe
continuativamente per il fatto che, essendo 2 i soggetti operanti,
o noi consentiamo a quello nuovo di acquistare le attrezzature
necessarie, ovvero i mobili per uffici e poter operare, oppure deve
fare queste cose in condivisione con l'altro Aeroclub.
Ora torniamo al discorso: è logico o non è logico che ci siano
due Aeroclub in Valle d'Aosta? Era meglio se non ci fossero stati,
lo hanno riconosciuto e legittimato, e non possiamo chiedere
all'"Aeroclub Valle d'Aosta" coattivamente di ospitare un altro
soggetto a lui concorrente nei suoi uffici, ma se lo facessimo ne
metteremmo in crisi le funzioni... non c'è niente da ridere,
collega Squarzino, io vengo a vivere a casa sua, perché non ho
un'abitazione, credo che dovrei interpellare lei... Sotto questo
punto di vista è evidente che l'Aeroclub "Corrado Gex", se deve
funzionare, deve potersi dotare e delle attrezzature necessarie e
deve avere le disponibilità necessarie a svolgere la sua funzione;
se così non avessimo fatto, avremmo dovuto sottrarre delle risorse
all'altro Aeroclub!
Il Consigliere Riccarand dice: "bene, quelli erano i soldi, se
diventano 2 se li dividono". È un'opinione che personalmente non
condivido e che credo non condividano neppure i 300 soci
dell'"Aeroclub Valle d'Aosta". Poi non voglio tornare su questioni
che sono state dette rispetto a "chi si occupa di che cosa", ma
questo riconoscimento è stato dato, perché questo soggetto è stato
abilitato non da noi. Se le cifre che abbiamo previsto sono troppo
alte o troppo basse, lo dirà il tempo. Certo è che queste verranno
erogate solo dopo un quadro di previsione di spesa che sarà
verificato e se non sarà compatibile con le finalità dell'Aeroclub
non potranno essere erogate, e con un consuntivo che verrà
presentato dopo l'erogazione di una prima parte della spesa.
Ciò detto, spero di aver risposto a tutto; per altri elementi
ulteriori quello che ho qui sono gli atti di costituzione e gli
statuti, di più non ho da dirvi.
Président - La parole au Conseiller Curtaz.
Curtaz (Arc-VA) - Mi sento obbligato ad intervenire di nuovo su
questo tema, perché ho l'impressione, che né l'Assessore Pastoret,
né il Presidente Caveri siano stati compiutamente informati su
questa vicenda. Allora cercheremo di dare alcuni elementi in più
rispetto a quelli già abbastanza seri che sono stati evidenziati
negli interventi dei colleghi Riccarand e Tibaldi.
Voi insistete molto che questo è un soggetto riconosciuto, ma
nessuno lo mette in discussione, nessuno di noi ha mai detto che
quell'Aeroclub non ha tutte le autorizzazioni governative e
aeroportuali che gli consentono di chiamarsi "Aeroclub" e
parzialmente di operare... non è questo il punto! Se continuiamo a
parlare di questa cosa, siamo fuorvianti, sappiamo anche noi che
questo Aeroclub è autorizzato... il punto è un altro.
Il punto è chiederci se questo Aeroclub abbia diritto o no di
ottenere un contributo regionale. Noi rispondiamo "no" e adesso
cerchiamo di riprendere alcune argomentazioni e darne una nuova,
che, per quanto mi riguarda, "taglia la testa al toro". È stato
detto che ad un certo punto ci si è inventati un Aeroclub in Valle
d'Aosta, non si capisce bene perché, probabilmente perché qualcuno
ha litigato, perché poi le cose spicce credo siano queste, nasce un
secondo club con un numero di iscritti del tutto spropositato - in
negativo - rispetto al primo, nel senso che l'"Aeroclub Valle
d'Aosta" ha ad oggi 364 soci, il nuovo, "Corrado Gex", ha 36 soci
di cui neanche tutti piloti, perché il Presidente è sicuramente un
pilota, ma in un altro ambito!
Se andiamo a prendere la somma del contributo che voi proponete,
di 60mila euro all'anno, significa dare per questo Aeroclub -
diciamolo in lire per capire meglio tutti - 3,4 milioni per ogni
socio! Ogni tanto qui parliamo di cassa integrati... e diamo 3,4
milioni per ogni socio di un Aeroclub! Anche la cosa del raddoppio,
ci sono due Aeroclub... ce ne fossero 3, triplichiamo, e... andiamo
avanti così? Mi sembra una cosa nuova, perché non mi sembra che per
quanto riguarda l'attività sportiva o il teatro si adotti lo stesso
criterio, anzi mi sembra che si adottino criteri completamente
opposti! Allora è chiaro che qualche sospetto c'è, anche perché la
cifra è molto consistente rispetto al numero di club... quale altro
club in Valle d'Aosta con trenta persone, può prendere 120 milioni
all'anno per 3 anni e, da lì a seguire, di contribuzione per la sua
attività?
Secondo me c'è un punto che ancora nessuno ha sottolineato e
che, per quanto mi riguarda, mi sembra decisivo. Ricordava prima il
collega Riccarand che questo Aeroclub è nato per fare il volo
ultraleggero. Su questo punto il Vicepresidente del club, audito in
commissione, ha detto che è loro volontà, anche per non sovrapporre
l'attività con quella dell'altro club, occuparsi esclusivamente del
volo ultraleggero, di cui non c'è traccia nella legge... È un volo
particolare, questo ultraleggero, è un sistema di volo che ha una
vita relativamente giovane e ci è stato spiegato anche tecnicamente
in cosa consiste... ma qual è il punto? È che il volo ultraleggero
non può essere svolto in Valle d'Aosta! Noi finanziamo un'attività
che non può essere svolta in Valle d'Aosta, tant'è che il
Vicepresidente del club ha dichiarato che questo volo ultraleggero
verrà fatto utilizzando gli aeroporti di Verbania e di
Alessandria... questo è verbalizzato, riunione della IV Commissione
della scorsa settimana!
Credo che il club "Corrado Gex" abbia tutto il diritto di
chiedere i contributi regionali alla Regione Piemonte, perché non
può fare attività a Verbania e ad Alessandria e chiedere i
contributi alla Valle d'Aosta, per farsi una sede e per tenerci,
sotto un "hangar", un aereo, che non ha nulla a che fare con il
volo leggero, ma che ho l'impressione che sia il piccolo "cavallo
di Troia" per dire: "anche noi abbiamo qualcosa qui, in sede." Poi
si opera fuori, e si prendono i contributi dalla Regione! Questa è
la realtà! Assessore, non ero solo, c'erano anche dei Consiglieri
commissari di maggioranza che hanno sentito queste cose, ci sono
venuti "i capelli dritti"... questa è la verità! Questo Aeroclub è
una scatola vuota, non fa alcuna attività in Valle d'Aosta, prende
solo i soldi, è questo che volete approvare! Ecco cosa c'entra
Rollandin!
Président - La parole au Conseiller Tibaldi.
Tibaldi (CdL) - Assessore Pastoret, "nulla quaestio" sul
riconoscimento, se l'Aeroclub "Corrado Gex" ha avuto il
riconoscimento è evidente che aveva i requisiti oggettivi e
soggettivi per poterlo ottenere e, di conseguenza, l'"Aeroclub
d'Italia" ne ha permesso questa fase iniziale di
riconoscimento.
Vogliamo tornar sui benefici. Innanzitutto ci sono 2 tipi di
contributo, ordinario e speciale. Lei ci dice una cosa: "non
possiamo fare in modo che siano costretti a condividere una sede,
degli uffici, delle tecnologie, perché devono essere fisicamente
separati"... va bene, c'è un secondo Aeroclub che ha una sua
attività, un suo ruolo, teniamoli separati, però ci sono 2 tipi di
contributi, uno riguarda la specialità dell'intervento e gli
vogliamo dare dignità di esistere: diamogli il contributo
straordinario; l'Aeroclub "Corrado Gex" può avere un contributo
straordinario per lo "start up", nessuno glielo nega. ma se
l'attività viene svolta fuori e i parametri del numero dei soci non
è stato fissato, se non è il numero dei soci che fa la differenza -
come lei ha detto - noi potremmo fare una battuta: la differenza la
fa il peso dei soci, basta un socio pesante da una parte che il
piatto casca subito a vantaggio di questi!
Assessore, sul contributo ordinario non esistono criteri e
questo è grave. Non è ammissibile che un'attività di volo
dimostrata da un monte ore certificato, di un certo tipo, e un
numero di soci da una parte di un certo tipo, abbiano lo stesso
contributo di chi è appena nato, di chi deve dimostrare di lavorare
sul territorio e soprattutto nei cieli valdostani, perché in questa
audizione ci è stata fatta un'audizione di alto turismo, c'era
veramente da imparare, abbiamo fatto 2 ore di lezione e abbiamo
capito che questo tipo di attività può sovvertire il numero dei
turisti anche a suo vantaggio, Assessore: presenze, arrivi. Qui se
si vuole lanciare il turismo a un certo livello, dobbiamo essere in
grado di sviluppare questa attività, va bene; poi effettivamente,
nella risposta a una domanda, veniamo a capire che buona parte di
questa attività sarà dirottata nelle valli piemontesi... qui i
conti non tornano più! Possiamo regalare il contributo
straordinario perché un contributo in Valle d'Aosta non si nega a
nessuno, tanto meno si può negare a un socio così qualificato
perché il Presidente è il Senatore! Però sul contributo ordinario
fissiamo prima dei criteri, stabiliamo un metodo e dei requisiti
per poter avere dei benefici, altrimenti è una mortificazione di
chi sta svolgendo l'attività in un altro Aeroclub.
Mi pare poi che in altri settori certi parametri vengano presi
in considerazione, possiamo fare qualsiasi esempio: chi produce di
più o chi investe di più, ha un contributo proporzionato alla somma
richiesta per produrlo per investire, questo vale come norma
matematica o economica universalmente riconosciuta in qualsiasi
settore, anche nel sociale. Citava prima l'esempio del culturale il
collega Curtaz, anche le attività teatrali e culturali sono
beneficiate dai contributi regionali in proporzione alle attività
che svolgono, non possiamo inventarci il concetto della
perequazione e dell'equità, quando non c'è perequazione ed equità,
ma c'è una disparità sostanziale nell'attività svolta da un
Aeroclub rispetto all'altro. Allora, Assessore, spiegate bene qual
è l'attività che vuole svolgere questo Aeroclub "Corrado Gex", che
non è specificata a dovere e, se proprio volete, concedetegli un
contributo straordinario, ma il contributo ordinario non hanno
titolo a riceverlo!
Infine, riguardo al metodo, è vero che anche l'"Aeroclub Valle
d'Aosta" ha avuto la provvidenza grazie a una norma in finanziaria,
però era monopolista di questo settore; adesso si crea l'immissione
di un nuovo soggetto nel settore, è naturale che ci debba essere
una regolamentazione più precisa, che permetta anche la convivenza
di questi 2 soggetti. Non vedo perché non si può provvedere con una
legge di settore, per le stesse ragioni per cui il Presidente
Caveri prima censurava i nostri interventi legislativi sulla legge
n. 36/2001 in materia di casa da gioco. Per queste ragioni, se non
ci sono ripensamenti da parte dell'Assessore, non votiamo questi 2
articoli.
Président - La parole au Conseiller Curtaz.
Curtaz (Arc-VA) - Chiedo scusa, capisco l'irritualità, giusto
per dare tutti gli elementi all'Assessore per rispondere alla
nostra obiezione principale, quella dell'impossibilità di questo
club di operare qui. Nel mio ragionamento è mancato un passaggio:
quando dico che questi signori fanno attività e potranno solo farla
ad Alessandria o a Verbania, o dove vogliono, non è perché
preferiscono farlo, ma perché l'aeroporto di Aosta non è abilitato
a consentire il volo ai veicoli ultraleggeri, che sono quelli di
cui loro si occupano, quindi non possono fare attività in Valle
d'Aosta e, a seguito del mio ragionamento, prenderanno il
contributo della Valle d'Aosta per farlo a Verbania o ad
Alessandria.
Président - La parole à l'Assesseur au tourisme, aux sports, au
commerce et aux transports, Pastoret.
Pastoret (UV) - Avrei un po' di cose da dire perché ieri la
collega Squarzino ci ha fatto una piccola lezione di "bon ton" sul
fatto di denigrare e di sorridere e di svilire quello che dicono le
persone.
Consideravo che l'introduzione di questa discussione fosse stata
riportata, dopo qualche intemperanza reciproca di ieri, su dei
binari normali, ma vedo che così non è. Certo il gusto della
battuta credo sia presente in tutti, lo accetto, va tutto bene...
quello che non accetto è che si vogliano attribuire alle persone
delle volontà che non hanno nel modo più assoluto e non si esita a
farlo non perché si sospetta, sospettare è legittimo, ma perché si
va a pescare nel torbido.
Già sono stupito di una cosa. Mi risultava, io non potevo
venire, doveva venire il Presidente Caveri al mio posto, che la IV
Commissione facesse un'audizione per occuparsi dello sviluppo
dell'aeroporto. Benissimo, si è occupata di questo e meno male che
lo ha fatto, così abbiamo chiarito alcuni aspetti. Sappiamo che
l'aeroporto "Corrado Gex" vuole fare pratica di ultraleggero, per
fare questo dovrà avere qualcuno che gli dica che la può fare ad
Aosta e lo deve dire l'"ENAC"... fino a quando l'"ENAC" non glielo
dice, non fa questa pratica e non prende una lira di
contributo...
(interruzione del Consigliere Curtaz, fuori
microfono)
... Consigliere Curtaz, io non l'ho interrotta quando lei
surrettiziamente ha fatto delle affermazioni che sono affermazioni
sue, del tutto discutibili da parte mia, poi lei si tiene le sue
ragioni e io mi tengo le mie! Io le dico che poi, quando questa
gente deve prendere il contributo, deve presentare una richiesta e
questa richiesta deve portare tutta una serie di informazioni che
peraltro saranno richieste non dall'Assessore Pastoret o dal
Presidente Caveri, ma dagli uffici che faranno l'istruttoria,
perché questi prendono un contributo in Valle d'Aosta e prenderanno
i contributi per l'attività che faranno in Valle d'Aosta.
L'ultraleggero: se non lo fanno qui perché non è autorizzato e
non c'è nessuna aviosuperficie in Valle d'Aosta autorizzata a tale
scopo, e finquando non ci sarà nessuno che l'autorizzerà, farà in
modo che non svolgendosi, qui, questo tipo di attività, nessuno
prenderà un contributo per questa attività. Se tale attività non
sarà svolta, quei 30mila euro che sono iscritti, lì, andranno in
avanzo di amministrazione. Succede normalmente in tutti i casi: si
fa la richiesta per accedere al finanziamento, se al finanziamento
non si può accedere per varie ragioni, non si prendono i soldi:
questa è la questione!
Trovo anche che qui sia impattante dire: "i soci sono "tot",
diviso fra di loro fa 3.400,00 euro all'anno"... benissimo, non
credo che questi soldi li vogliano mettere in tasca, se ho
interpretato male la battuta che è stata fatta... l'ho interpretata
male, ma evidentemente, per quanto riguarda la parte degli
investimenti, credo che non ci siano questioni, sempre che li
facciano, perché lì dovranno presentare le fatture, se hanno
comprato un computer costa "tot", c'è il rimborso, altrimenti
niente! Per quanto riguarda l'attività, potrebbero decidere di fare
tutti i giorni rimorchio di alianti o trasporto di paracadutisti,
perché le finalità sono queste. Se poi non eserciteranno questo
tipo di attività, sarà un loro problema e questo non darà loro
alcun diritto di accedere ad alcun finanziamento.
Président - La parole au Conseiller Riccarand pour déclaration
de vote.
Riccarand (Arc-VA) - Anche alla luce degli interventi fatti
dall'Assessore, non c'è alcun elemento condivisibile in questi
articoli presentati dalla Giunta: questo è un finanziamento
assolutamente non motivato, perché se andiamo a guardare la legge
del '91, questa aveva una "ratio" che stava nella funzione
turistica di quell'attività, mentre qui non esiste questa funzione,
né viene richiamata nelle norme che introducete.
Non è vero che le modalità sono uguali a quelle della legge del
'91, perché tale legge all'articolo 1, 3° comma, prevede la
stipulazione di una convenzione fra l'Aeroclub e la Regione, in cui
tutta una serie di modalità, piani annuali, devono essere
specificati dettagliatamente. Qui non c'è alcuna convenzione, voi
fate una normativa a maglie larghissime in cui non è neanche
scritto che devono fare attività in Valle, in cui loro potranno
chiedere il contributo, perché come lo avete messo qui non glielo
potete negare, in quanto è troppo generica questa cosa che mettete
qui, in questa norma! E poi è del tutto intempestiva... se voi
dite... un domani questi qui dichiarano: "facciamo solo attività
ultraleggere"... attività ultraleggere all'aeroporto di Aosta non
le possono fare...
(interruzione dell'Assessore Pastoret, fuori
microfono)
... ma allora per cosa fate la norma? Aspettate che possano fare
attività e a quel punto farete la norma! Che fretta c'è di mettere
in finanziaria un finanziamento per un'attività che non possono
fare, è questa la cosa paradossale, è una cosa che non ha alcun
significato in questo momento! Questo non è motivato, è totalmente
intempestivo, non è equo questo finanziamento nel rapporto fra i
soci dei due Aeroclub, ed è scriteriato dal punto di vista della
gestione di un bilancio, perché non si possono gestire le risorse
finanziarie in questo modo! Se applichiamo il criterio che si va ad
applicare in piccolo qui, a tutto il sistema dell'associazionismo
sportivo, culturale... guardate che il bilancio diventa
ingestibile! Allora come si fa ad usare, in un caso, un sistema e,
negli altri casi, un sistema completamente diverso? Qui siamo
completamente fuori strada, anche se sappiamo perché questo
articolo è arrivato con "la corsia privilegiata" all'interno di
questa legge finanziaria, però su questo riteniamo che sia uno
sbaglio colossale.
Abbiamo presentato un emendamento soppressivo, lo ritiriamo
perché riteniamo che sia opportuno votare contro l'articolo, quindi
chiediamo una votazione a scrutinio segreto anche a nome dei gruppi
della minoranza sull'articolo 35 e ritiriamo l'emendamento
soppressivo.
Président - La parole au Conseiller Lattanzi.
Lattanzi (CdL) - Solo una piccola riflessione, Assessore. Spero
che lei, veramente, per la stima che ho nei suoi confronti, metta
mano alle leggi di questo tipo, perché qui stiamo parlando di dare
60mila euro ad una associazione al suo 1° anno di attività con 36
iscritti. È vero, è un'associazione che fa un certo tipo di
attività sportiva, turistica e sociale, élitaria se vogliamo. Ho
l'onore di presiedere una società che ha 200 iscritti, fa sport da
50 anni, abbiamo un settore giovanile che ci è imposto per avere il
contributo regionale, prendiamo 12.500,00 euro annui e credo che
sul tessuto sociale valdostano società come la nostra abbiano una
valenza più importante per i ragazzi, oltre a portare il nome della
nostra Regione in giro per il nord Italia, di quanto non possano
fare 36 persone al loro 1° anno di attività! Sono contento che loro
prendano 60mila euro, ma se loro prendono 60mila euro, dovremmo
fare così per tutte le altre associazioni sportive!
Président - L'amendement n° 5 est retiré. Je soumets au vote
l'article 35 par scrutin secret:
Conseillers présents et votants: 33
Pour: 17
Contre: 16
Le Conseil approuve.
Président - Je pense pouvoir suspendre nos travaux sur ce point.
Est-ce que le Conseil est d'accord d'anticiper à 15 heures pour
avancer avec nos travaux? Le Conseil est convoqué à 15 heures.
La séance est levée.
---
La séance se termine à 13 heures 15.
