Classificazione
ASSISTENZA SANITARIA E OSPEDALIERA
Personale medico e paramedico


Resoconto integrale del dibattito dell'aula
Oggetto del Consiglio n. 1089 del 12 gennaio 2000 - Resoconto
OGGETTO N. 1089/XI Reiezione di proposta di legge: "Norme in
materia di concorsi e avvisi pubblici per l'assunzione di personale
medico e infermieristico professionale presso l'Unità Sanitaria
Locale della Valle d'Aosta". (Approvazione di ordine del
giorno)
Articolo 1 (Finalità)
1. Al fine di garantire piena efficacia ed efficienza
all'assistenza sanitaria ed ospedaliera sul territorio regionale,
in applicazione dell'articolo 3, comma primo, lettera l), della
legge costituzionale 26 febbraio 1948, n. 4 (Statuto speciale per
la Valle d'Aosta), e in attuazione ed integrazione delle
disposizioni contenute nel decreto legislativo 30 dicembre 1992, n.
502 (Riordino della disciplina in materia sanitaria, a norma
dell'articolo 1 della legge 23 ottobre 1992, n. 421) e nel decreto
del Presidente della Repubblica 10 dicembre 1997, n. 483
(Regolamento recante la disciplina concorsuale per il personale
dirigenziale del Servizio sanitario nazionale), le assunzioni e i
conferimenti di incarico presso l'Unità Sanitaria Locale (USL)
della Valle d'Aosta sono regolamentati dalla presente legge.
Articolo 2 (Ambito di applicazione)
1. La presente legge si applica esclusivamente al personale
medico e infermieristico professionale.
Articolo 3 (Concorsi e avvisi pubblici)
1. Nell'USL della Valle d'Aosta, i concorsi e gli avvisi
pubblici per titoli e/o esami a copertura di posti a ruolo di
dirigente sanitario e di infermiere professionale devono accertare
e valutare preliminarmente gli indispensabili requisiti e le
necessarie capacità professionali attinenti l'esercizio delle
funzioni messe a bando.
2. Tra le prove d'esame deve essere previsto un colloquio,
finalizzato ad accertare la conoscenza della lingua francese.
Articolo 4 (Graduatoria finale)
1. La graduatoria generale finale di merito, in osservanza delle
vigenti disposizioni di legge, è formata secondo l'ordine dei
punteggi ottenuti dai candidati per i titoli e per le singole prove
d'esame.
Articolo 5 (Valutazione della prova linguistica)
1. Il positivo superamento della prova di accertamento della
conoscenza della lingua francese attribuisce ai candidati un
punteggio aggiuntivo e variabile, a seconda del giudizio riportato,
tra il cinquanta per cento e il cento per cento dei punti previsti
per il curriculum formativo e professionale.
2. La prova linguistica in nessun caso può essere
pregiudizievole alla graduatoria finale di idoneità. Il suo
superamento è requisito essenziale per l'attribuzione
dell'indennità prevista dal decreto del Presidente del Consiglio
dei Ministri 30 maggio 1988, n. 287 (Norme per la corresponsione
dell'indennità di bilinguismo al personale dei comparti del
pubblico impiego in servizio presso uffici o enti ubicati nella
regione autonoma a Statuto speciale Valle d'Aosta).
Articolo 6 (Incarichi temporanei)
1. Gli avvisi pubblici per il conferimento di incarichi
temporanei di dirigente sanitario e di infermiere professionale a
copertura provvisoria di posti a ruolo nell'USL della Valle d'Aosta
devono accertare e valutare unicamente gli indispensabili e
necessari requisiti professionali attinenti la qualifica funzionale
in assegnazione.
Articolo 7 (Facoltatività della prova di accertamento della
lingua francese)
1. I concorrenti agli avvisi pubblici, di cui all'articolo 6,
non hanno l'obbligo di sostenere la prova orale di accertamento
della conoscenza della lingua francese. Essa è demandata alla
discrezionalità del singolo candidato, deve essere espressa nella
domanda e in nessun caso può essere pregiudizievole alla
graduatoria finale di idoneità.
2. Il superamento della prova è valido ai soli fini della
indennità prevista dal d.p.c.m. 287/1988.
Articolo 8 (Abrogazione di norme)
1. Sono abrogate le disposizioni di legge regionale
incompatibili con la presente legge.
Articolo 9 (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta ed
entrerà in vigore il giorno successivo a quello della sua
pubblicazione nel Bollettino ufficiale della Regione.
Président
Sur le projet de loi en question la
V
ème
Commission du Conseil a exprimé un avis contraire à
la majorité sur le nouveau texte élaboré par le Conseiller
rapporteur.
La parole au rapporteur, Conseiller Frassy.
Frassy (FI)
Prima di iniziare ad addentrarci nel contenuto
della proposta di legge che il nostro gruppo si appresta ad
illustrare all'aula, vorremmo ricordare l'iter pesante e lungo di
questa proposta di legge.
Siamo stati abituati a proposte di legge che riuscivano ad
arrivare all'aula consiliare nel giro di poche settimane da quando
venivano licenziate dalla Giunta, questa proposta di legge invece
arriva all'aula dopo ben 7 mesi da quando è stata depositata
all'Ufficio di Presidenza. Fra l'altro arriva dopo 7 mesi con un
iter particolare perché in maniera innovativa è stata sottoposta
non soltanto a quello che era un esame di tipo politico nelle
commissioni, ma è stata anche oggetto di un parere richiesto dalla
V Commissione all'Ufficio legislativo, ed era un parere di
legittimità, di fattibilità di quello che era il percorso
legislativo. Ed è sicuramente un dato quanto meno curioso, perché
sinora non vi erano mai state richieste di vaglio preliminare della
fattibilità del progetto legislativo, era semmai la Commissione di
Coordinamento che esprimeva il suo giudizio nel merito, rinviando
se del caso la legge al Consiglio regionale.
Dopo questo parere all'Ufficio legislativo la legge fu portata
una prima volta all'aula e venne poi rinviata in commissione,
sull'ipotesi che il disegno di legge n. 56, che era in fase di
perfezionamento, avrebbe potuto recepire o perlomeno affrontare
anche il problema che affronta la nostra proposta di legge, ossia
la regolamentazione dei concorsi nell'ambito dell'USL, in
particolar modo in riferimento a quella che è la prova di
accertamento del francese che come sappiamo è prova
preliminare.
Questo in estrema sintesi è stato l'iter che prima definivo
complesso: perché una norma che tratti dell'accertamento
preliminare del francese e perché una norma che riguardi solamente
la sanità. Questa è stata la domanda che in commissione è stata
posta in maniera ricorrente.
La risposta a questa domanda è molto semplice. Non volevamo noi
addentrarci in una materia complessa, come quella dell'accertamento
della conoscenza della lingua francese, ma volevamo affrontare
quella che ritenevamo e riteniamo tuttora essere un'emergenza, fra
le tante emergenze che vive la nostra regione e che vivono i nostri
concittadini, ed è l'emergenza della "situazione sanità" in questa
regione.
Ci siamo resi conto come nei fatti tante fossero sì le cause di
quest'emergenza sanità in Valle d'Aosta, ma fra le tante cause
sicuramente una era dovuta alla maggiore difficoltà che comportava
l'accesso all'interno dei ruoli dell'USL per la prova preliminare
di francese.
Questo è un dato di fatto che è stato oggetto di riflessioni
nelle audizioni che abbiamo sentito a margine dell'esame del
disegno di legge n. 56, sulla riforma sanitaria, licenziato
dall'ultimo Consiglio regionale del 1999, ma soprattutto è un
elemento che, al di là di quelli che sono i pareri, sta nei numeri.
E questo sicuramente è il dato che più pesa sulla convinzione che
ci ha portato a formulare questo disegno di legge.
Vorrei brevemente ricordare alcuni dati ai colleghi concernenti
i concorsi dal 1995 al luglio 1999 per gli infermieri. Abbiamo nel
1996 un bando per 30 posti, 24 superano l'esame di francese, 68 non
superano l'esame di francese. Nel 1996 abbiamo un bando per 40
posti, 55 superano l'esame di francese, 74 non superano l'esame di
francese. Nel 1998 abbiamo un bando per 62 posti, 61 superano la
prova, 63 non la superano. Nel 1999 24 la superano e 27 non la
superano.
Ora questi dati nella loro crudezza ci dicono che oltre il 50
percento dei partecipanti ai bandi relativi ai posti messi a
concorso per gli infermieri non hanno superato l'esame preliminare
di accertamento della lingua francese. Questo sicuramente è un
elemento che non ci autorizza a dire che fossero degli ottimi
infermieri, ma che non ci autorizza neppure a dire che fossero dei
pessimi infermieri, e ci porta comunque a concludere che, sulla
carenza riconosciuta di organico per quanto riguarda i posti da
infermiere, un buon 50 percento di queste persone che infermieri
non lo sono diventati perlomeno nei ruoli dell'USL avrebbero potuto
essere presi in considerazione per quella che poteva risultare la
loro capacità professionale.
Il dato complessivo invece di quanto è stato messo a concorso
dal 1995 al luglio 1999 per tutte le figure professionali, quindi
non solo infermieri, ma tecnici e medici, non si discosta da questa
situazione, in quanto su 868 candidati 505, il 58 percento, ha
superato la prova di francese e 363, il 42 percento, non ha
superato la prova di francese.
Non ci troviamo qui di fronte allo studente che, fra le tante
materie, non conosce il francese, non conosce la matematica, ed è
giusto dunque che in un percorso scolastico si debba tenere conto
dell'insieme di tutte le materie, perciò può essere giusto che
venga rimandato o bocciato anche per l'insufficienza conseguita in
una sola materia.
Qui ci troviamo invece in una situazione ben diversa, ed è la
situazione di chi deve andare a ricoprire dei posti che competono a
responsabilità professionali ben precise e a cui viene richiesto in
via preliminare di dimostrare una conoscenza di tipo linguistico,
che nulla apporta alla professionalità del posto che viene messo a
ruolo.
È evidente che da questi numeri la convinzione nostra è
rafforzata, anche perché riteniamo che fra le tante situazioni il
diritto alla salute sia una di quelle questioni che no può essere
messo in discussione ed essere subordinato a valutazioni diverse,
che non siano quelle squisitamente professionali.
Di più. L'Assessore alla sanità si è accorto che il meccanismo
dell'esame di accertamento preliminare era un meccanismo che alla
fine avrebbe creato la paralisi in ambito ospedaliero, tant'è che
in maniera pragmatica per certi versi, ma subdola per altri, ha
messo in moto un meccanismo sul quale nessuno ha obiettato
alcunché, ed è il meccanismo delle convenzioni. Tale meccanismo
porta ad operare all'interno dell'USL quei medici a cui nessuno ha
chiesto l'accertamento preliminare del francese. Ma questo perché?
Sul presupposto che l'emergenza sanità va affrontata e gestita con
la copertura dei posti a ruolo, indipendentemente dal fatto che la
conoscenza del francese sia dimostrata, sia superata o meno.
Allora la prima deroga è stata per certi versi tracciata
dall'Assessore. Si tratterebbe a questo punto di avere la volontà
politica quanto meno di normare un'ipotesi di deroga nel perdurare
della situazione dell'emergenza. E noi ci aspettavamo che un
discorso di questo genere, seppur limitato a quella che poteva
essere la situazione contingente di emergenza, venisse affrontato
nell'ambito del disegno di legge n. 56.
Ora questo non è accaduto e nell'ambito del disegno di legge n.
56 dobbiamo riscontrare come per certi versi sull'articolo 42,
l'articolo che va a normare l'accertamento della conoscenza della
lingua francese o italiana nell'ambito dei posti a ruolo dell'USL,
si sia consumato uno scontro politico. Uno scontro politico che non
era finalizzato al merito dell'articolo 42, ma che era finalizzato
ad altre questioni più squisitamente politiche e comunque del tutto
ininfluenti sull'aspetto della sanità, perché il gruppo dei
Democratici di Sinistra e il gruppo di Fédération il venerdì famoso
prima del Consiglio sostennero l'indisponibilità ad affrontare quel
disegno di legge a fronte di un articolo 42 che non aggiungeva
nulla rispetto all'esistente.
Misteriosamente dopo il week-end, il lunedì, l'articolo 42 con
delle modifiche più di facciata che di sostanza era accettato anche
da queste due componenti di maggioranza, che davano il via libera
all'articolo 42 e a tutto ciò che gli stava attorno.
Ma l'articolo 42, che voglio ricordare ai colleghi, non fa altro
che ribadire come principio al comma 1 l'esistente, ossia (cito):
"? che l'ammissione ai concorsi è subordinata al preventivo
accertamento della conoscenza della lingua".
Tale articolo
dunque ribadisce il principio sul quale più volte abbiamo
incentrato la nostra attenzione per le disfunzioni che in questo
momento sta creando nella sanità valdostana.
L'articolo 42 ribadisce un principio e nei fatti concede alcune
migliorie per le qualifiche minori, ma non prende assolutamente in
considerazione quello che è il problema centrale, ossia delle
qualifiche per le quali è necessario il diploma di laurea, ossia le
qualifiche del profilo dirigenziale medico. Per queste qualifiche
non vi è nessuna norma che venga sviluppata nell'articolo 42, di
conseguenza su una problematica attuale, sulla quale la Regione ha
totale competenza, nulla viene detto, nulla viene fatto, si
continua a confidare probabilmente sulle convenzioni o più
probabilmente sulla solita buona sorte che spesso accompagna la
vita pubblica amministrativa delle vicende italiane, alle quali la
Valle d'Aosta non sfugge.
Allora, se l'articolo 42 non ha risolto il problema, l'Assessore
ci ha detto di non preoccuparci perché, consapevole dell'esistenza
del problema, ha dichiarato che quanto prima verrà affrontato.
Noi invece rimaniamo preoccupati e riteniamo che, come
Consiglieri di opposizione, abbiamo con questo disegno di legge
formulato una proposta di tipo propositivo, che non riteniamo sia
sicuramente la proposta migliore, perché su ogni argomento penso si
possa sempre migliorare, ma sicuramente ad oggi è l'unica proposta
che ha il pregio di voler affrontare in maniera chiara quello che
l'Assessore ha affrontato in maniera pragmatica, ma non ha avuto il
peso politico per affrontarlo in maniera trasparente. Il
riferimento alle convenzioni citate prima è evidente.
Qual è il contenuto della proposta di legge? La proposta di
legge mette al centro del funzionamento della sanità la competenza
professionale, di conseguenza inverte il ruolo dell'accertamento,
che da preliminare diventa complementare. Abbiamo voluto rispettare
così quella che è la, chiamiamola, "tradizione", quella che è la
prassi, quella che comunque è una peculiarità dell'accesso ai posti
pubblici messi a ruolo: l'accertamento della conoscenza della
lingua francese. Non abbiamo detto tout court da domani non si
accerta più la conoscenza della lingua francese; ma a fronte di una
situazione di emergenza riteniamo che sia profondamente insensato
anteporre l'accertamento dell'elemento linguistico a quella che è
la funzionalità della struttura sanitaria.
Di conseguenza riteniamo che, superate le prove tecniche,
tipiche della professione messa a concorso, ci debba essere una
successiva prova semplicemente orale, di accertamento linguistico,
e che questa prova debba essere valutata. Questo diciamo
all'articolo 6, nella valutazione della prova linguistica. Questa
prova linguistica diventa un di più, che va ad agevolare dal punto
di vista del punteggio finale colui che, Valdostano o meno, abbia
la padronanza della lingua francese.
Riteniamo che sia una proposta pratica, pragmatica, che non vada
a rivoluzionare alcunché rispetto all'esistente, anche perché i
dati dei concorsi che ci sono stati forniti dall'USL dicono una
cosa molto chiara: che non c'è in questa situazione e non c'è con
queste condizioni personale medico disponibile a venire in Valle
d'Aosta.
Allora noi, avendo una posizione geografica che non ci
avvantaggia, non per il fatto che siamo alle pendici del Monte
Bianco, ma perché siamo distanti dalle cliniche universitarie,
distanti anche dalle cliniche private, distanti da quelle che sono
le sinergie che nell'ambito della sanità come di tutti gli altri
settori professionali fanno crescere la professionalità; non avendo
appetibilità dal punto di vista della formazione professionale,
della carriera professionale nell'ambito medico, noi pretendiamo di
aggravare ulteriormente l'ingresso dei medici nell'USL della Valle
d'Aosta. Questo è un atto di "miopia politica", è un atto di
gravissima responsabilità politica!
Quello che poi più ci infastidisce è che con il meccanismo delle
convenzioni ci siano nei fatti dei medici che non hanno superato
gli esami di concorso in Valle d'Aosta, ma in virtù di altri
accordi riescono comunque a venire in Valle d'Aosta a esercitare la
loro professione.
Allora, colleghi Consiglieri, questa è una proposta di legge. È
una proposta che può essere criticata, che può essere modificata,
che può essere emendata, però questa è anche l'unica proposta di
legge che cerca di affrontare "de visu" il problema che sta
attanagliando la sanità in Valle d'Aosta. Sarà uno dei tanti
problemi, ma è un problema, e i dati che prima ho letto lo
dimostrano, di conseguenza ognuno di noi qui ha una responsabilità
politica, ma anche una responsabilità morale. Siamo convinti di
aver proposto in maniera responsabile un percorso legislativo che,
rispettoso dell'accertamento linguistico, ne inverte semplicemente
i termini temporali e finali, senza stravolgere alcunché nella
peculiarità dell'accesso ai posti in Valle d'Aosta.
Qualcuno ci dirà che è troppo semplice il meccanismo, qualcun
altro ci dirà che non lo soddisfa il meccanismo; benissimo. Non
dimenticate però che abbiamo una responsabilità, che è quella di
fare le leggi per risolvere i problemi. Abbiamo una responsabilità
e un dovere di proporre delle soluzioni. Forza Italia con questa
proposta di legge ha fatto una proposta. Noi aspettiamo che le
altre forze politiche, oltre ad esprimersi in termini di critica a
questo tipo di proposta, e soprattutto quelle forze politiche che
hanno capacità di governo perché hanno i numeri, perché hanno gli
uffici, perché hanno gli strumenti, perché hanno le risorse, noi
pretendiamo che queste forze politiche facciano delle loro
proposte. E l'articolo 42 del disegno di legge n. 56, Assessore
Vicquéry, non è una proposta seria.
Auspichiamo che quanto meno su questo disegno di legge ci sia un
dibattito franco sul problema che noi riteniamo di aver quanto meno
evidenziato e centrato.
Président
Je vous assure que ce n'est pas par un manque
d'attention, mais il m'a échappé le fond du raisonnement qui doit
avoir eu lieu au sein de la commission et qui a porté à un autre
résultat par rapport au sens du rapport qui vient de nous être
présenté.
Je tiens à rappeler que le rapporteur en général devrait faire
état des travaux de la commission, de l'opinion exprimée par les
différentes forces et en tout cas du sens général de l'opinion
formulée par la commission.
Comme vous avez parlé en la première personne du pluriel
c'était, j'ai cru l'interpréter ainsi, plutôt le sens d'une opinion
politique de votre propre groupe.
La discussion est ouverte.
La parole au Conseiller Cottino.
Cottino (UV)
Per annunciare la presentazione di un ordine
del giorno, che è collegato a questo problema, in quanto l'ordine
del giorno vuole impegnare la Giunta a risolvere, all'interno di un
contesto più generale, anche il problema che i Consiglieri di Forza
Italia con la presentazione di questo disegno di legge hanno
dichiarato di voler risolvere.
Già nella discussione del disegno di legge n. 56, a cui il
Consigliere Frassy ha fatto riferimento, da parte delle forze di
maggioranza si è detto chiaramente che c'era l'intenzione di
risolvere questo problema, riconducendolo però all'interno della
questione più generale, che deve andare a regolamentare anche altri
settori e non esclusivamente il settore della sanità.
Immagino che sia superfluo chiedere al Consigliere Frassy
l'eventuale ritiro della legge a fronte di quest'ordine del giorno,
soprattutto tenuto conto delle spiegazioni che sono state date dal
Consigliere stesso al momento della sua relazione, comunque
annunciando la presentazione di quest'ordine del giorno, vogliamo
verificare se vi è la possibilità - anche se ripeto personalmente
ci credo poco - di un eventuale ritiro della legge a fronte
dell'impegno della Giunta di risolvere il problema in tempi
estremamente brevi.
Président
Je donne lecture de l'ordre du jour qui a été
présenté par le Conseiller Cottino et d'autres:
Ordine del giorno Il Consiglio regionale
Vista la necessità di completare la revisione della normativa
relativa alle modalità di accertamento della conoscenza della
lingua francese per l’accesso a posti di pubblico
impiego avviata per il comparto unico regionale con la legge 8
settembre 1999, n. 25;
Preso atto delle sollecitazioni che a tal fine provengono, in
particolare, dal comparto sanitario;
impegna la Giunta
a predisporre, nel più breve tempo possibile, un disegno di
legge che disciplini le modalità di accertamento della piena
conoscenza della lingua francese per tutte le categorie del
pubblico impiego escluse dalle discipline previste dalla legge 8
settembre 1999, n. 25.
F.to: Cottino - Fiou - Martin
La parole au Conseiller Curtaz.
Curtaz (PVA-cU)
In genere, come rappresentante del gruppo
sono sicuramente "coperto" in tema di sanità. Oggi invece per
ragioni di carattere straordinario, sanitario anche, sono il solo a
dover intervenire su questo punto e non nego di non aver preparato
questo punto all'ordine del giorno. Devo però tranquillamente fare
due osservazioni sul disegno di legge presentato da Forza Italia e
a caldo, sull'ordine del giorno che viene proposto dai Capigruppo
di maggioranza.
Al di là del merito della legge, sulla quale non entro, credo
che la iniziativa dei colleghi di Forza Italia abbia due meriti.
Abbia il merito anzitutto di sollevare un problema reale, che è
quello della carenza di organici, difficoltà nel coprire gli
organici nel settore sanitario. Una difficoltà che è determinata,
lo sappiamo bene perché è stata ribadita anche in questi giorni in
sede sindacale, anche e soprattutto dalle difficoltà di trovare
persone che siano disposte a superare o che superino l'esame di
francese. Questo è un dato, poi si può dire che ci sono altre
cause, possiamo discuterne, sarà tutto vero, ma sicuramente questa
è la ragione principale relativamente alla difficoltà di coprire
gli organici.
Quindi si solleva una questione reale e la si solleva con un
provvedimento dal punto di vista formale adeguato. Sul merito non
entro anche perché non ho studiato il provvedimento.
Il secondo merito è quello di uscire dall'ipocrisia. Su questo
punto c'è un'ipocrisia a mio giudizio solare ed è la seguente. Si
continua a mantenere lo sbarramento dell'esame di francese, in tal
modo non si riesce a coprire gli organici e allora cosa si fa? Si
fanno le convenzioni, si prendono i medici, si prendono gli
infermieri, e questi vengono da fuori, fanno il lavoro che
dovrebbero fare quelli di ruolo, probabilmente sono pagati di più e
soprattutto non devono superare l'esame di francese; quindi ci sono
questa contraddizione e questa ipocrisia di fondo. Ed è questo un
secondo punto che il disegno di legge a mio giudizio ha il merito
di sollevare e a cui dà una risposta.
Quindi in definitiva, al di là delle riserve che si possono
avere sul testo e tenendo conto anche della complessità della
materia, che meriterebbero un maggiore approfondimento, credo di
poter dare per queste ragioni a livello generale un giudizio
positivo sull'iniziativa.
Per quanto riguarda l'ordine del giorno, che giustamente il
Capogruppo dell'Union ha detto che faceva riferimento un
"pochettino" al disegno di legge in esame, condivido che ci sia
proprio solo un "pochettino", poi sarà un problema di Forza Italia
decidere se ritirare o meno il proprio disegno di legge. Su
quest'ordine del giorno non so se voterò a favore, contro, lo
ritengo del tutto irrilevante perché è un ordine del giorno che non
dice niente. Forse andrebbe anche letto, e ora lo leggo visto che
sono il primo a parlarne; quest'ordine del giorno impegna la Giunta
a predisporre, nel più breve tempo possibile, un disegno di legge
che disciplini le modalità di accertamento della piena conoscenza
della lingua francese per tutte le categorie del pubblico impiego
escluse dalle discipline previste dalla legge 8 settembre 1999, n.
25.
Quindi è un impegno talmente generico ed è ancora una volta, mi
permetto di dare quest'interpretazione, se poi verrò smentito ne
prenderò atto, un piccolo cerotto che viene messo su una ferita
all'interno delle forze di maggioranza per poter votare un
documento che possa essere approvato da tutti. A forza di essere
limato, mediato, eccetera, alla fine non dice più niente, è una
cosa che tutti possono votare, tanto l'effetto è esattamente nullo.
Votare un ordine del giorno di questo tenore significa ottenere
effetto zero, perché non c'è nulla di impegnativo né in termini di
tempo, né in termini di contenuto. Ripeto, effetto zero, solo un
piccolo atto politico, un contentino da dare a qualcuno -
immaginiamo già a chi, sono sempre gli stessi - per poter votare o
non votare il disegno di legge di Forza Italia.
Président
La parole au Conseiller Marguerettaz.
Marguerettaz (Aut)
Tardavo a prendere la parola, perché
aspettavo che al di là della presentazione dell'ordine del giorno
una partecipazione al dibattito delle forze politiche della
maggioranza ci fosse, se non altro per dare un minimo di dignità a
una delle rarissime proposte di legge che vengono presentate in
quest'aula da chi dovrebbe essere normalmente preposto a fare
questo tipo di lavoro, vale a dire i Consiglieri regionali.
Quindi è un appello che faccio ancora ai colleghi di darci un
po' di dignità e quindi di partecipare, dicendo chiaramente le
proprie posizioni, quando qualcuno di noi - e quindi non gli
Assessori o il Presidente della Giunta - propone a questo Consiglio
una qualsiasi iniziativa.
Detto questo, vorrei ripartire da quello che dicevo un po' di
tempo fa in quest'aula, quando mi permettevo di fare una
riflessione molto generica per quanto concerne la gestione della
conoscenza della lingua francese nella nostra realtà.
Dicevo che, a mio avviso, occorre fare un'ampia riflessione, che
parta però dal presupposto che se il francese conserva oggi in
termini statutari la specificità di ciò che rappresenta la nostra
regione anche all'interno dello Stato italiano, quindi se nulla è
variato da questo punto di vista della storia nella nostra regione,
sarebbe opportuno che si variasse la gestione di tale lingua nella
pratica, nella vita di tutti i giorni, nel lavoro in questo caso,
situazione che a differenza dell'altra nel corso degli anni è
certamente mutata. Una realtà che è di per sé in evoluzione e che
va seguita.
Qui parliamo di una realtà specifica molto importante, che è
quella della difesa della salute dei Valdostani e devo dire che a
maggior ragione, per il fatto che si parla di questa specifica
materia, mi sembra molto strano l'atteggiamento che questa
maggioranza ha avuto nel corso di questi anni. Perché dico questo?
Perché credo che ognuno di noi abbia fatto quest'esperienza. Credo
che nessun Consigliere sia immune dall'averla fatta, perché tutti
noi chiacchieriamo spesso con la gente, e sono certo che a ognuno
di noi sarà capitato di aver incontrato una o più persone che
giudicava necessario, soprattutto nel campo della sanità, mettere
mano alla questione del francese. Non lo dico strumentalmente,
perché è vero.
Ho parlato con diversi amici, anche dell'Union e loro stessi mi
dicevano che il francese può venire prima di tutto in tutti i
campi, ma non prima della salute!
Per esperienza comune, credo, ci serve prima un buon medico e
poi che sappia anche il francese, ma prima un buon medico. Questo è
il ragionamento che ogni persona di buon senso fa in Valle
d'Aosta!
Non so se siamo d'accordo su questo presupposto, io
personalmente sì. L'Assessore ci ha più volte detto, e abbiamo
avuto modo di verificarlo, della difficoltà che sta vivendo la
sanità a livello nazionale. Ha già detto il collega Frassy questa
situazione a quante incongruenze ha portato anche nella nostra
realtà, l'Assessore stesso ci diceva della necessità di fare
domande presso i Consolati di Romania o non so di dove, per trovare
del personale necessario a salvaguardare la salute dei
Valdostani.
Paradossalmente il francese che, per certi versi, è servito a
più riprese per garantire ai Valdostani dei posti di lavoro che
altrimenti non avrebbero avuto, a fronte di una concorrenza enorme
che poteva giungere da altre regioni, in questo settore però oggi
vediamo che questo rischio è molto limitato, per non dire nullo,
soprattutto per quanto concerne il personale infermieristico.
Quindi anche questa ragione d'essere, se tale era ed è, scricchiola
in questo settore.
Dopo aver fatto quest'analisi, perché dicevo che mi sembra
contraddittorio il comportamento di questa maggioranza nel corso di
questi anni? Perché se dobbiamo dare atto che questa maggioranza ha
fatto uno sforzo per affrontare la tematica del francese nel
pubblico impiego, invece su questo settore che, ripeto, sembra
essere il settore più urgente al quale mettere mano, questa
maggioranza stenta a dare una risposta. Lo ha detto il collega
Frassy, ed è vero. Ricordo quando sono state approvate le norme di
applicazione di conoscenza della prova francese per quanto riguarda
le categorie del pubblico impiego, Regione e Comuni; in commissione
allora si disse che non si poteva fare un ragionamento sulla
sanità, ma che si doveva affrontare la materia separatamente.
Quando questa materia è arrivata in aula recentemente, in occasione
della riorganizzazione di tutta la sanità valdostana, non si è
affrontato nemmeno lì il problema, perché la questione francese ci
si è limitati ad affrontarla per quanto riguarda il personale
amministrativo, che non è l'oggetto del problema. L'oggetto del
problema è il personale medico e paramedico, sul quale ancora una
volta, anche quando si è parlato di sanità, non si è presa nessuna
decisione.
Oggi, a fronte di una proposta, sulla quale come ho già detto
non entrerò nel merito, perché è materia complessa, perché ci
possono essere mille limiti in questa proposta di Forza Italia, ma
di fronte a una proposta qual è la risposta di chi si è candidato a
governare questa regione? È quest'ordine del giorno, che ancora una
volta pospone il problema. Sì, sì, nel più breve tempo possibile;
ma io credo che il più breve tempo possibile sia già stato
ampiamente possibile, ma ampiamente possibile, perché questo
ragionamento si è iniziato a farlo formalmente quando si è iniziato
a parlare del pubblico impiego, nemmeno quando si è parlato
recentemente della sanità, ma fin da allora, quindi di acqua sotto
i ponti ne è passata e noi davvero ci auguriamo che le forze di
maggioranza arrivino al più presto a una proposta con la quale
confrontarsi.
Però, come ripeto, non avendo questa proposta, rimarrebbe
comunque interessante che le forze politiche, i Democratici di
Sinistra, la Fédération, l'Union Valdôtaine, si alzassero e pur non
dicendo quella che è la loro proposta di maggioranza, si ponessero
di fronte ad una proposta qual è quella che viene dai colleghi di
Forza Italia. Per quanto ci riguarda lo abbiamo fatto. Noi ci
asterremo sull'ordine del giorno, perché l'ordine del giorno è un
affare interno alla maggioranza, prova ne è che è firmato dai
Capigruppo di maggioranza, quindi siete voi che fate e disfate,
mentre proprio per le ragioni che ho detto, che non sono di
contenuto, ma sono di metodo di proposta politica, voteremo a
favore della proposta di legge di Forza Italia.
Président
S'il n'y a plus d'interventions, je ferme la
discussion générale.
La parole au rapporteur, Conseiller Frassy.
Frassy (FI)
In via preliminare, Presidente, ho premesso
all'inizio dell'illustrazione che avrei fatto un iter su quello che
era l'excursus in commissione e poi avremmo esaminato il contenuto
dal nostro punto di vista politico, nel senso che sì avevamo la
veste di relatori per l'iter di commissione, ma in quanto anche
proponenti era evidente che comunque il disegno di legge dovesse
essere illustrato prima che si svolgesse il dibattito.
Ciò detto, ci rammarichiamo che il dibattito non ci sia stato,
perché lo dicevo a conclusione dell'illustrazione di questa
proposta di legge, questa è una proposta, ce ne potrebbero essere
tante altre; non ci sembra che l'ordine del giorno presentato dal
Capogruppo del partito di maggioranza relativa sia un ordine del
giorno che possa proporre delle soluzioni.
Non ci sono i tempi, nel più breve tempo possibile è
un'espressione che dice tutto e dice niente, perché a seconda di
quelle che possono essere le valutazioni politiche soggettive, il
più breve tempo possibile può essere breve per me, più lungo per il
collega Cottino e può essere ancora diverso per altri colleghi.
Dopo di che si fa una commistione fra tutte le categorie del
pubblico impiego ma si fa un cappello che parla di sollecitazioni
che provengono dal comparto sanitario. Ed è un ordine del giorno
che non individua un percorso, non individua dei principi sui quali
poi ragionare, intorno ai quali formulare una proposta di
legge.
E visto che in sede di V Commissione sull'articolo 42 il gruppo
dei Democratici di Sinistra e il gruppo di Fédération avevano
assunto in un primo momento degli atteggiamenti critici, che sono
poi rientrati sulla base di alcune rassicurazioni che il partito di
maggioranza relativa è riuscito a dare agli altri componenti della
maggioranza, abbiamo forti dubbi che il più breve tempo possibile
sia effettivamente un tempo breve.
Sarà sicuramente il più breve tempo possibile, ma non il tempo
più breve, perché se, come ci sembra di poter dire, l'articolo 42
non ha affrontato il nodo unico che doveva affrontare, l'accesso
nei ruoli dei medici, visto che si parlava di sanità, è dovuto
proprio a questa differente veduta che vi era fra l'Union, i
Democratici di Sinistra e Fédération.
Allora quest'ordine del giorno, collega Cottino, non aggiunge
nulla al dibattito che c'è stato in V Commissione; ma di più, non
aggiunge nulla al dibattito che c'è stato in quest'aula qualche
settimana fa sul disegno di legge n. 56, in particolare
sull'articolo 42. Paradossalmente, quest'ordine del giorno conferma
l'articolo 42, dove io individuo, ma penso voi abbiate individuato,
in quel comma 1, il principio che l'accesso è subordinato alla
conoscenza preventiva e preliminare della prova linguistica.
Riteniamo che quest'ordine del giorno non possa nemmeno essere
considerato come un'alternativa alla proposta che abbiamo
formulato, ma ciò che ci preoccupa di più, lo ribadiamo a costo di
sembrare noiosi e pedanti, è che non avete idee, o meglio non avete
idee che possono coagulare attorno ad una maggioranza, o meglio, la
maggioranza.
Ed è questo l'aspetto più preoccupante, perché mentre il
problema è lì, concreto, nella sua totalità, a livello politico non
ci sono delle proposte alternative alla nostra! Questo è il dato
più drammatico, non è il fatto che questa legge possa avere o non
avere il consenso della maggioranza dei Consiglieri, ma il dato più
drammatico è che al di là di questa legge non c'è un'altra
proposta, non c'è un percorso! E allora, a fronte di questo "vuoto
legislativo" non possiamo ritirare la nostra proposta di legge,
anche perché la nostra disponibilità l'abbiamo data fin
dall'inizio, sono passati 7 mesi; l'abbiamo data in commissione la
disponibilità, l'abbiamo riconfermata in quest'aula consiliare e
quando siamo ritornati in commissione, l'abbiamo data nella
discussione del disegno di legge n. 56 in commissione.
Ad oggi ci sembrerebbe di prendere in giro anzitutto noi stessi
e di prendere in giro anche i nostri cittadini, ai quali noi una
proposta la dobbiamo presentare. Di conseguenza non riteniamo che
sia un ordine del giorno complementare o alternativo alla nostra
proposta.
Apro una parentesi, il collega Cottino forse la riterrà polemica
e gratuita, però è una parentesi che va fatta. Non so se
quest'ordine del giorno, come diceva il collega Curtaz, serva a
motivare alcuni voti di alcune componenti di maggioranza, e parlo
di componenti perché su quest'argomento probabilmente c'è anche una
trasversalità all'interno dei movimenti che compongono la
maggioranza, però è un ordine del giorno che di politico e di
propositivo non ha nulla, che non apporta nulla al dibattito,
perché uno dei compiti principali, prioritari di una qualsiasi
assemblea, a maggior ragione di un'assemblea legislativa qual è la
nostra, è quello di risolvere nel più breve tempo possibile i
problemi.
E allora, scusate, sui tanti problemi che ci sono non mi sembra
che l'Assessore Lavoyer sia venuto con gli ordini del giorno per
dire che avrebbe fatto le leggi; veniva con le "leggine
monoarticolo", prorogava certe situazioni impegnandosi a portare
poi le leggi compiute nell'anno o nell'anno successivo. Su questo
argomento la stessa strada doveva essere seguita.
Lei, Assessore Vicquéry invece, dall'alto del suo isolamento
dorato, perché sulla sanità lei sta vivendo una situazione di
isolamento in quanto la sua maggioranza non sta affrontando in
maniera risolutiva i problemi dell'emergenza sanitaria, lei
sopravvive sui suoi problemi e la maggioranza sta a guardare, anche
perché probabilmente quando quei problemi avranno sommerso
l'Assessore Vicquéry, il responsabile è comunque l'Assessore
Vicquéry perché la maggioranza su questi argomenti non ha
interferito! Ed è per questo che parlo di splendido isolamento!
Faccio una proposta al collega Cottino: noi non la ritiriamo la
legge perché è nei contenuti e sui contenuti possiamo essere a
favore o contro, io lo inviterei a ritirare però l'ordine del
giorno, perché non ha dei contenuti. Se l'ordine del giorno è
invece un documento che ha una valenza politica, capisco e rispetto
queste esigenze, peraltro non sono rispettose dei problemi. Però la
invito formalmente, collega Cottino, a ritirarlo sul presupposto
che noi non ritiriamo il disegno di legge. E visto che questo era
nato per tentare una concordia maggiore, non conseguendo
l'obiettivo e non proponendo nulla, penso che sia superato.
Président
Est-ce que les Conseillers qui ont présenté leur
ordre du jour, souhaitent intervenir pour l'illustration?
La parole au Conseiller Lattanzi sur l'ordre du jour.
Lattanzi (FI)
La proposta del collega Frassy, che non è
stata accolta ci riporta a dover dire qual era lo spirito che ci
aveva portato a questa legge.
Non ci eravamo fatti illusioni, anche se ritenevamo che era
dovere nostro come Consiglieri fare una proposta risolutiva.
Lo sapevamo che questo tipo di soluzione pragmatica, specifica,
avrebbe sicuramente incontrato delle difficoltà di tipo politico,
però una piccola fiammella di speranza era rimasta, perché abbiamo
discusso sul fatto che su certi argomenti le posizioni di
maggioranza e di minoranza dovrebbero venire meno. Il Consigliere
Marguerettaz ha giustamente sottolineato che quando si parla di
salute, certi fattori altrettanto importanti come il riconoscimento
linguistico, il fattore culturale, vengano necessariamente
dopo.
Su argomenti che vanno a toccare la sopravvivenza, in questo
caso la salute, la vita, in altri casi la situazione economica,
vedi la chiusura del Tunnel, più che un dibattito di maggioranza o
di minoranza ci dovrebbe essere quasi una posizione personale da
parte dei Consiglieri, quindi la fiammella debole che ci ha spinto
a portare avanti quest'iniziativa rimaneva legata allo sforzo che
abbiamo fatto perché la nostra iniziativa non prendesse i connotati
di una posizione a favore o contro il francese, perché questo
sarebbe stato sbagliato, ma andasse in maniera mirata il più
scientificamente possibile, nella maniera più chirurgica possibile,
semplicemente a proporre una soluzione a un problema sul quale
veramente trasversalmente nei corridoi molti Consiglieri a
stragrande maggioranza ritengono che il problema debba essere
risolto.
Quest'ordine del giorno chiede un po' di tempo. Noi ci chiediamo
che tipo di valenza e di serietà possa avere una richiesta di tempo
per affrontare con quest'ordine del giorno la situazione, visto che
i mesi dall'inizio di questa proposta sono già passati, sono sette.
Se c'era la volontà di fare una controproposta a quest'iniziativa
legislativa, era sufficiente oggi venire con un'altra iniziativa
legislativa della maggioranza che risolvesse il problema. Perché si
chiede più tempo, quando il tempo c'è già stato?
E poi, seconda domanda sempre su quest'ordine del giorno: ma se
oggi approvassimo la legge che stiamo dibattendo, chi ci vieta di
tornare sull'argomento in maniera più ampia, più globale, più
importante, fra un anno o fra due anni, e nel frattempo aver dato
una risposta ai nostri cittadini? C'è forse un controsenso nella
volontà di dibattere, di approfondire, di allargare il discorso?
C'è un controsenso nel dare una soluzione immediata al problema che
oggi abbiamo e che l'Assessore anche sui giornali ha ammesso,
perché ad un certo punto era addirittura speranzoso di poterlo
risolvere, anche se poi ha dovuto fare una grossa retromarcia in
occasione dell'approvazione dell'altra legge?
Se c'è onestà intellettuale nella proposta di quest'ordine del
giorno, e non volendo fare anche dietrologia, se l'obiettivo è
semplicemente voler affrontare meglio il problema, in maniera più
allargata, più generale, che comprenda tutto il pubblico impiego,
quest'ordine del giorno non è contrario al votare sì alla legge di
oggi. Si può votare benissimo sì alla legge oggi, e tornare da qui
a otto mesi, ad un anno, a due anni, a tutto il tempo che sarà
necessario per l'approfondimento, a portare una nuova iniziativa
più approfondita, più allargata, per andare nella direzione della
soluzione dei problemi.
Certo, questo ragionamento ha un significato se l'obiettivo di
quest'ordine del giorno è di risolvere il problema che oggi sta
creando l'accertamento della lingua francese, perché il problema
esiste nel senso che paghiamo di più professionisti, medici e
paramedici che operano con una discriminazione del mondo del lavoro
straordinario, perché abbiamo i Valdostani a casa che non possono
prendere lo stipendio perché non possono lavorare perché non hanno
superato l'esame di francese, e quelli che vengono da fuori che
senza esame di francese guadagnano anche di più. Quindi c'è anche
una situazione d'ingiustizia sociale per i Valdostani
straordinaria!
Ma se c'è la volontà, e quest'ordine del giorno, senza fare
dietrologia, aveva la vera, onesta intellettuale volontà di
approfondire, allargare e risolvere il problema in questa
direzione, credo che la legge si possa votare.
Se invece l'obiettivo di quest'ordine del giorno è semplicemente
quello di trovare un equilibrio di maggioranza perché su una
questione come questa, che è la salute dei cittadini valdostani, si
vuole anteporre il fattore culturale, linguistico, populistico, e
al di là di quello che si dice nei corridoi alla gente alla fine
prevalgono certe logiche e certi equilibri, se questa è
l'intenzione dell'ordine del giorno, è evidente che non è un ordine
del giorno onesto! Non è un ordine del giorno che ci dice: voi di
Forza Italia avete lanciato il sasso nello stagno, guardate che lo
sappiamo tutti che questo problema esiste e che dobbiamo
risolverlo, però fatto così come lo fate voi è veramente riduttivo,
noi vogliamo risolvere il problema ai cittadini in maniera più
ampia e più approfondita.
Non è una proposta seria. Se è seria, approvate la legge, votate
a favore della legge, lo dico ai Consiglieri, non ai partiti,
risolviamo sin da subito una problematica che tutti trasversalmente
condividiamo, e nulla ci vieta di riaprire sin da subito un
dibattito più approfondito e più generale perché è vero, questo
risolve in maniera molto specifica il problema, però perlomeno lo
risolve sin da subito. E poi dibattiamo: un anno, un anno e mezzo?
Non è importante. Perlomeno se qualcuno muore in questo periodo,
non potremo dire che è stata colpa del francese!
Président
Je soumets au vote l'ordre du jour des
Conseillers Cottino, Fiou et Martin:
Conseillers présents: 30
Votants: 23
Pour: 23
Abstentions: 7 (Collé, Curtaz, Frassy, Lanièce, Lattanzi,
Marguerettaz, Tibaldi)
Le Conseil approuve.
Nous procédons à l'examen du projet de loi n° 34 sur le texte
élaboré par le rapporteur.
La parole au Conseiller Cottino sur l'article
1
er
.
Cottino (UV)
Per dichiarazione di voto. Non voglio
cogliere quest'occasione per continuare quella che qualcuno ha
chiamato "sterile polemica", mentre altri hanno parlato di
"dietrologia"; quando noi usiamo questi termini ci viene fatta una
critica piuttosto aspra, quando li usano altri Consiglieri e questa
è una cosa ricorrente tutto rientra nella normalità, per cui credo
che questo non scandalizzi più nessuno! Però il fatto di voler a
tutti i costi sostenere che ci siano queste difficoltà di
reperimento del personale a causa del francese mi pare che sia
molto forzato, e non un dato di fatto, in quanto credo che dei dati
in questo Consiglio sono già stati portati ed sono dati
diversi.
Ma il problema non è solo questo. Qualcuno ha avuto l'onestà di
riconoscere che il discorso del francese rappresenta anche una
maggiore possibilità occupazionale per i Valdostani e per coloro
che hanno fatto le scuole in Valle. Ci si dimentica anche che ci
sono oggi delle strutture scolastiche e che sono stati messi in
piedi dei corsi che domani ci porteranno del personale
specializzato proprio in questo settore e che avranno la necessità
di trovare uno sbocco lavorativo e dunque una posizione di un certo
livello che evita, come è successo in molti casi, l'effettuazione
di corsi specifici che alla fine non sempre danno uno sbocco
garantito di lavoro.
L'ordine del giorno però non aveva il significato, che gli è
stato attribuito, di chiedere tempo, anzi l'ordine del giorno ha lo
scopo opposto, cioè quello di sollecitare un po’
tutti per far sì che questo problema venga affrontato nell'insieme,
così come è già stato detto e assicurato nel momento della
discussione della legge n. 56, e dunque per risolverlo in tempi
brevi.
È vero che tutte le cose andrebbero affrontate nel più breve
tempo possibile, ma è altrettanto vero che non sempre è così facile
e non sempre è così semplice affrontare l'insieme dei problemi nei
tempi che vorremmo.
Rimane il fatto che la discussione all'interno delle forze di
maggioranza è stata esattamente l'opposto di quello che si è voluto
a tutti i costi ancora una volta, qui, affermare da parte di alcuni
Consiglieri. La discussione che ha fatto nascere l'ordine del
giorno è stata proprio quella di sollecitare il problema, per
risolverlo effettivamente senza dietrologie e senza alcuna
interpretazione particolare, nel più breve tempo possibile. Sono le
forze di maggioranza che pungolano la Giunta, affinché questo
problema venga risolto in tempi brevi, e non perché a tutti i costi
si è voluto trovare degli equilibri così come è stato detto.
Assolutamente la cosa non è vera.
Ed è con questo spirito e con la convinzione che riusciremo a
smentire queste affermazioni in tempi non lontani, che ci sarà voto
di astensione sulla legge presentata dai colleghi di Forza
Italia.
Président
La parole au Conseiller Lattanzi.
Lattanzi (FI)
Per fare una domanda molto precisa al
Capogruppo dell'Union Valdôtaine: per risolvere quale problema? Di
che problema sta parlando? Perché lei dice che il problema non
esiste, che va affrontato, però poi il problema c'è ed esiste!
Se il problema esiste, noi abbiamo una soluzione per risolverlo,
sin da subito, se c'è un problema. Perché se lei ammette che c'è un
problema che tutti conosciamo, se c'è un problema che tutti
conosciamo, questa è una risposta per risolverlo.
Allora, è meglio non risolvere il problema che c'è e demandare a
soluzioni più avanti nel tempo che già abbiamo perso parlando di
salute. E non stiamo parlando di mettere una strada, due lampioni,
un tubo delle fognature; stiamo parlando di salute! Di quale
problema sta parlando? Se c'è un problema, questa è una soluzione
immediata, magari anche temporanea, e non si mette in discussione
che la si possa anche migliorare, ma affrontiamo il problema e
cominciamo a risolverlo!
Approvando quest'ordine del giorno, non risolviamo il problema e
lo lasciamo lì. Per altri otto mesi, un anno, due anni?
Président
Déclaration de vote que je suppose
favorable.
La parole au Conseiller Curtaz.
Curtaz (PVA-cU)
Annuncio il mio voto favorevole
all'articolo 1 di questa legge e credo che oggi abbiamo assistito
ad un comportamento discutibile anche dal punto di vista
istituzionale, con le opposizioni che hanno preso posizione su un
ordine del giorno della maggioranza che pure non diceva niente.
Dico la verità, sono stato anche incerto se votarlo oppure uscire
dall'aula, poi per senso istituzionale, per serietà che cerco di
mantenere, mi sono astenuto, perché c'è sempre un po' di imbarazzo
a votare niente, però mi sono astenuto, mi sono astenuto sul
niente!
Parallelamente non c'è stata nessuna discussione, neanche una
parola sul merito del disegno di legge proposto da una forza
d'opposizione.
La logica di tutto questo è giustificata dal Capogruppo
dell'Union Valdôtaine come necessità della maggioranza di fare lei
stessa una proposta. Ed è una necessità un po' sorprendente, perché
come giustamente hanno già fatto rilevare altri Consiglieri prima
di me, il disegno di legge gira da mesi fra commissioni, uffici
legislativi e ora in Consiglio. I problemi che sono posti sono
mesi, per non dire anni, che sono al centro del dibattito politico
e anche a volte delle lamentele dell'opinione pubblica, e come si
esce da questa impasse? Si esce con un ordine del giorno che serve
secondo il Consigliere Cottino alla maggioranza per sollecitare sé
stessa. Questo è un ordine del giorno che serve alla maggioranza
per sollecitare sé stessa?
(interruzione del Consigliere Marguerettaz, fuori
microfono)
? di autoconvincimento, se non proprio di autoerotismo?
Credo sia allarmante la scarsezza del dibattito, su una
questione del genere è disarmante la pochezza del dibattito che si
è avuta.
È scontato l'esito di questa legge, che non passerà; speriamo
che quanto meno sia uno stimolo, affinché questo problema, che è un
problema serio, urgente, che va risolto, sia finalmente affrontato
da quest'Assemblea e risolto.
Président
La parole au Conseiller Frassy.
Frassy (FI)
La nostra dichiarazione di voto è scontata ed
è già stata anticipata dal collega Lattanzi.
Però la dichiarazione di voto dovrebbe essere una motivazione
per la quale si vota o non si vota un determinato provvedimento, e
soprattutto dovrebbero essere delle motivazioni che nella loro
coerenza o incoerenza abbiano attinenza con la realtà.
Allora mi corre l'obbligo di fare alcune precisazioni sulla
dichiarazione di voto che il collega Cottino ha fatto, non so se a
titolo del gruppo o a titolo dell'intera maggioranza.
Intanto, i dati. Non accetto che il Consigliere Cottino si alzi
e dica che questi sono dei dati che non esistono e sono dei dati
diversi da quella che è la situazione reale, perché questi sono i
dati del 22 novembre 1999 che l'USL ha trasmesso al nostro gruppo a
seguito di una richiesta, e si riferiscono ai concorsi pubblici
espletati anno per anno, dal 1995 al luglio 1999. Il totale di
queste somme matematiche dà delle percentuali. Abbiamo tolto i
decimali, perché come dicevamo con l'Assessore Ferraris abbiamo dei
problemi con i decimali. Risulta da questi dati che il 42 percento
dei candidati non sono passati perché non hanno superato l'esame di
francese. I dati, collega Cottino, sono qua, poi gliene faccio
avere copia, ma se li chiede all'Assessore, sicuramente lui le darà
anche l'aggiornamento da luglio?
(interruzione del Consigliere Cottino, fuori
microfono)
? i dati sono riferiti a coloro i quali non hanno superato
l'esame preliminare di francese. Il 58 percento lo ha superato, il
42 percento non lo ha superato. Questa è la media statistica,
questa è la realtà! Se lei poi ha degli altri dati, lo dica
all'Assessore, perché vuol dire che gli uffici dell'Assessore non
funzionano, però i suoi dati non li ho visti!
Il secondo aspetto, la maggiore occupazione dei Valdostani: è un
dato falso anche questo. La nostra proposta di legge non penalizza
i Valdostani, se vale l'equivalenza che essere Valdostano vuol dire
conoscere e superare l'esame di francese. Ho qualche mezzo dubbio,
ma se questa equivalenza fosse buona e prendiamola un attimo per
buona, la nostra proposta di legge aumenta le possibilità di
impiego dei Valdostani perché superando la prova di francese
avrebbero un punteggio aggiuntivo. Perciò non è vero che la prova
concepita nel nostro disegno di legge penalizzi i Valdostani, e
questo è il secondo elemento che non corrisponde alla realtà dei
fatti.
Il terzo elemento è l'ordine del giorno, che va a sollecitare
non so chi, ma sicuramente l'Assessore Vicquéry su quest'argomento
si era espresso pubblicamente e aveva dichiarato e era stato
pubblicato sugli organi d'informazione che sarebbe intervenuto
nella direzione che abbiamo percorso. All'interno del vostro
movimento si è aperto un dibattito che ha portato allo stop al
quale l'Assessore è arrivato.
L'Assessore Vicquéry l'aveva tracciata la strada, poi il
Presidente del vostro movimento gli ha risposto pubblicamente
dicendo che non se ne parlava nemmeno, gli ha domandato
pubblicamente se stava scherzando o facendo sul serio, l'Assessore
Vicquéry si è chiuso, dicevo, nel suo splendido isolamento e qui la
vicenda sembra destinata a rimanere per l'eternità politica
dell'Assessore Vicquéry, che noi ci auguriamo essere breve a questo
punto!
Dopo di che nel merito, ha ragione il collega Curtaz, qui nel
merito nessuno si è espresso, e vorrei sapere con quale coerenza
Fédération - che ha fatto la battaglia sulla sanità con
dichiarazioni impegnative fatte dal Vicepresidente La Torre - si
appresta a esprimere il suo voto! Non so se la motivazione del
Capogruppo dell'Union sia la motivazione della maggioranza e non so
se certe assenze di alcune componenti siano delle assenze casuali,
strategiche o volute, però sicuramente sono delle assenze
irresponsabili.
Ciò detto, con serenità ci apprestiamo ad esprimere il nostro
voto favorevole e ad attendere con serenità il risultato di questa
votazione, anche perché sappiamo che al di là del giudizio che
quest'aula gli vorrà dare, la popolazione, che poi è quella che
giudica noi stessi alla fine del mandato, saprà dare il suo
giudizio.
Président
La parole au Président du Gouvernement, Viérin
Dino.
Viérin D. (UV)
Au cours de ces dernières années le
Gouvernement et la majorité qui l'exprime, se sont penchés sur le
problème de la vérification de la connaissance de la langue
française pour ce qui est de l'accès à la fonction publique. Nous
avons toujours abordé ce problème dans une vision générale
d'ensemble, en donnant des réponses fermes, définitives et à notre
sens positives pour ce qui est tout d'abord du personnel qui a
obtenu un diplôme d'école moyenne; ensuite nous avons défini le
problème pour ceux qui obtiennent leur maturité; il reste, pour
compléter ce cadre d'ensemble et ce projet, à poursuivre ce
processus, sur la base de ces principes, pour le personnel qui a
une maîtrise.
L'ordre du jour présenté par les Chefs de groupe de la majorité
nous engage, en tant que Gouvernement, à présenter à l'attention de
l'Assemblée et donc au débat des différentes forces politiques un
projet de loi qui puisse compléter ce projet.
Nous prenons cet engagement et comme Gouvernement nous nous
engageons à présenter dans les meilleurs délais ce projet de loi,
de façon que l'on puisse revenir sur ce thème et discuter de
l'ensemble de ce projet.
L'ordre du jour met en évidence également la nécessité d'aborder
le problème d'une façon générale et c'est la raison pour laquelle
il est difficile aujourd'hui d'aborder un thème spécifique, car il
manque cette vision d'ensemble. Le fait d'aborder le thème
spécifique signifierait donner une solution partielle à un problème
d'ensemble et nous savons qu'au point de vue du moins de la logique
ce parcours présente toute une série de contradictions et de
difficultés.
Donc ce n'est pas pour ne pas considérer le problème, mais c'est
pour compléter ce parcours et ce projet, que nous prenons cet
engagement.
Quant au projet de loi déposé par les représentants de Forza
Italia, il est vrai, le Gouvernement lui aussi prend acte de cette
présentation, donc il exprime une appréciation sur cette volonté
d'apporter une contribution à un thème de caractère général. Mais à
part le fait qu'il donne une réponse uniquement pour un secteur
spécifique, M. Frassy, en présentant ce projet de loi, n'a pas
illustré toute la portée de celui-ci.
Il n'a pas mis en évidence quelle est la portée du
2
ème
alinéa de l'article 5 du projet de loi. Il a
affirmé être contraires à une vérification préliminaire. Nous
voulons que cette vérification soit - pour utiliser les mêmes mots
que M. Frassy - "complémentaire". Mais il n'a pas dit que cette
vérification, sur la base de la proposition formulée, n'est pas
uniquement complémentaire, mais qu'elle a aussi le caractère d'une
option, qu'elle est facultative. Le deuxième alinéa de l'article 5
établit que
"La prova linguistica in nessun caso può essere
pregiudizievole alla graduatoria finale di idoneità"
, ce qui
veut dire que ceux qui se soumettront à cette épreuve
complémentaire, le feront de bon gré; s'ils réussissent cette
épreuve, ils pourront toucher la prime de bilinguisme; s'ils ne
réussissent pas cette épreuve, ils pourront quand même être insérés
dans le classement final. C'est un élément important, cela n'a pas
été souligné. C'est un point pour nous important qui dépasse le
problème du moment de la vérification de la connaissance de la
langue française en transformant cette épreuve en une épreuve
facultative. C'est une proposition sur laquelle nous exprimons
toutes nos perplexités et réserves.
L'engagement que nous réaffirmons c'est d'aborder ce problème
dans un cadre général dans les délais les meilleurs possibles, car
nous voulons compléter ce parcours. Dans l'état actuel ce projet
nous paraît contradictoire, surtout pour le caractère facultatif
qui est attribué à la vérification de la connaissance de la langue
française.
Donc, tout en tenant compte du problème et même d'une
proposition formulée pour ce qui est de la vérification
préliminaire ou complémentaire, nous ne pouvons partager la
solution qui a été envisagée. C'est la raison pour laquelle nous
avons accepté l'ordre du jour et tout en maintenant notre
engagement, la raison pour laquelle nous nous abstiendrons sur le
projet de loi.
Président
Je soumets au vote l'article 1
er
:
Conseillers présents: 31
Votants: 8
Pour: 8
Abstentions: 23 (Agnesod, Bionaz, Borre, Cerise, Charles Teresa,
Cottino, Cuc, Ferraris, Fiou, Lavoyer, Louvin, Martin, Nicco,
Ottoz, Pastoret, Perrin, Perron, Piccolo, Praduroux, Rini, Vallet,
Vicquéry, Viérin D.)
Le Conseil n'approuve pas.
Collègues Conseillers, aux termes de l'article 77,
2
ème
alinéa, du Règlement intérieur du Conseil, le rejet
du premier article implique le rejet de la proposition de loi dans
son ensemble.
Le projet de loi n° 34 est par conséquent repoussé.
