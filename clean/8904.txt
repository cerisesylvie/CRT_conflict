Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 3405 del 14 gennaio 1988 - Resoconto
OGGETTO N. 3405/VIII - INIZIO DIBATTITO SUL DISEGNO DI LEGGE
CONCERNENTE: "CONCESSIONE DI CONTRIBUTI ANNUI ALLA FONDAZIONE
"MATER MISERICORDIAE" CON SEDE IN SAINT-PIERRE, PER GLI ONERI DI
AMMORTAMENTO DI MUTUI PASSIVI DA CONTRARSI PER IL FINANZIAMENTO DEI
LAVORI DI COSTRUZIONE DEL MONASTERO DELLE CARMELITANE "MATER
MISERICORDIAE" IN COMUNE DI QUART".
PRESIDENTE:
Ha chiesto di parlare il Presidente della
Giunta, ne ha facoltà.
ROLLANDIN (U.V.) -
Il
y
a eu de la part d'un
comité promoteur une requête de financement pour une structure qui
concerne un monastère de religieuses cloîtrées, les Carmélites
déchaussées.
Suite à cette requête on a prévu toute une série d'évaluations
pour essayer d'illustrer d'une façon satisfaisante les possibilités
de faire un choix tel que nous allons présenter.
Avant tout le comité promoteur, au moment où il a présenté sa
requête, nous a illustré les raisons de ce choix, le fait qu'il y
avait déjà eu de la part du chanoine, la mise à disposition des
terrains pour la nouvelle bâtisse; il a ajouté qu'il y avait un
projet, qui avait été prédisposé gratuitement de la part des
professionnels Gabetti et Isola et qu'en même temps il y avait la
difficulté, à la suite des nouvelles lois conséquentes au
Concordat, d'avoir une disponibilité financière pour achever cette
oeuvre.
Or, s'il n'y avait pas les modifications dont je viens de
parler, le problème ne se serait même pas posé; au contraire, la
difficulté est dans la disponibilité d'argent pour achever cette
oeuvre, qui, comme tout le monde sait, a déjà démarré - la première
pierre avait été bénite au moment de la visite du Pape - et les
traveaux ont commencé sur la colline de Quart.
Au moment où on a présenté cette initiative, je répète, on nous
a illustré les raisons qui étaient à la base de ce choix et le fait
qu'il y ait un monastère en Vallée d'Aoste. Les motivations sont
différentes, dont la principale est la nature religieuse, et pour
qui a un credo catholique il n'y a pas besoin d'ajouter grand-chose
sur l'exigence et sur la validité de cette bâtisse et donc de la
présence des religieuses dans notre Région.
Tout de même, la petite brochure qui a été présentée donnait
déjà certaines explications des raisons de ce choix; tout le monde
connaît cette brochure: "Nuovo Spazio per Dio in Valle d'Aosta", là
où, entre autres, on explique les règles de l'Ordre des Carmes.
Sur l'origine de l'Ordre je ne voudrais pas enlever le plaisir
de quelqu'un d'autre, qui s'est documenté, de dire, tout de même je
crois que, si quelqu'un voudra des renseignements, il y a une
documentation suffisante et je pourrais commencer avec l'histoire
de l'Ordre.
L'origine de l'Ordre des Carmes a été noyé dans les brumes de la
légende; les Carmes reconnaissent le prophète Elie comme leur
patriarche et ils en firent leur fondateur spirituel: c'est le
titre qui lui est donné sous le socque de la statue à Saint-Pierre
de Rome.
Au milieu du XIIe siècle quelques religieuses s'installèrent, à
l'imitation l'Elie, dans les grottes creusées dans les parois du
Mont Carmel. Ce massif s'étend de l'ouest à est sur une vingtaine
de chilomètres et culmine à 530 mètres. Son promontoire, lieu de
culture des premiers habitants du pays, domine majestueusement
l'Abbaye de Haifa...
Je pourrais continuer de cette façon, mais je crois que tous les
Conseillers sont renseignés sur les origines de l'Ordre.
Sur les finalités de l'Ordre même il y a une série
d'interrogations qui ont déjà eu une réponse. On a dit: "Il mondo
di oggi deve ritrovare davvero la dimensione spirituale per non
perire"; à cette phrase on a donné une réponse qui est d'un certain
niveau. En même temps il y a les raisons qui sont à la base de ce
choix: "Voi ritenete dunque che un monastero sia responsabile per
la nostra Chiesa locale?", et il y a la réponse affirmative des
raisons qui justifient cette présence.
Comme je venais de dire, pour les croyants illustrer davantage
cette thématique ce serait inutile; les possibilités de prévoir une
démonstration de foi sont d'une part actives dans les différentes
formes. Je crois que la formue du monastère, la formule de la
méditation et par conséquent de la prière ont depuis toujours été
reconnues comme un des moments fondamentaux de la vie
religieuse.
Cette affirmation n'est pas uniquement partagée par les
croyants, mais ce rappel, comme le monastère certainement le sera,
pour n'importe qui, croyant ou laïque, est nécessaire, puisqu'il
représente un moment de méditation pour tout le monde, d'autant
plus essentiel dans un temps où les différentes philosophies ont
été mises en discussion.
Les publications récentes qui ont paru sur ce thème vont
illustrer l'exigence, malgré les règles, les limites que quelqu'un
peut voir dans une institution de ce genre, et justifient largement
la présence et l'activité spirituelle et mentale de ces
personnes.
Sans doute, ce n'est pas une vie active, entre guillemets, comme
on pourrait voir au niveau de missionnaires, mais là aussi on a
apprécié et on a financé des activités dans ce sens. Ici il s'agit
d'un autre système de réaliser un credo qui a déjà eu de larges
appréciations dans le monde entier. Je répète, pas seulement a fois
catholique, pas seulement la religion catholique, mais aussi
d'autres religions ont des moments qui sont parallèles à cette
institution et je crois que depuis toujours a été un moment
intéressant de l'évolution de la vie et du débat de la fonction
religieuse à l'intérieur de la société.
Nous retenons que la présence de ce monastère soit un rappel,
soit une mémoire qui répond au besoin de méditation et de réflexion
dans la vie sociale de tous les jours.
La structure a été prédisposée par des professionnels de
qualité; le projet a été publié par la revue "Parametro - Mensile
Internazionale di Architettura Urbanistica", donc il suffirait de
dire qu'une telle structure est déjà un point de rappel au point de
vue architectural.
Je crois qu'il y a des arguments suffisants pour justifier cette
intervention financière, qui est conséquente au fait que, d'après
la loi n. 222/85 ("Disposizioni sugli enti e beni ecclesiastici in
Italia per il sostentamento del credito cattolico e del servizio
nella diocesi") et suite au nouveau Concordat, a été abrogé
l'article 79 et toutes les réglementations pour une intervention
financière qui était déjà prévue.
Face à ces difficultés il y aura l'exigence d'une réglementation
régionale et nous sommes de l'avis qu'il est nécessaire de
présenter une loi - que nous sommes en train de prédisposer - qui
prévoit une série d'interventions financières pour toutes les
bâtisses qui ont un intérêt religieux. Quelque Région a déjà
légiféré en la matière, comme peut-être les Conseillers
connaissent.
Ici on a prévu un financement spécifique, étant donné que
l'œuvre avait déjà démarré, et je crois qu'il
n'y a rien d'exceptionnel, sinon le fait que sans doute il n'y
avait pas, à présent, une intervention qui puisse être déjà
disponible face aux dispositions administratives ou législatives
existantes et, par conséquent, on a prévu une réglementation
spécifique pour ce monastère. Je dirai même que c'est une
intervention atypique, dans le sens que le monastère est un peu
unique, tandis que pour les autres Eglise ce sera nécessaire de se
rattacher à une loi qu'on présentera.
En même temps l'intervention financière pouvait être faite d'un
double système: ou bien on alait prévoir une intervention
financière à fond perdu, ou bien on prévoyait un emprunt. Comme
ligne générale on a toujours essayé de prévoir un emprunt plutôt
qu'une intervention à fonds perdu, par conséquent, étant donné le
montant qui nous avait été donné comme nécessité pour l'achèvement
de cette oeuvre, on a prévu dans ce projet de loi une intervention
sur les intérêts de l'emprunt même.
Le montant de ces intérêts - là on a entendu le chiffres les
plus différents - est de deux années de "preammortamento" et puis
la restitution du montant dans les quinze années, pour un total de
2.934.000.000 de lires, tandis que le chiffre de 562.000.000 de
lires se réfère aux deux années de préamortissement.
Le chiffre total de 3.497.000.000 de lires ne doit pas être lu
selon la valeur d'aujourd'hui, car sans doute si on allait payer
l'ensemble aujourd'hui ce sarait un chiffre de ce genre, au
contraire il doit être lu dans la période.
A la fin de cette période (c'est-à-dire l'année 2003), au moment
où le financement sera achevé - si cela va durer pendant quinze
années, car les cueillettes qui seront faites dans les différentes
églises pourraient être suffisantes pour faire une restitution du
capital ou quand même pour baisser le montant -, la valeur
définitive ce serait de 1.380.000.000 de lires, selon les
paramètres courants pour un emprunt à long terme.
Sur l'ensemble de cette structure on a annoncé la présentation
d'un amendement, car il ne s'agit pas de 350 millions, mais de 181
millions de lires d'intervention financière pour les années 1988 et
1989, et par la suite quelqu'un m'avait même demandé pourquoi n'y
avait-il pas la possibilité d'avoir le financement aussi pour les
années suivantes. C'est une question de règles financières, étant
donné qu'après chaque période il y aura sur le budget annuel
l'intervention directe conséquente au pourcentage qui sera dû par
le payement des cotisations.
Je crois que l'intérêt d'une intervention de ce genre est
justifié; quelqu'un avait mis même en doute la possibilité
d'intervenir: il s'agit de faire à cet égard des évaluation qui
sont les plus différentes. Nous avons cru que c'était possible
d'intervenir à ce moment où on n'a pas encore présenté la loi et
pour un cas spécifique d'une structure qui a déjà démarré et qui a
des temps plutôt étroits.
Voilà donc les renseignements que j'ai estimé que les
Conseillers devaient connaître pour voter cette loi.
On pourra faire toute une série d'appréciations sur les règles
de ces religieuses; là ce sont des évaluations personnelles sur
lesquelles ce n'est pas le cas de discuter aujourd'hui. Il s'agit
maintenant de prévoir une intervention tout simplement financière
pour une bâtisse qui a une finalité particulière, qui est liée pour
les croyants à la prière et à la méditation, ainsi qu'au
travail.
Les religieuses sont disponibles pour des colloques qui
pourraient être beaucoup plus utiles que l'on croit: il y a à ce
moment des personnes qui ont très souvent l'exigence de parler avec
quelqu'un qui a renoncé à vivre d'une certaine façon, qui a accepté
des règles particulières.
Il n'y a pas grand-chose à ajouter pour demander le vote
favorable pour cette loi.
PRESIDENTE:
È aperta la discussione generale. Ha chiesto
di parlare il Consigliere Baldassarre, ne ha facoltà.
BALDASSARRE (P.S.D.I.) -
Vorrei fare una proposta
eventualmente riprenderò la parola subito dopo.
La proposta è la seguente: il Presidente della Giunta ha
annunciato che dovrebbe essere presentato un provvedimento di legge
che regola questa materia per quanto riguarda anche le altre
religioni, chiedo che questo provvedimento venga rinviato in attesa
di discuterlo insieme in Commissione.
Visto che i tempi sono stati annunciati brevissimi, nello spazio
di trenta giorni si potrebbe verificare la presentazione e
addirittura l'approvazione di questa legge, considerata l'urgenza
che non esiste, perché i promotori avevano detto che senza il
contributo della Regione avrebbero impiegato dieci anni, mentre con
il contributo della Regione i lavori possono iniziare subito.
Chiedo il rinvio in attesa della presentazione della legge da
parte della Giunta, che andremo a discutere con tranquillità.
Questa è la richiesta ufficiale; mi riservo subito dopo di chiedere
la parola.
PRESIDENTE:
È stata fatta una richiesta di rinvio di
discussione della legge; come consuetudine, possono esprimersi un
Consigliere a favore e uno contro.
Ha chiesto di parlare il Consigliere Torrione, ne ha
facoltà.
TORRIONE (P.S.I.) -
Credo che la richiesta avanzata dal
Consigliere Baldassarre sia motivata proprio alla luce
dell'informazione che il Presidente della Giunta ci ha fornito
nell'illustrare il provvedimento di legge. Credo che il Presidente
della Giunta abbia ragione quando preannuncia un disegno di legge
di carattere generale, che affermi alcuni principi e che ponga
tutte le credenze religiose sullo stesso piano. Un provvedimento
del genere - (lo dico per sgombrare il campo dell'equivoco e da
qualsiasi interpretazione di parte) - troverebbe senz'altro
consenziente anche il nostro gruppo politico; al contrario un
provvedimento rivolto e mirato esclusivamente ad una credenza
religiosa, un provvedimento con le finalità che ha illustrato lo
stesso Presidente della Giunta non può che destare la nostra
legittima preoccupazione, al di là del fatto che uno sia credente o
non lo sia.
Non entro nel merito, perché non lo potrei neanche per
regolamento; dico solo che questa impostazione che il Presidente
della Giunta ha voluto dare, riservandosi con tempi molto stretti
di presentare un provvedimento di legge del genere, è una
considerazione in più che ci fa dire: "Non esaminiamo oggi questo
provvedimento di legge che è "mirato", con tutte le considerazioni
che poi faremo se la proposta non verrà accettata".
Credo che su questo provvedimento vada fatta una riflessione più
ampia, alla luce delle considerazioni che ha già preannunciato il
Presidente della Giunta: un recupero di spiritualità e tante altre
affermazioni che possono anche trovarci consenzienti.
Non vogliamo assolutamente scatenare guerre di religione, però
non vogliamo neanche che il nostro laicismo venga per qualche verso
intaccato o offeso; quindi, mentre lasciamo a coloro che credono il
diritto legittimo di professare la loro credenza religiosa,
riteniamo che d'altro canto sia da rispettare una posizione che è
di tipo diverso.
Concludo che è sempre imbarazzante parlare di queste cose che
attengono alla sfera individuale del proprio io più profondo,
quindi anche una piccola parola può offendere chi crede in qualche
cosa di diverso. Se il Presidente della Giunta ha preannunciato
questo disegno di legge, si è reso conto lui stesso che un
provvedimento di tipo parziale aveva un significato molto
limitativo, proporrei allora di aspettare questo provvedimento di
carattere generale che servirà a fare una discussione forse molto
più pacata di quella che non faremmo oggi se si volesse forzare la
mano.
La nostra collettività è già travagliata da altri problemi e non
ha sicuramente bisogno di essere stimolata a riflessioni che
possono per qualche verso creare ulteriori stati di frizione.
Proprio in virtù di questo, faccio appello alle forze di
maggioranza per dire che siamo d'accordo anche noi ad un
provvedimento di carattere generale, cha vada incontro a questa
esigenza di religiosità che è presente nella società italiana come
in quella valdostana; però non costringeteci oggi, visto che avete
preso questa strada che è una strada giusta, a fare una battaglia
su una questione di principio che non vogliamo fare, per non
offendere neanche il credo religioso di chi è cattolico o di chi
professa un'altra religione.
Riteniamo che questo sia un atto dovuto, proprio nel momento in
cui la Giunta ha deciso di adottare un atteggiamento diverso; dico
queste cose con profonda convinzione proprio perché le sento dentro
di me. Un mese di ritardo non suscita delle grosse perplessità,
anche perché l'impegno che posso prendere a nome del nostro Gruppo
è che il giorno dopo che la Giunta regionale ha presentato questo
disegno di legge, che fissa alcuni principi generali, siamo
disponibili a votare anche il provvedimento che riguarda questa
fondazione.
Credo che il nostro sia un atteggiamento di estrema
disponibilità, credo che sia un atteggiamento che vada valutato per
quello che è, e cioè evitare l'insorgere di discrepanze all'interno
di un'attività che invece ha bisogno di coesione.
Ieri mattina il Presidente della Giunta non c'era; quando
abbiamo commentato l'incidente della bomba, abbiamo in effetti
innestato una problematica di un certo tipo su cui il Consiglio
dovrebbe anche riflettere. È il recupero di un certo tipo di
spiritualità che è indispensabile a questa collettività e che può
essere perseguito attraverso un provvedimento di carattere
generale, proprio perché la spiritualità non appartiene ad un credo
religioso piuttosto che ad un altro.
Non dico di più, mi affido alla sensibilità della Giunta
regionale e mi permetto di caldeggiare la proposta di rinvio
formulata dal Consigliere Baldassarre, con un estremo spirito di
disponibilità e di collaborazione.
PRESIDENTE:
Ha chiesto di parlare il Presidente della
Giunta, ne ha facoltà.
ROLLANDIN (U.V.) -
Si je peux comprendre les raisons qui
sont à la base de la requête de renvoi, je veux en même temps dire
qu'au moment où on a décidé de présenter ce projet de loi, on avait
discuté longuement au sein des forces de majorité sur la
possibilité de présenter les deux choses ensemble ou bien de
présenter même un discours unique. Les raisons qui nous ont amenés
à la fois à présenter aujourd'hui ce projet de loi et à prendre
l'engagement de présenter le plus tôt possible l'autre projet
d'ordre général se rattachent au fait que cette oeuvre a déjà
démarré et doit être terminée dans le délai le plus court
possible.
Il est vrai, comme disait M. Baldassarre, que s'il n'y avait pas
l'intervention régionale la chose allait durer longtemps, mais le
problème c'est que, si ont veut présenter l'autre projet de loi, il
y a l'exigence de connaître aussi de la part des autres quelles
sont les requêtes.
Il n'y a pas de contradiction entre ces deux projets, justement
M. Torrione disait qu'on ne veut pas faire ici de guerres de
religion, il s'agit de prévoir une première étape sur une
discussion qui devra être faite pour une intervention financière
pour toutes le religions, et à ce point on s'est engagé de
présenter le projet de loi, mais je crois qu'il faudra au moins
qu'il y ait un débat, qu'il y ait la possibilité de présenter un
projet le plus complet.
Il ne s'agit pas de dire que, si on va discuter le projet
aujourd'hui, il n'y a pas la possibilité de discuter dans son
ensemble l'intervention: une chose n'empêche pas l'autre. Donc, on
insiste pour discuter ce projet aujourd'hui uniquement parce qu'il
va s'insérer dans un discours qui sera fait d'ici quelque temps,
mais là il est nécessaire au moins encore une période pour avoir
l'ensemble des données pour faire la discussion.
On est contraire pour ces raisons à renvoyer la discussion; on
l'avait déjà renvoyée la dernière séance pour permettre la
discussion à la Commission, ce qu'on a fait.
PRESIDENTE:
Ha chiesto di parlare il Vicepresidente De
Grandis, per mozione d'ordine, ne ha facoltà.
DE GRANDIS (P.R.I.) -
A me pare di aver rilevato che da
parte dei colleghi ci sia una fondamentale volontà di affrontare
questo problema nel massimo della serenità e con il massimo della
responsabilità.
Credo sarebbe opportuno sospendere un attimo la seduta, riunire
i Capigruppo per vedere di trovare una posizione concorde che ci
consenta di superare questa "impasse", che altrimenti ci potrebbe
portare ad una discussione alla quale nessuno, pare, voglia
arrivare e che io per primo ritengo sarebbe del tutto inutile, anzi
dannosa, ai lavori di questo Consiglio ed alla nostra
collettività.
Chiedo la sospensione della seduta per pochi minuti, per riunire
i Capigruppo e verificare la possibilità di trovare un'intesa.
PRESIDENTE:
Ha chiesto di parlare il Consigliere
Beneforti, ne ha facoltà.
BENEFORTI (D.C.) -
Vorrei sapere dal Consigliere De
Grandis su quali punti si deve trovare l'intesa da parte dei
Gruppi. Devono venire fuori delle proposte, altrimenti che
significato ha la riunione dei Capigruppo, di rimandare la
discussione?
Volevo ricordare al Consigliere De Grandis che in maggioranza
abbiamo trovato un'intesa; non capisco quali motivazioni si portino
per sospendere la seduta, quando le nostre questioni le abbiamo già
discusse in maggioranza.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE (P.S.I.)
Era inevitabile che il clima si
arroventasse, e questa è la dimostrazione pratica, anche per altri
motivi. Ricordo che quando discutemmo un altro argomento mi si fece
notare che non era opportuno farlo, perché ormai iniziata la
campagna elettorale e certi elementi stavano per arrivare su di
noi.
Credo che se ci sia un momento in cui si possa evitare una
discussione di questo tipo è proprio questo; allora, non solo
chiedo la sospensione, ma chiedo agli amici della Democrazia
Cristiana di evitarci oggi una discussione, perché, se le premesse
sono quelle che abbiamo verificato trenta secondi fa in questa
aula, qui andiamo a fare esattamente il contrario di tutto ciò che
vogliamo. Se invece radicalizziamo le posizioni, per cui su una
proposta di sospensione ci troviamo a dover discutere di un
argomento di questo tipo, credo sia inopportuno continuare questa
discussione ed è ancora più valida la proposta di un rinvio,
proprio perché siamo condizionati non solo da valutazioni di ordine
spirituale e religioso, ma da un altro tipo di valutazioni molto
meno nobili, sulle quali non voglio entrare in merito.
PRESIDENTE:
I lavori sono sospesi per cinque minuti.
Si dà atto che i lavori del Consiglio sono sospesi dalle ore
10,30 alle ore 10,56.
PRESIDENTE:
Si riprende la discussione dopo la
sospensione; vi è una richiesta del Consigliere Baldassarre di
rinvio alla prossima adunanza, che pongo in votazione:
ESITO DELLA VOTAZIONE
Presenti: 24
Votanti: 24
Favorevoli: 11
Contrari: 13
Il Consiglio non approva
PRESIDENTE:
Si prosegue pertanto nella discussione del
disegno di legge in oggetto.
Ha chiesto di parlare il Consigliere Baldassarre, ne ha
facoltà.
BALDASSARRE (P.S.D.I.) -
Dico subito che sono
personalmente mortificato perché ancora una volta questa
maggioranza arrogante si è avvantaggiata dei numeri e presenta un
provvedimento di legge che andava rinviato.
Dico subito che non vogliamo fare nessuna guerra di religione,
rispettiamo la religione cattolica, rispettiamo tutte le altre
credenze politiche.
Con questo provvedimento non si fa altro che alimentare con i
soldi dei contribuenti valdostani, i soldi dei cassaintegrati, i
soldi dei pensionati, i soldi di appartenenza della comunità
valdostana, una iniziativa che non mi sarei mai aspettato di dover
discutere in questo Consiglio regionale. Si aiuta (lo dico fra
virgolette) a chiudere nelle celle gente che ha fatto una scelta
propria e che va rispettata, però non è questo il modo di
governare, non è questo il modo di amministrare denaro
pubblico.
Qui siamo al di fuori della realtà; l'ente pubblico non è
competente per queste cose. Non ci sono precedenti in Italia: il
nuovo Concordato ha evitato di parlare dei finanziamenti da parte
degli enti pubblici; questo lo hanno detto anche i rappresentanti
del Comitato "Mater Misericordiae", e noi in questo momento andiamo
contro qualsiasi principio legale e contro la nostra
legislatura.
Qualcuno ha voluto sollevare il problema di principio: la
politica non si fa con dei principi, ci deve essere il dialogo, e
il dialogo non esiste con questa maggioranza. Lo stiamo denunciando
da anni, continueremo a farlo, sicuri di essere dalla parte della
ragione.
Cosa dirà la gente quando verrà a conoscenza di questi miliardi
spesi? Qui si spendono miliardi per una struttura che non ha niente
di carattere sociale, una struttura che non giova alla comunità
valdostana.
Mi sono comprato un libro, dal titolo "il vero dialogo delle
Carmelitane", per meglio capire questo ordine religioso. Nel libro
viene ricostruita la vera storia delle Carmelitane; ne leggo
qualche brano:
"Il grande pubblico sa più o meno chi sia una
Carmelitana: una donna che si dedica volontariamente alla clausura
per amore di Dio e che non si vede mai. S. Teresa era Carmelitana;
attraverso la sua "Storia di un'anima" si intravede quella che può
essere la vita in un monastero di clausura. Ci sono, sì, volti di
misticità, le considerazioni sulla bellezza della vita
contemplativa, il lirismo religioso, ma quasi mai il dettaglio
quotidiano; il lato umano, sarebbe più giusto dire, è sovrumano
nella vita delle Carmelitane.
Tuttavia non vi è nulla di più straordinario e di più
sconvolgente della vita delle Carmelitane: il loro spirito di
sacrificio, la loro povertà, o meglio ancora, la loro
miseria.
Le regole primitive dell'Ordine del Carmelo vietano alle
religiose di avere degli oggetti personali, né è a loro concesso di
averne, né per il mangiare, né per il vestire. La Priora, allorché
si accorge che una suora si è affezionata a qualcosa, sia libro o
cella o altro, abbia cura di toglierlo. Infatti non posseggono
niente, nemmeno il catino per lavarsi la biancheria, che viene loro
dato ogni mattina attraverso lo spioncino della cella; non
possiedono nemmeno il pettine, prestato due volte alla settimana
alle novizie.
Non hanno niente, qualcosa si però: è la lampada del coro che
tengono sempre accesa in adorazione della Vergine Saggia e che
depongono in un angolo del cortile o del refettorio al momento dei
pasti o della ricreazione. Verrà il giorno in cui la Superiora,
soffiando, spegnerà il lucignolo, il giorno in cui anche la
Carmelitana si spegnerà sul tavolo che le serve per dormire. Questo
è infatti un loro letto: una tavola con un semplice pagliericcio ed
una coperta
(
e non un monastero che costa miliardi!
Il giaciglio è stato provato, dice la regola, da persone deboli
e malaticce e ciò può essere sopportato. La religiosa completamente
svestita si stende sopra per riposarvi, dopo aver baciato tre volte
la terra.
La loro alimentazione è composta da pesce, legumi, con acqua
e pane, ed è un peccato far cadere anche una sola briciola. La
carne viene mangiata solo una volta l'anno, il giorno di Pasqua. La
regola proibisce di mangiare fra i pasti, nonché di bere, nemmeno
se d'estate si morisse di sete.
La loro divisa è una veste marrone stretta in vita da una
corda di lana bianca, da un mantello, pure bianco, ricadente in
pieghe armoniose, una cuffia che incornicia i contorni del volto,
un doppio velo di staccio che si cade sul viso. Questa foggia del
vestire non subisce modifiche in inverno; si trema dal freddo nei
Carmeli, si battono i denti, qualche volta si muore, come confessa
la piccola S. Teresa: "Ho avuto un freddo da morire".
Tutto viene sofferto, senza un lamento. D'altronde, salvo
qualche breve ricreazione, la regola del silenzio è assoluta. In
casi urgenti si parla con segni. Silenzio e solitudine,
quindi.
Nelle loro celle, ammobiliate con un letto ed uno sgabello,
non hanno di fronte a loro che una croce nera, a grandezza
naturale, appoggiata al muro; ma su questa croce niente: il Cristo
è assente da tutte le croci del Carmelo, ed è difficile immaginare
qualcosa di più tragico nella mistica di questa assenza di Dio,
nella nudità delle croci disperatamente vuote, mentre S. Teresa
dichiara che per andare al Padre bisogna sempre passare per
l'umanità del Cristo.
Vediamo la vita delle Carmelitane. Alle cinque del mattino un
primo colpo di campana le fa alzare, prendono le loro lampade ed
attendono dietro la porta che passi nel corridoio la suora
incaricata; al secondo rintocco si accodano alla lenta processione
che si avanza verso la cappella: strane sfilate di mantelli bianchi
con delle lampadine che portano in mano.
Dopo un'ora di orazione segue l'officio, mai cantato, come se
il canto, gioia artistica, fosse un lusso incommensurabile con
l'estrema povertà delle clausure.
Il momento più commovente è senza dubbio l'Azione di Grazia,
durante la quale si prostreranno con la faccia a terra.
Queste Carmelitane non chiedono niente dalla comunità, vivono
nella povertà più assoluta, non hanno bisogno di lussi, non hanno
bisogno di celle all'ultima moda.
La sera, alle nove, si celebra l'officio della notte; verso
le undici lasciano il coro per il riposo, per una meditazione
solitaria di fronte alla croce, nella fredda penombra della loro
cella. Messa ed offici, atti d'amore, innumerevoli rosari: così
trascorrono le Carmelitane, in questa povertà, la loro giornata,
interrotta solamente da qualche lavoro manuale.
Un giorno una di esse sente che è giunta l'ora della
liberazione: allora tutte le sorelle accorrono con ceri accesi e la
moribonda assiste serena alla propria agonia, e quando il suo cuore
cessa di battere, viene abbandonata nella sua cella sino a sera.
Verranno allora a prenderla per trasportarla su una barella
all'officio della notte, poi le esequie nella cappella del
monastero e infine verrà portata al cimitero nella tomba riservata
alle Carmelitane.
Tale è la vita, fatta di rinunce continue, di soprusi contro la
natura, di mortificazioni, che queste vittime volontariamente hanno
abbracciato con gioia. Niente è stato modificato della regole, da
quando la grande Teresa le impose alle sue compagne.
Noi modifichiamo queste regole, noi tentiamo di forzare anche la
povertà delle Carmelitane.
Le nostre Carmelitane di oggi continuano a vivere nello stesso
modo e nelle stesse condizioni, e possiamo esserne certi;
saprebbero, se fosse necessario, morire con la stessa
disinvoltura.
Ma questa è solo la cornice esteriore che mette in risalto un
quadro di cui la contemplatività fornisce solo la tela, lasciando
al Signore la cura di dipingere la propria immagine a suo modo.
Talvolta saranno pennellate così meravigliose che una sola di esse
è sufficiente a colmare una vita, e le privilegiate del suo amore
saranno tratti insanguinati che riproducono gli episodi che Egli ha
sofferto nella sua passione, affinché l'anima si conformi alle sue
sofferenze con il suo corteo misterioso della notte dei sensi e
dello spirito.
Qual è la loro missione? Ci sono anime privilegiate che
illuminate dallo Spirito Santo hanno meditato la scena del Vangelo,
sulla quale gli Apostoli ritornano delusi da Gesù, e dopo aver
tentato invano di cacciare i demoni, il Maestro li guarda e dice:
"Questa razza di demoni non si scaccia, se non con le preghiere e
il digiuno".
Ora i demoni proseguono o loro attacchi in un mondo vaneggiante
e coloro che hanno ricercato l'incarico di cacciarli non possono
tuttavia consacrare alle preghiere ed al digiuno che un tempo
limitato. È dunque necessario che vi siano dei focolari dove si
compensi ciò che gli attivi non possono dare e meritare, che siano
come i parafulmini del mondo, spirituali o, come dice S. Teresa,
dei portabandiere. Benché il portabandiere non combatta in guerra,
non per questo si trova meno in pericolo: regge la bandiera e non
può difendersi, ma non l'abbandonerà, nemmeno se lo faranno a
pezzi. Così sono i contemplativi: il loro compito è di soffrire
come il Cristo, è di portare alta la Croce. Se essi abbandonano la
bandiera, la battaglia è perduta.
Come Cristo e tutti i contemplativi, le Carmelitane accettano
tutto, a quelli che dicono: "Solo l'uomo", oppongono: "Ho solo
Cristo per salvare l'uomo". Il loro scopo è unico: amare Cristo e
solo lui. Non chiedono niente agli altri, agli uomini; esse vengono
spesso considerate come bocche inutili o peggio come esseri
minorati. Si impreca per la loro vita sciupata, si ammette che
delle fanciulle si consacrino al servizio dei malati e dei poveri,
ma non sembra possibile che Dio meriti un tale omaggio. Le
Carmelitane considerano che Dio, il cui figlio è morto per redimere
gli uomini, vale bene una vita, la loro, ed è per Lui che
acconsentono di rivivere in tutte le loro giornate le umiliazioni
da Lui subite e di non aver altro ideale che il suo amore.
Che importa dunque a queste anime che si donano il tessuto
stesso della loro esistenza? Quello che chiamiamo gioia o
sofferenza sono parole vuote per loro; la completa povertà, le
mortificazioni di ogni genere, la notte dell'anima sono mezzi per
compensare nella loro carne quello che manca alla passione di
Cristo, per pagare a prezzo voluto da Dio per suo Figlio il
riscatto di un mondo criminale, per darsi senza miseria a colui il
cui amore non è amato.
Felicità e sofferenza ..."
Signor Presidente, non ho
difficoltà a sospendere la lettura se manca il numero legale...
Si dà atto che alle ore 11,12 assume la Presidenza il
Vicepresidente DOLCHI.
PRESIDENTE:
Il collega Baldassarre non ha difficoltà a
sospendere il suo intervento se viene a mancare il numero legale;
era per questo che mi ero premurato di suonare per avvisare i
colleghi affinché ci sia il numero legale.
BALDASSARRE (P.S.D.I.) -
"È possibile capire allora
perché Suor Elisabetta datasse i biglietti che inviava
dall'infermeria, dal palazzo del dolore, perché la morte non è un
velo che si chiude, ma una porta che si apre radiosa alla
luce".
Ho voluto leggere alcune pagine del dialogo delle Carmelitane,
perché da questo abbiamo potuto capire la povertà, la non richiesta
di aiuto da parte di questo Ordine nei confronti dell'uomo
qualunque, come le stesse Carmelitane definiscono quelli che sono
al di fuori del loro ambiente.
Questa maggioranza, invece, sfidando l'opinione pubblica, i
contribuenti valdostani, le altre credenze religiose, si appresta a
votare un provvedimento che mi auguro la Commissione di
Coordinamento non visti, perché sarebbe una seconda ingiustizia nei
confronti della comunità valdostana; è un provvedimento in cui a
Regione non ha competenze, nè ci sono precedenti del genere nel
resto d'Italia. Alimentiamo, lo voglio ribadire, questa corsa a
rinchiudersi in una cella per pregare, scelta loro, che
rispettiamo, però con il denaro pubblico non possiamo permetterci
di alimentare questa situazione.
Avete fatto una forzatura, avete portato avanti un provvedimento
solo per un principio o, meglio ancora, per salvare questa
maggioranza, che, sono sicuro, ha avuto dei contrasti all'interno
per trovare un'intesa su questo provvedimento. Voi seguite la
strada della prepotenza, dell'arroganza, della mancanza di dialogo
fra le forze politiche. Noi su questo modo di agire non ci
troveremo mai d'accordo; ripeto che non vogliamo fare una guerra di
religione, ognuno si tenga la propria religione, ognuno rispetti le
religioni altrui, ma non è possibile che in un Consiglio regionale
di una Repubblica italiana laica si possano portare dei
provvedimenti di questo genere.
Neanche l'esigenza di rafforzare o di tenere insieme con il
mastice la maggioranza giustifica questo provvedimento! Voi vi
nascondete dietro ai numeri; c'è stata sempre la protezione della
rete sotto questa maggioranza, ma credo che qualche volta questa
rete si possa bucare ed allora veramente sarà fatta giustizia nei
confronti di questi contribuenti valdostani, lavoratori,
cassaintegrati, giovani disoccupati che sono alla ricerca di
lavoro: sulle loro spalle, con i loro soldi, pagate un'iniziativa
che di carattere sociale non ha niente.
È solo, lo voglio ribadire ancora una volta, una questione di
principio, un questione di maggioranza, ma non è possibile
governare con questioni di maggioranza: si governa solo facendo gli
interessi della comunità valdostana, che ha tanti problemi. Avere
tanto denaro a disposizione e non saperlo amministrare, o
amministrarlo in questo modo, significa portare non dei vantaggi
alla comunità valdostana, ma degli enormi svantaggi, e lo vediamo
per certi fenomeni che all'esterno succedono e che noi che siamo
chiusi in questo palazzo qualche volta facciamo finta di non
vedere.
Mai, lo dico con amarezza, mai avrei sospettato che la Giunta
portasse alla approvazione del Consiglio un provvedimento del
genere; quindi sono mortificato perché può sembrare che la nostra
posizione derivi dalla volontà di aprire una guerra di religione,
mentre la nostra posizione affonda in un desiderio di giustizia
sociale. Non possiamo essere d'accordo su questo vostro modo di
governare.
Mi riservo di intervenire nel corso del dibattito e di
presentare emendamenti. Mi auguro che nella discussione possano
emergere elementi nuovi da poter convincere, abbandonando elementi
di principio di arroganza e di prepotenza, questa Giunta a ritirare
il provvedimento per poterne discutere senza mortificare le altre
credenze religiose e senza modificare la nostra condizione di
laicismo.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE (P.S.I.) -
Signor Presidente, colleghi
Consiglieri, mi si consentirà di iniziare questo mio intervento in
maniera atipica per due ordini di motivi: primo, perché ritengo che
l'argomento richieda una lunga e profonda meditazione; secondo,
perché parlando di un convento di clausura è opportuno meditare
prima di parlare. Pertanto, io voglio, in questa sede, dimostrare
il mio dissenso facendo il "Consigliere di clausura"...
MAQUIGNAZ (A.D.P.) - ...
non di zona?
TORRIONE (P.S.I.) - ...
no, voglio fare il "Consigliere
di clausura", pertanto, dell'ora di tempo che ho a disposizione,
cinque minuti li passerò in assoluto silenzio, per protestare
contro questo tipo di atteggiamento, per meditare su quello che
dovrò dire e per far meditare i colleghi su quello che oggi stiamo
facendo.
Voglio far rimarcare con il mio silenzio un atteggiamento della
maggioranza che è insostenibile, una maggioranza che si è chiusa
ancora una volta in se stessa e che non ha consentito di riflettere
su un argomento di questo tipo; quindi, per offrire a me stesso ed
alla maggioranza una ulteriore pausa di riflessione, starò zitto
cinque minuti.
PRESIDENTE:
Un caso del genere si presenta per la prima
volta, però mi sembra che un'interpretazione del Regolamento
abbastanza saggia sia quella che, sia il tempo a disposizione, sia
la facoltà del Consigliere è quella di parlare, ed un limite
massimo è dato a questa facoltà proprio dagli artt. 52 e 53.
L'art. 52 dice che "gli oratori parlano dal proprio scranno in
piedi, salvo il caso di una autorizzazione particolare concessa dal
Presidente del Consiglio", mentre l'art. 53 parla di "facoltà di
parlare e durata degli interventi". Quindi i Consiglieri che
intendono prendere la parola su un argomento devono farne richiesta
al Presidente del Consiglio, che concede la facoltà di parlare
secondo l'ordine delle richieste; nessuno può parlare più di due
volte nella discussione di uno stesso argomento; ogni oratore può
parlare per la durata di un'ora nel primo intervento e per la
durata di mezz'ora nel secondo intervento.
Credo che quanto ha manifestato il Consigliere Torrione sia
stata una manifestazione simbolica. Il richiamo che faccio al
Regolamento è perché mi sembra che l'interpretazione corrente sia
quella che il Consigliere debba parlare in quanto per questo è
autorizzato dalla Presidenza; quindi pregherei il collega
Consigliere Torrione di continuare nel suo intervento.
Credo che il Consigliere Torrione abbia già dimostrato quello
che voleva dimostrare, quindi accoglierà l'invito a continuare il
suo intervento; diversamente, sono costretto a togliergli la
parola, ma, visto che non ce l'ha, a togliere la "non
parola"....
(Ilarità in assemblea)
TORRIONE (P.S.I.) -
Al di là della mia dimostrazione, che
è una dimostrazione di dissenso nell'ambito del Regolamento - su
questo bisognerà riflettere, perché ognuno il tempo che ha a sua
disposizione credo lo possa utilizzare come crede più opportuno -,
la discussione su questo argomento mi coglie in uno stato d'animo
personale di profondo malessere.
Lo devo dire, l'ho già preannunciato nel momento in cui
supportavo con il mio intervento la proposta di rinvio, che il
discutere di questi argomenti in una pubblica assemblea è
difficile, perché l'argomento attiene alla sfera del personale,
attiene alla sfera dell'individuale, attiene alla sfera
dell'interiore. Parlare non facendosi travolgere da quello che è il
proprio stato d'animo, le proprie convinzioni, è molto difficile,
mantenendo una serenità di giudizio, mantenendo un atteggiamento di
estremo equilibrio. Però devo dire che sono costretto, e il mio
dissenso l'ho manifestato per questo, ad assumere un atteggiamento
che avrei rinviato ad altra data, che non avrei voluto assumere in
questo particolare clima preelettorale cha stiamo vivendo.
È estremamente difficile dissertare e discutere di problemi di
carattere religioso, perché questo provvedimento, che riguarda la
costruzione di un Carmelo sotto l'egida di una fondazione della
"Mater Misericordiae", è pur sempre un provvedimento che riguarda
un credo religioso, che riguarda un aspetto della spiritualità di
ogni individuo.
Al di là di questo malessere, devo dire che il nostro, come
socialisti, non è un atteggiamento sospetto, perché il Presidente
del Consiglio, socialista, ha firmato il nuovo Concordato. Non è il
nostro un atteggiamento anticlericale di principio, non è un
atteggiamento che vuole scatenare delle guerre di religione, è
piuttosto un atteggiamento che vuole rimettere le cose a posto, nel
senso che riteniamo che un ente pubblico non abbia fra i suoi
compiti istituzionali quello di sovvenzionare a qualsiasi titolo
degli ordini religiosi, di qualsiasi religione essi siano.
Credo che non rientri nelle finalità, negli obiettivi e negli
scopi dell'ente Regione quello di andare ad occuparsi di una sfera
che non è assolutamente di sua competenza, quale la sfera
religiosa. Confondere questi due ambiti è estremamente pericoloso
per un ente pubblico, che deve mantenere un atteggiamento di
assoluta equidistanza per non urtare la suscettibilità di nessuno
di noi.
Questo è un dato di fatto che volevo far capire ai colleghi
prima; andare a caldeggiare la costruzione di un convento può
urtare la suscettibilità, visto che si usano dei soldi che sono di
tutti, di coloro che non condividono questo tipo di religione.
Sappiamo quanto la storia sia costellata di fanatismi religiosi e
siamo coscienti di quanto pernicioso sia qualsiasi atteggiamento
che per qualche verso è legato a comportamenti di tipo
fideistico.
Ecco perché noi per prima cosa affermiamo con estremo rigore che
non è nei compiti dell'ente pubblico quello di intromettersi in una
sfera che non è prevista da nessuna legge, anzi, proprio per
separare maggiormente il discorso dell'aspetto religioso da quello
della gestione dello Stato, nella revisione del Concordato è stata
addirittura eliminata la cosiddetta "congrua", quella cioè che lo
Stato pagava ai religiosi. Questo sta a testimoniare, se ancora ce
ne fosse bisogno, il tipo di atteggiamento con cui lo Stato ha
affrontato questo impegno di estrema equidistanza da problemi di
carattere religiosi, anche perché prima si tendeva, con l'elemento
della congrua, a far passare per religione di Stato la religione
cattolica e quindi lo Stato si sentiva impegnato, addirittura
finanziariamente, a corrispondere la cosiddetta congrua ai
religiosi.
Dico questo perché mi sembra un atteggiamento che sconfini al di
là dei suoi obiettivi e delle sue finalità quello di andare a
pagare gli interessi su un mutuo per erigere un convento in Valle
d'Aosta.
Vorrei fare una notazione di carattere generale: credo che tutti
i conventi abbiano la loro finalità; qualcuno però mi ha fatto
osservare che la religione cattolica ha in Valle d'Aosta una sua
lunga tradizione, nel senso che hanno recitato un ruolo, nella
storia valdostana, diversi ordini religiosi. Se c'è un elemento
estraneo alla cultura della nostra Regione, anche alla cultura
religiosa, è proprio l'ordine delle Carmelitane Scalze.
Mi si potrà obiettare che questa non è una considerazione che
possa inficiare un eventuale provvedimento di questo tipo: visto
che diamo dei soldi, che sia un ordine religioso o un altro la cosa
potrebbe essere assolutamente indifferente. Qualcuno, addirittura,
è andato a considerare questo tipo di sottigliezza che io neanche
avevo rilevato: il discorso delle chiese di clausura è estraneo ad
un nostro modo di essere, anche come collettività, da un punto di
vista religioso.
Ma perché credo che questo provvedimento non doveva neanche
approdare ai banchi del Consiglio? Perché offende profondamente la
mia coscienza di laico, e credo che (in questo sono in disaccordo
con il Presidente della Giunta) possa anche offendere la coscienza
dei cattolici. Gli ordini religiosi devono vivere, se vogliono
vivere, grazie ad un loro modo di gestire se stessi; devono vivere
con le oblazioni volontarie di coloro che credono in quella
religione. Lo Stato non ha fra i suoi compiti - e qui potremmo fare
una grossa disquisizione di carattere storico-giuridico - quello di
andare ad influire nel finanziamento di un ordine religioso,
qualunque esso sia. Un'affermazione di questo tipo non credo possa
essere smentita.
Si è discusso sulla opportunità di fare un provvedimento di
carattere generale per far sì che questo provvedimento che era
mirato e che riguardava una fondazione, tra l'altro di un ordine
religioso cattolico, non assumesse il significato della parzialità.
Il Presidente della Giunta ha adombrato la possibilità di
predisporre un disegno di legge che riguardasse tutti i credo
religiosi e che finanziasse eventualmente opere analoghe di altre
religioni. Se non altro un provvedimento di questo genere, da
sottoporre comunque ad un vaglio molto meditato, potrebbe
rispettare uno dei principi della legge, che è quello della
generalità, quello di mettere tutti sulla stessa posizione. Anche
questo provvedimento diventerebbe opinabile sotto certi aspetti per
tutto quello che ho detto prima, cioè della esigenza che l'ente
pubblico, in quanto finanziato con i soldi dei suoi cittadini, non
debordi da quelle che sono le sue competenze e vada a colmare dei
vuoti in sfere che non sono di sua pertinenza, soprattutto quando
si tratta di una sfera religiosa.
Il Presidente della Giunta ha detto una cosa giusta che
condivido e che già ieri aveva formato oggetto di alcune nostre
considerazioni: questa società valdostana ha bisogno di un recupero
di spiritualità, e sono d'accordo con lui quando dice che questo
recupero di spiritualità - per chi crede - può essere individuato
in una istituzione come è il Carmelo. Devo dire però che il
recupero di spiritualità che è presente nelle esigenze della nostra
comunità valdostana non è legato solo all'ambito religioso, ma fa
parte di una sfera della morale più in generale, perché questa
società è diventata una società opulenta, che si è trasformata con
una rapidità enorme in questi ultimi dieci anni, anche per effetto
di una attività dell'ente Regionale che è diventato il centro
propulsore di tutta l'attività economica di tutta a Regione.
Questo è un dato che ci deve far riflettere, perché la
disponibilità finanziaria della Regione ha inevitabilmente
coinvolto la comunità facendola arricchire, e l'arricchimento sotto
l'aspetto materiale è andato a scapito di certi aspetti
dell'arricchimento di tipo morale. La nostra società sta perdendo
alcune connotazioni che erano sintomatiche di un suo modo di
essere, di vivere, di calarsi nella realtà di tutti i giorni. Una
società profondamente contadina, ricca di tutti i suoi valori, si
sta trasformando lentamente e sta acquisendo delle connotazioni che
non sono sue.
Questo recupero di spiritualità non spetta soltanto ad un ente
religioso, compete anche ad un ente come la Regione, che non ha
solo la funzione di distribuire e di fabbricare denaro, ma deve
indirizzare lo sviluppo della società secondo dei canoni e dei
principi che devono essere rispettati da tutti.
Questa è una occasione per confrontarsi su questo argomento; è
cambiato anche il modo di far politica, perché certi valori che
prima si esigevano dal politico, oggi la società stenta ad
individuarli. Questo atteggiamento dipende da tutti noi, perché
nella sfera della spiritualità è compresa la sfera della
moralità.
Su questo argomento dobbiamo riflettere, perché c'è tutto un
sottobosco che vive ai margini della vita politica e che guarda
alla vita politica per degli interessi di tipo personale, un
sottobosco che sfrutta sovente il politico, non in senso positivo,
ma in senso negativo. Diventiamo sotto certi aspetti - e
generalizzo per essere credibile - gli strumenti in mano ad altri e
questo non è giusto, perché il politico deve riappropriarsi del suo
ruolo, un ruolo di proposizione, che sta al di sopra delle parti,
non per favorire gli amici, ma per fare il bene della
collettività.
Ecco qual è il compito nostro e non quello di affidarsi ad una
sfera del religioso, che pure ha la sua importanza, perché credo
che la società non possa vivere senza una sfera che comprenda la
religiosità, ma dobbiamo soprattutto guardare noi stessi, mirare ad
un recupero che riguarda un modo di essere e di gestire la nostra
autonomia al limite: in questo sta il recupero di spiritualità di
cui la collettività valdostana sente un estremo bisogno.
Una volta la Bibbia diceva che ci si andava a bagnare i piedi
nelle acque del Giordano, nel senso che il fiume purificava anche
attraverso il battesimo; adesso, in questa società dei falsi idoli,
ci si va a "bagnare i piedi" nel mare delle Seychelles o delle
Mauritius, altrimenti non si è "in", altrimenti non si è "à la
page", altrimenti non si è "uomini arrivati".
Questo modo di essere è ormai generalizzato nella nostra
società, però deriva anche dal non ritrovare nel nostro tessuto
sociale gli stimoli per recuperare una nostra esigenza di identità
che è sovente condizionata da elementi esterni, che sono oltremodo
fasulli e che fanno parte di una società consumistica delle più
deteriori.
Questo discorso andava fatto una volta per tutte anche in questo
consesso, in un momento in cui ci accingiamo a delegare ad altri un
recupero di spiritualità.
Non avrei molto altro da aggiungere, anche perché il tema e la
materia sono difficili e complessi. La Giunta ha voluto mantenere
un suo atteggiamento di rigidità: posso anche capire che ci fossero
spinte perché si approvasse un provvedimento del genere, però ogni
tanto, invece di guardare baldanzosamente in avanti, sarebbe bene
fare un passo indietro.
Chiedo ai colleghi Consiglieri, e mi chiedo, se soltanto 10-15
anni fa, pensando ai personaggi che erano al nostro posto in
quest'aula, un provvedimento del genere sarebbe approdato all'esame
del Consiglio regionale; me lo chiedo perché il senso della "cosa
pubblica" in tutti coloro che hanno amministrato prima di noi la
Regione era forse più forte di adesso. Il discorso che facciamo
oggi è un discorso che sotto certi aspetti cerca di recuperare
della spiritualità là dove ci può essere, ma è una spiritualità che
dobbiamo recuperare anche attraverso un'azione quotidiana, anche
attraverso il nostro modo di essere Consiglieri regionali. È lì che
si dimostra la laicità, nella accezione più vasta di questo
termine, di tutti coloro che, al di là dell'appartenenza ad una
fede religiosa, devono pur esercitare in questa sede il loro
mandato di Consiglieri: tolleranza verso tutti, privilegi per
nessuno. Ecco dove si estrinseca il discorso della laicità:
soprattutto nella esigenza di essere disponibili, sì, a soddisfare
delle esigenze, ma delle esigenze che siano complessive, generali,
non delle esigenze che possono essere parziali e proprio in quanto
tali possono offendere la coscienza e il modo di pensare di coloro
che invece hanno diversi orientamenti.
È inutile voler qui scatenare una guerra di religione; ho voluto
fare delle considerazioni e non speculeremo oltre, questo ve lo
posso garantire, su un provvedimento del genere, perché ci rendiamo
conto che è estremamente pericoloso innestare procedimenti di
questo tipo, in quanto si sa quando si comincia, ma non si sa dove
si va a parlare.
La collettività valdostana ha bisogno anche di recuperare dei
suoi valori che le erano tipici, e con questo non voglio fare un
discorso di chi guarda al passato con un senso bucolico, arcadico,
per dire che quello era un mondo migliore del nostro; la società,
come la politica, è un fiume in continua trasformazione. Noi
dobbiamo però saper mantenere certe nostre peculiarità, ed è lì che
se le perdiamo e se diventiamo compromissori perdiamo noi stessi, e
questo non lo dobbiamo fare. Ecco perché riaffermo che quindici
anni fa questo provvedimento non sarebbe stato portato all'esame
del Consiglio, perché quindici anni fa o trenta anni fa il problema
della divisione dei poteri, delle sfere su cui doveva agire l'ente
pubblico, lo Stato, i comuni, le regioni, era molto più vivo di
quanto non sia oggi. Ribadiamo che il recupero anche di quel valore
è un recupero che cerchiamo di conseguire attraverso uno sforzo
personale nostro nella attività politica di tutti i giorni.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA (P.C.I.) -
Siamo giunti alla discussione di
questo provvedimento contro la volontà ed anche contro
l'opportunità; si sarebbe potuto procedere in altro modo, si è
voluto fare questa scelta. Il provvedimento, per come si presenta,
è perciò a nostro giudizio un elemento di tattica pre-elettorale e
non ha invece le caratteristiche che dovrebbe avere.
Nella presentazione del provvedimento da parte del Presidente
della Giunta si è fatto riferimento alla validità di determinati
valori: mi chiedo perché si è partiti da questo punto, cosa era e
cosa è in discussione. È forse in discussione in questo Consiglio
il valore della libertà religiosa? C'è qualcuno che mette in dubbio
questo? Dobbiamo discutere se i cittadini della Valle d'Aosta o
dell'Italia possono professare qualsivoglia fede o religione? No,
per nostra fortuna questa Religione e questo paese hanno la
possibilità di far manifestare ai propri cittadini ogni tipo di
credo o anche l'agnosticismo o anche il rifiuto della
religione.
È forse in discussione in questo Consiglio un giudizio sul
valore degli ordini monastici? Dobbiamo dare un giudizio sulle
scelte che alcune persone fanno di ritirarsi in convento per
pregare o per fare attività di carattere più sociale? No, questo
Consiglio ha già votato dei provvedimenti relativi agli ordini
monastici, e voglio ricordare che per le Piccole Sorelle dei Poveri
sono stati dati, spesso all'unanimità o quasi, dei contributi per
il carattere sociale dell'attività che esse svolgevano. D'altronde,
nessuno può smentire il ruolo che determinati ordini religiosi
hanno avuto nella storia, nella salvaguardia della cultura, di
determinati valori di fondo della civiltà.
Si sta forse discutendo sulla opportunità o meno di costruire il
convento "Mater Misericordiae"? Non si sta discutendo di questo,
perché il convento ha già avuto la sua licenza, i lavori sono già
iniziati.
Quello di cui si deve occupare in Consiglio è se si intende dare
o meno un contributo e in che forma lo si vuole dare per la
costruzione di questo convento. A questo dobbiamo prestare
attenzione; ogni altro tipo di impostazione del discorso a nostro
giudizio è pretestuosa, è ipocrita, ha fini differenti da quelli
che vuole fare apparire. Questo è un Consiglio regionale, non è il
consesso dei filosofi, non è una riunione di esperti religiosi: è
la sede che deve fare (o applicare) delle leggi nell'interesse
generale della collettività.
E allora mi chiedo se abbiamo come Consiglio, oggi, le
competenze per votare un provvedimento di questo genere, proprio
per quanto è stato ricordato, proprio perché questa materia è in
generale riservata allo Stato e lo Stato e la Chiesa hanno in
questi anni concordato un nuovo discorso. A me pare di poter
rispondere che questa materia sfugge alle competenze del Consiglio
regionale, che è dubbio che la Regione Valle d'Aosta possa prendere
provvedimenti in materia di enti religiosi. Questa è la prima
osservazione che facciamo.
Ne facciamo anche una seconda: qualora si volesse prendere un
provvedimento che non abbia il sapore e il profumo della disfida
pre-elettorale, sarebbe opportuno prendere un provvedimento che
abbia dei caratteri generali, che non metta in contrapposizione o
che non privilegi alcuna fede, alcun credo, alcun tipo di
atteggiamento verso la religione. Nelle riunioni di Commissione
abbiamo cercato di andare in questa direzione, abbiamo insistito e
continuiamo ad insistere che se si vuole cercare di fare un
provvedimento, questo debba riguardare tutti i possibili ordini
religiosi. Abbiamo lavorato in questa direzione e dobbiamo
dichiararci spiacenti di aver visto che non si è voluto andare fino
in fondo, perché si è voluto giungere oggi ad un provvedimento
parziale, specifico, relativo ad una determinata opera e non si è
voluto invece inserire questa opera in un quadro più complessivo,
che non sollevasse nella popolazione valdostana delle difficoltà di
comprensione.
Abbiamo visto che si potevano pensare perlomeno delle ipotesi
diverse: si poteva pensare ad una legge tipo quella del Veneto, in
cui vengono dati dei contributi a fondo perduto. Il contributo a
fondo perduto avrebbe il vantaggio, se si prende in considerazione
questa ipotesi di sottrarre gli interessi alla necessità di avere
una trattativa più o meno lunga con le banche e perciò di far
risparmiare tempo.
Se si rifiuta la strada del contributo, è possibile pensare ad
una legge basata sui mutui, fatti per esempio in base ad una legge
simile a quella con cui la Regione stabilisce un fondo e poi
attraverso la FINAOSTA eroga dei mutui non pagando alle banche un
interesse aggiuntivo. Anche questa strada finora non si è voluta
seguire.
Si è scelta invece la strada della forzatura, nonostante alcune
richieste pervenute in modo serio da parte delle forze di minoranza
ed anche da parte di alcuni esponenti della maggioranza; si è
voluto discutere qui e subito il provvedimento.
Noi questo discorso lo subiamo e lo riteniamo una scelta grave
che non ci convince. Ci pare di vedere in questa scelta una
prevalente tentazione elettorale, proprio perché nessuno vuole
mettere in campo atteggiamenti antireligiosi; qui si vuole
discutere delle competenze della Regione, delle strade da seguire,
del fatto di fare delle leggi generali che riguardino tutti i
cittadini e non soltanto una parte.
Perché si è fatta questa scelta? Crediamo che le ragioni
prevalenti siano collegate al modo di governare di questa Giunta;
ci pare che questa Giunta regionale abbia in questi anni cercato di
affermare la sua immagine attraverso una capacità di intervento su
una sfera sempre più larga di campi di settori, alla ricerca di
sempre più ampi consensi. Sono state fatte delle cose, sono stati
spesi dei denari, ma si è forse perso di vista il senso generale
del fare politica.
Ho avuto modo di partecipare due sere fa ad una riunione ben
riuscita, indetta dalla Commissione Sanità della Democrazia
Cristiana: molti giovani erano venuti, non perché invitati, ma
perché volevano sentire parlare una persona come Don Ciotti,
volevano interpellarlo su un problema. E qual è questo problema? Il
problema è quello della mancanza di qualcosa in questa società. Non
credo che il problema della droga sia di competenza dell'Assessore
alla Sanità, in quanto non è un problema sanitario, ma è un
problema di disagio giovanile. Il disagio giovanile c'è perché in
questa società valdostana fra i giovani mancano idee, valori; si
sente il bisogno di solidarietà che non si trova, mancano proposte
al vivere.
Allora, se le cose stanno in questi termini, se veramente si
vuole affrontare questo problema, ci si può limitare a dare dei
denari ancora una volta, come si fa per tutto e in tutti i campi,
anche alle suore di clausura? Proprio all'ordine più austero, più
adatto ad un tipo di vita contemplativo, riferiamo dei metodi che
stanno creando dei guasti in questa società? Qui si sta
mercificando tutto; il cittadino valdostano di origine o
proveniente dall'esterno si sta abituando a ricevere, si sta
abituando a guadagnare, si sta abituando a scavalcare gli altri, a
disinteressarsi del prossimo, e poi troviamo nella società
valdostana i risultati di questo tipo di politica.
Vogliamo fare qualche passo in avanti per elevare la qualità di
questa società dal punto di vista ideale e morale? La strada è
quella di dare dei soldi ad un convento? Può anche essere. A noi
sembra che la strada dovrebbe essere una altra.
La strada dovrebbe essere quella di un modo diverso di concepire
la politica; la politica, in questa Regione, proprio perché ci sono
dei soldi disponibili, proprio perché l'informazione è concentrata
sul Consiglio regionale, sta diventando sempre più spettacolo e
capacità di elargizione. Stiamo deresponsabilizzando i cittadini
della Valle d'Aosta, stiamo risolvendo problemi singoli, stiamo
favorendo la crescita di valori che forse non hanno molto a che
fare nè con quelli della popolazione valdostana, nè con quelli di
una società che a certi valori è ispirata. Vogliamo lavorare verso
la solidarietà, vogliamo lavorare verso la responsabilizzazione?
Forse dovremo ripensare ad altre cose.
Riteniamo che per un certo periodo, forse, potrà anche essere
premiante la scelta della politica come immagine, della politica
come spettacolo, della politica come capacità di dare risposte ai
singoli; alla lunga pensiamo che questo non avvenga e in questa
direzione, volendo fare in questa occasione un discorso serio,
sentiamo di impegnarci; vogliamo impegnarci perché in questa Valle
ed in Italia si abbia nuovamente un rilancio della politica come
capacità di stare insieme dei cittadini, per realizzare degli
obiettivi che non siano quelli dell'individualismo, della
competizione, del successo a tutti i costi, dell'arricchimento
personale, situazione che lascia i poveri, gli emarginati, gli
anziani, i più deboli in condizioni sempre peggiori.
Il giudizio negativo che diamo sulla scelta della Giunta non è
nel merito, perché nel merito avremmo potuto giungere ad una
conclusione se si fosse fatto un provvedimento generale; il
giudizio negativo è sul tipo di scelta fatta dalla Giunta di
arrivare in Consiglio, di voler forzare a discussione, quando
invece in tempi brevi - e vi assicuro che per quello che ho letto
ci sono monasteri che avrebbero impiegato anni per essere costruiti
e che queste persone sarebbero state disposte ad aspettare qualche
mese - si sarebbe potuto fare un provvedimento generale in modo da
portare questo Consiglio ad una votazione unitaria. Si è invece
voluto fare una contrapposizione, sperando forse di trarne qualche
vantaggio. Non so se questo avverrà, noi manterremo questa
posizione di valutazione dei termini reali della discussione e
cercheremo di non cadere in posizioni precostituite.
Se una riflessione si vuole fare, siamo ancora disposti a farla,
altrimenti il giudizio su questo comportamento politico della
Giunta - e non sul provvedimento - sarà negativo.
PRESIDENTE:
Ha chiesto di parlare il Consigliere
Maquignaz, ne ha facoltà.
MAQUIGNAZ (A.D.P.) -
La concessione di contributi annui
alla fondazione "Mater Misericordiae" per la costruzione di un
monastero dell'Ordine delle Carmelitane in effetti pone il problema
più ampio dei rapporti fra lo Stato e la Chiesa, dei rapporti fra
la Regione e la Chiesa, pone il problema dei rapporti fra la
comunità civile e la comunità religiosa. Certamente, come alcuni
Consiglieri hanno evidenziato, il problema andrebbe affrontato in
termini più ampi e generali, tenuto conto della complessità della
materia e tenuto conto della complessità del problema. Ci pare però
che il provvedimento a favore di questa fondazione, come ha
ricordato il Presidente della Giunta, assuma il carattere della
eccezionalità: è un provvedimento atipico e unico nel suo
genere.
Non credo che nei prossimi anni potranno sorgere altre
iniziative di questo tipo: se dovesse verificarsi questa ipotesi,
il Presidente della Giunta lo ha già preannunciato, verrà
predisposta una legge regionale attraverso la quale sarà possibile
finanziare quelle costruzioni che rivestono un interesse religioso
o che possono essere di fedi diverse. In questo modo, quindi, sarà
possibile evitare discriminazioni di qualsiasi tipo.
Detto questo, volevo soffermarmi brevemente sulla questione del
mutuo e del contributo. In questi ultimi anni più volte in questo
Consiglio regionale si è discusso sul fatto che la Regione debba
intervenire attraverso una politica fondata sui mutui regionali e
non attraverso una politica fondata sui contributi. Ricordo le
polemiche sollevate dal Partito comunista e dall'opposizione nei
confronti dei contributi a favore dell'agricoltura. Tutti, un po'
alla volta, abbiamo concordato che conviene, sul piano della
politica regionale, puntare di più sul mutuo anziché sul
contributo, perché in questo modo facciamo gli interessi e della
Regione e anche,
tenuto conto della economia moderna, del beneficiario; quindi,
non condividiamo quello che alcuni hanno sostenuto.
Si è parlato addirittura di un intervento della Regione che
ammonterebbe a 5-6 miliardi: è una valutazione falsa, perché la
valutazione della somma complessiva non può derivare dalla semplice
somma delle rate di mutuo, in quanto il valore ideale delle rate di
mutuo, a causa della svalutazione e dei tempi di erogazione o di
pagamento, cambia continuamente. Il conto che è stato fatto dalla
Banca d'Italia ha dimostrato che l'ammontare della spesa regionale
non era di 5 o 6 miliardi, ma non supera 1 miliardo e 300
milioni.
Fatta questa considerazione di carattere tecnico, vorrei
soffermarmi brevemente su una considerazione di carattere più
generale e vorrei cogliere questa occasione per evidenziare come
l'uomo, nonostante il ritmo frenetico della vita moderna, senta
ancora l'esigenza di momenti di solitudine e di silenzio, e la
malinconia, se vogliamo così chiamarla, per l'ideale
contemplativo.
La cultura cattolica, il mondo cattolico, anche recentemente ha
posto in evidenza questa esigenza di spiritualità e di
contemplazione, a cui ha cercato di rispondere attraverso delle
proposte concrete. D'altra parte, amico Torrione, non possiamo
dimenticare che esiste una versione laica della vita contemplativa,
e voglio ricordare quanto diceva Rousseau: "Di tutti i luoghi dove
ho abitato, nessuno mi ha reso così pienamente felice e mi ha
lasciato un così commosso rimpianto come l'isola di Saint-Pierre".
Nella quinta "Rêverie" Rousseau ci narra di aver trovato nel
silenzio della natura tutta la dolcezza della vita
contemplativa.
Vorrei citare, anche per far piacere al nostro poeta del
Consiglio regionale, molto apprezzato, Consigliere Torrione, un
poeta gesuita, che si chiama Hopkins, il quale dice in una sua
poesia: "Silenzio che ho scelto; fammi udire il tuo canto e bussa
al labirinto del mio orecchio, guidami col tuo flauto verso i
pascoli tranquilli e sii l'unica musica che mi importi di
ascoltare".
Ho voluto citare un laico e un cattolico per dire come nei due
versanti, quello cattolico e quello laico, tutti hanno sempre
cercato di rispondere in modo positivo a questa esigenza di
spiritualità e di contemplazione. Questa esigenza esiste anche nel
mondo moderno e in qualche modo dobbiamo avere il coraggio di
affrontarlo.
SANDRI (N.S.) - ....
anche la caccia?
MAQUIGNAZ (A.D.P.) - ....
anche la caccia: nella caccia
ci sono momenti di solitudine e di contemplazione, per cui anche la
caccia è una forma di contemplazione, come è una forma di
contemplazione, mi ricordava il collega Pollicini, la solitudine in
cui i nostri vecchi dei villaggi centinaia di anni fa passavano la
vita nelle notti invernali... Sono forme diverse di contemplazione,
ma anche quella delle Carmelitane è una forma che va rispettata ed
accettata dalla nostra Regione e dalla comunità valdostana.
Mi auguro che questo provvedimento non debba diventare una fonte
di polemica, ma debba diventare una fonte di confronto; non debba
diventare l'occasione per alimentare una guerra di religione, che
nessuno di noi in questo Consiglio regionale vuole e che credo
sarebbe contraria allo spirito della nostra popolazione.
Pertanto, sono convinto che questo intervento rappresenta per la
Regione e per la comunità valdostana un atto di solidarietà e di
rispetto nei confronti di chi, anche attraverso la clausura,
esprime la propria esigenza di spiritualità, di meditazione e di
contemplazione.
PRESIDENTE:
Ha chiesto di parlare il Consigliere Ricco,
ne ha facoltà.
RICCO (D.C.) -
Vorrei iniziare con una leggera battuta
per sdrammatizzare la discussione: il Consigliere Baldassarre,
temporaneamente assente, ancora una volta dice che siamo arroganti.
Appunto per eliminare gli eventuali residui di arroganza, sempre
presenti nella carne umana, abbiamo invitato le Carmelitane per
assorbire meglio i concetti, gli esempi della umiltà, della bontà,
della moralità, di cui tutti credo abbiamo bisogno.
Il disegno di legge n. 471, di cui oggi stiamo discutendo ha
subito diversi rinvii in Commissione ed in Consiglio regionale; il
lavoro di costruzione del monastero delle Carmelitane è già avviato
e non è produttivo dilazionarlo ulteriormente nel tempo, per non
gravarlo di maggiori costi.
Mi pare di ricordare che già in passato ci sono stati pubblici
finanziamenti per la costruzione della Chiesa dell'Immacolata e di
S. Anselmo. La collettività intera ha il dovere di partecipare alla
realizzazione di questa opera sociale che rappresenta un tonico per
la vita morale, spirituale della società. Non è concepibile una
società senza morale e senza spirito, elementi indispensabili per
l'uomo, e noi politici abbiamo anche il compito di tutelare, di
difendere l'uomo e quindi la collettività.
Non vogliamo fare, diceva bene il Consigliere Maquignaz, una
guerra di religione; abbiamo accolto con piacere l'annuncio del
Presidente della Giunta a presentare a breve termine un disegno di
legge di carattere generale a favore dei vari enti religiosi. Come
è sua prerogativa, siamo sicuri che il Presidente Rollandin
manterrà fede, come sempre, alla sua parola.
La missione delle chiese non è di ordine politico, è di ordine
morale e spirituale, prende con coraggio la difesa dei poveri, la
difesa del mondo operaio nella sua lotta contro il potere
oppressivo del denaro, contro una disparità eccessiva delle
retribuzioni del lavoro, contro certe forme di schiavitù moderna.
La società moderna si trova di fronte ad un profondo e molto
dannoso pericolo, che non è quello proveniente da squilibri
economici: si tratta della formidabile ondata di sovversione morale
e culturale che tende a sommergere la società, capovolgendo i
valori intellettuali ed etici e deformando gli animi e le
coscienze.
Cosa ci riserva nell'avvenire l'incapacità in cui ci mettono gli
uomini di distinguere il bene dal male? Che cosa ci prepara
l'andazzo di denigrare, di contestare ogni autorità senza peraltro
mettere se stessi in causa? A che serve incoraggiare gli uomini a
dubitare di tutto ed a sostituire con pappagalleschi slogan il
proprio pensiero? Invitiamo gli uomini di buona volontà ad una
reazione: questo non è mancanza di realismo, vuol dire renderli
attenti alle necessità morali che presiedono la protezione della
vita e la vera promozione dell'uomo.
Le varie religioni hanno il compito di assumere coraggiosamente
la causa dei poveri; i credenti non possono ignorare che le nuove
generazioni sono esse stesse dei veri poveri abbandonati senza
difesa e senza esperienza, in balia dei corruttori di anime e di
forze che soffocano i valori umani fondamentali.
Si sta sviluppando, purtroppo, un potente materialismo ed una
deprecabile immoralità che colpiscono i centri nervosi di tutta la
vita spirituale, disgregando la salute del pensiero e del cuore; si
intravede, parimenti, una minaccia per le radici stesse della vita
umana. L'inquinamento morale e fisico del mondo attuale, l'assenza
di finalità umane nella corsa al progresso, le continue
contraddizioni al conseguimento delle nostre iniziative - causa una
profonda contrazione di valori -, tutto ciò mette in pericolo molto
più di una cultura e di una civiltà: è in pericolo la stessa
esistenza dell'uomo, della specie umana. Ecco dove rischia di
trascinarci il conseguimento di un bene fittizio, la lotta per una
falsa libertà che finirà per distruggerci. Dobbiamo rifiutare un
mondo senza anima; siamo convinti che una scienza senza coscienza
prepara la civiltà del nulla e ci precipita in un abisso.
Pertanto, questo provvedimento va in tale direzione, anche se
rappresenta un granello di sabbia nel deserto. Abbiamo scelto il
metodo del contributo annuo per gli oneri di ammortamento del
mutuo, anziché il contributo a fondo perso, perché è meno oneroso
per il nostro ente. Attendiamo con ansia il nuovo progetto di legge
generale annunciato dal Presidente della Giunta.
PRESIDENTE:
Ha chiesto di parlare il Consigliere Sandri,
ne ha facoltà.
SANDRI (N.S.)
- Questo progetto di legge sta suscitando
un dibattito dalle alterne fortune; penso che sia stato un bene, da
parte della maggioranza, del Presidente della Giunta, di avere
insistito perché oggi passasse alla discussione del Consiglio
questo progetto di legge, perché in questa maniera le posizioni in
Consiglio saranno chiare fra chi ritiene fondamentale l'autonomia
delle istituzioni pubbliche della Regione e chi invece accetta o
vuole delle connivenze con strutture organizzate ad essa
esterne.
Questa legge non credo abbia alcun riferimento con le
convinzioni personali di nessuno di noi: è una legge come tante che
abbiamo votato in questo Consiglio; è una legge che interviene in
un settore, quello dell'edilizia, in cui abbiamo legiferato
diffusamente; è una legge che merita quindi un'approfondita analisi
di tipo politico, ma come persona non mi sento minimamente
influenzato dal carattere religioso che avrebbe a fondazione che ne
ha richiesto l'attuazione.
Intanto devo dire subito che a mio parere questa legge non
avrebbe dovuto mai essere stata richiesta, perché pubblicare, come
è stato fatto, su "Il Corriere della Valle" del 5.11.1987 - poco
tempo prima che i Consiglieri regionali lo venissero a sapere,
quindi probabilmente nel frattempo delle trattative con la Giunta
regionale - una chiusura di un articolo ("A che punto sono i lavori
del monastero di Quart", si intitolava l'articolo, e "In una
società dove si costruiscono sempre più carceri e sempre meno
luoghi di preghiera", recitava il sottotitolo) del tono seguente:
"Le offerte sono giunte finora in discreta misura, si attendono
altri canali ed altri strumenti della divina provvidenza per
portare a termine la costruzione".
Questo è un modo scorretto di chiamare il Presidente della
Giunta, perché il Presidente della Giunta si chiama "Presidente
della Giunta" e non si chiama "provvidenza". E nemmeno la
maggioranza regionale si chiama "provvidenza", si chiama
"istituzione pubblica", "amministrazione regionale". Questo modo di
agire è scorretto, perché nelle intenzioni di coloro che hanno
proposto questo finanziamento l'idea era chiara ed era quella di
fare questa cosa soltanto se c'erano i soldi della Regione. A
questo proposito credo che sia interessante fare una piccola
esegesi anche del testo con cui viene affrontato il problema: ma
quanti soldi ci sono?
Qui se n'è parlato vagamente in alcuni interventi, ma non si è
affrontato il problema, che è: quanto costa questa impresa? Quanti
soldi hanno messo quelli che hanno proposto questa impresa?
L'articolista scrive: "Le offerte sono giunte finora in discreta
misura"; "discreto" è un aggettivo qualificativo e non
quantitativo, pertanto non mi consente di dire a che percentuale
corrisponde.
Il Presidente della Giunta, nella sua relazione, dice:
"Nonostante diverse munifiche elargizioni da parte di privati, non
riesce totalmente a sostenere (...)", e qui abbiamo già un'altra
interpretazione.
Quindi, si parte da "discreta" per arrivare ad un "non
totalmente": ma quanti sono questi soldi? Sono, a detta dei
fondatori, 500 milioni su una spesa prevista di 3,5 miliardi. Da
oggi sappiamo che il "non totalmente" per il Presidente della
Giunta corrisponde a circa il 20% del capitale, mentre per il mondo
della editoria cattolica il 20% significa "discreto".
Allora, il mio problema è di capire come mai, malgrado nel mondo
cattolico, dopo il Concilio Vaticano II, ci sia stato un grande
movimento di autonomia delle loro strutture nel riaffermare alcuni
principi fondamentali - e in questo senso sarebbe interessante
ricordare alcuni discorsi che fece Giovanni XXIII, un Papa
benvoluto in ambienti non religiosi -, un movimento che ha avuto
delle radicazioni molto profonde in Valle d'Aosta, che ha avuto
anche delle deformazioni (i cosiddetti movimenti "integralisti"),
ci troviamo di fronte a dei cattolici, o che si professano tali,
che chiedono all'istituzione pubblica di intervenire per coprire
una larga fetta del costo di questa costruzione. Ho usato il
termine "larga fetta" perché purtroppo non si è capito quanto
spenderà l'Amministrazione per questa impresa.
C'è un mutuo di quindici anni, con due anni di preammortamento:
ma quale sarà l'interesse, quali sono i termini economici
dell'abbattimento? Chi dice 2 miliardi, chi dice 3 miliardi, chi
dice 7 miliardi; sicuramente una cifra più che "discreta" ed anche
più che "non totalmente", una cifra "X" che io definisco
"abbondante".
Mi chiedo: ha senso che ci sia stata fatta questa richiesta per
un intervento così pesante? Evidentemente queste persone si sono
abituate ad una immagine della Regione munifica, una grande madre
che offre, che dà, come in effetti è, per cui chiedo a queste
persone - se stanno ascoltando il dibattito, o a qualcuno di voi,
visto l'interesse e l'attenzione con cui alcuni Consiglieri
democratici hanno seguito questo dibattito, di andarglielo a
riferire - di ritirare la richiesta. Sarebbe un bellissimo gesto.
Ma come? - potrebbero dirci queste persone - di fronte a questo
andazzo incredibile del Consiglio regionale, a questo dibattito
confuso in cui intervengono fatti personali, emozionali, ecc., noi
siamo dei signori. Scusateci, ci siamo sbagliati! Pensavamo di fare
una cosa normale, mentre è venuto fuori qualcosa di diverso. I
vostri soldi non li vogliamo più!
Spero che più che un rinvio della discussione, come è stato
richiesto stamattina, più che un aspettare la nuova legge (che
spero ritardi e in questo mi dissocio dagli altri colleghi di
minoranza: non è urgente che si porti questa legge in Consiglio
regionale), ci sia un gesto da parte di questi signori nel senso
che dicevo prima.
Le motivazioni per cui questa legge mi dà da pensare, al di là
di questo invito che faccio, sono di tipo diverso ed entrano di più
nel tema specifico della legge. Abitualmente, quando diamo
l'opportunità a privati di entrare con la maggioranza assoluta
delle azioni in una Centrale del Latte, chiediamo una fideiussione
bancaria; quando chiediamo di entrare nel metanodotto, ci
informiamo prima se c'è la solidità finanziaria, se ci sono le
garanzie dal punto di vista professionale. Cosa abbiamo chiesto a
questa fondazione per quanto riguardava delle garanzie che dovevamo
prendere come amministratori pubblici? Non abbiamo chiesto niente,
ma non perché questa gente non potesse portare delle garanzie, ma
perché è stata fatta una scelta politica di non chiedere
niente.
Ben sappiamo dalla storia che il potere temporale della Chiesa è
stato molto, molto diffuso; mi sembra di ricordare che verso la
fine del secolo scorso, poco più di cento anni fa, lo Stato aveva
dei problemi di cassa. Ricordiamo che lo Stato unitario italiano
all'epoca era stato fondato da alcuni anni. La prima cosa che ha
fatto è stata quella di tassare i redditi di corpi morali, di
affrancarsi dei canoni enfiteutici di proprietà di enti religiosi,
di sopprimere ordini e corporazioni religiose, di passare al
demanio i beni mobili delle casse ecclesiastiche.
Furono raccolte in questa maniera lire 30.200.000 (in lire del
1887) e si dice nel volume "La Storia d'Italia" di Einaudi che "...
enormi furono le conseguenze sul piano politico e sociale; la
Chiesa temporale uscì profondamente indebolita da quello che Padre
Matteo Liberatore definì un attentato sacrilego contro quella
Chiesa che il primo articolo dello Statuto proclama unica religione
dello Stato". Quindi, uno Stato italiano, che ha come unica
religione quella cattolica, abolisce gli enti ecclesiastici, dà al
demanio i mobili che erano nelle casse dei beni ecclesiastici.
Oggi, per fortuna, nella Costituzione non è più scritto che la
religione cattolica è l'unica religione di Stato, però la si
pratica di fatto. Allora, se si vuole fare una cosa più seria, non
spogliamo la Chiesa temporale dei suoi beni, ma facciamo almeno uno
scambio; in Valle d'Aosta - e ci è stato detto in Commissione dai
fondatori della fondazione - la Chiesa cattolica possiede molte
terre, molti immobili, che noi fra l'altro affittiamo a caro
prezzo. Non abbiamo sentito dal Presidente della Giunta che si sia
cercato di fare una trattativa per cui, in cambio di questo
finanziamento per costruire il convento, loro ci hanno dato, ad
esempio, l'alpeggio tal dei tali o il piccolo seminario di Aosta ad
un prezzo concordato, secondo i meccanismi previsti dal codice
civile.
Questa cosa la dico perché uno dei soci di questa fondazione ci
ha detto chiaramente che il patrimonio degli enti religiosi in
Valle d'Aosta è molto ampio; non solo, ma ci ha detto che hanno
delle grosse difficoltà a gestirlo. Vogliamo dare una mano a questi
enti religiosi? Rileviamo da loro questo "ingombro" che hanno,
quanto meno in uno scambio, e facciamo una normale trattativa.
Perché il Presidente della Giunta non ha potuto fare questo?
Perché (per ammissione in Commissione) la Chiesa ufficiale di
questa cosa non si è voluta interessare. Allora a me sorgono alcuni
dubbi: si parla di religione, di religiosità, e poi la Chiesa
ufficiale non vuole neppure sentirne parlare? Non se ne interessa
il Vescovo, dobbiamo interessarcene noi; ma per quale motivo? A
meno che non ci sia un interesse da parte di questa fondazione di
svolgere un compito sociale.
A questo punto mi sono andato a vedere questo progetto, che il
nostro Presidente della Giunta ha definito un bellissimo progetto -
anche lì sono aggettivi qualitativi; non saprei dire se è bello o
brutto, dico solo che costa tanto - e scopro che ci sono delle
celle, ci sono delle officine, c'è una infermeria, ci sono due
parlatori, un soggiorno degli ospiti con tre posti letto,
l'appartamento del custode, la chiesa con la sacrestia. Questa
funzione sociale che era stata ventilata in una discussione in
Consiglio non esiste; non c'è nessuna attività sociale che c'è
stata definita.
Ci sono degli ordini, sempre nella religione cattolica, che
hanno una funzione sociale estremamente importante, che in parte è
stata richiamata dall'intervento del Consigliere Torrione. Questa
gente che si estrania dal resto del mondo può svolgere delle
funzioni importantissime per una società: per esempio, hanno
conservato i manoscritti durante il medioevo, e ancora oggi, in
alcuni di questi centri, per esempio nel Delfinato, svolgono una
attività culturale importantissima, fanno la esegesi di testi
latini, pubblicano, scrivono saggi, hanno una produzione
estremamente interessante. Ma qua, non abbiamo un senso sociale;
non credo nemmeno che sia possibile utilizzare questi tre letti
degli ospiti come una sorta di foresteria. Per uno che vuole
meditare sarebbe un luogo adatto, ma qua non è previsto un servizio
del genere, cosa che invece diffusamente è prevista in altri
istituti.
Cerchiamo di ragionare con i ragionamenti che facevo prima: non
c'è un interesse religioso, perché la Chiesa ufficiale non si è
interessata alla cosa; non c'è una motivazione di tipo sociale, non
c'è nessuna legge che testimonia una tradizione in questo
senso.
Il Presidente della I^ Commissione questa volta ci ha fornito un
po' di materiale da poter leggere: leggi di varie regioni italiane,
leggi dello Stato, che comunque potessero concernere questo
provvedimento di legge. Fra questi vi è una legge della Regione
Campania, n. 49/85, in cui si dice che si danno dei contributi ad
enti, istituti, centri pubblici di ricerca, dipartimenti
universitari, fondazioni, associazioni di rilievo regionale, purché
(art. 2) queste associazioni abbiano dei fini, prestino servizio di
rilevante interesse culturale, svolgano attività da almeno tre anni
e dispongano di attrezzature idonee all'esercizio di questa,
garantiscano una larga utenza delle loro iniziative ed
accessibilità pubblica ai servizi offerti. Pertanto, credo che la
Regione Campania non possa essere presa a testimonianza.
Veniamo ad una legge della Regione Lombardia: "partecipazione
della Regione Lombardia alla Fondazione delle Stelline", n. 51/85.
Dice la legge che "La Regione Lombardia promuove la costituzione di
una fondazione per la gestione del complesso immobiliare denominato
Palazzo ex Stelline, sito in Milano, quale struttura polivalente
per lo sviluppo di iniziative e scambi culturali.
Ci sono state date poi la legge 444/73 che porta modifiche ed
integrazioni alla legge 18.4.1972, n. 168, concernente la
costruzione e ricostruzione di edifici di culto (che è andata fuori
moda con la nuova firma del Concordato), la legge del 1975 che
modifica quella del 1973, una legge del 1964 per la concessione di
mutui per le costruzioni, religiose con cui è stato ottenuto il
mutuo per alcune chiese di Aosta, una legge della Regione Veneto,
ecc..
Non vi sto qua a tediare, perché poi passo per un ostruzionista,
cosa che non voglio, però non esiste in tutta a documentazione che
ci è stata data dalla Presidenza della I^ Commissione qualcosa di
simile al provvedimento chiamato "Mater Misericordiae". Allora mi
viene il dubbio che le affermazioni continue che ha fatto il
Presidente della Giunta nella sua premessa, che ci sono motivi
sufficienti (lo ha ripetuto almeno sei o sette volte), forse è la
testimonianza che motivi sufficienti non ci sono.
Penso che si debba fare una riflessione, che faccio come invito
alla maggioranza ed a tutti coloro che voteranno questa legge, sui
rapporti fra Stato e Chiesa. Sono stati sempre dei rapporti
complicati, difficili, che hanno avuto alterne fortune, ma che in
generale hanno sempre portato a dei problemi. Vi ho già accennato
prima a cosa succedeva circa cento anni fa, in uno Stato in cui la
Chiesa cattolica era considerata l'unica religione dello Stato;
sempre in quel periodo c'era un signore, certo Camillo Cavour, che
aveva trovato una formula per cui vi era una "libera chiesa in
libero Stato" e pare che fra il 25 e 27 marzo 1861 tenesse numerosi
discorsi in Parlamento su questo tema. Questo sta a significare che
era un problema molto sentito in quegli anni. C'era un altro
signore, che si chiamava Mazzini, che sosteneva che lo Stato
unitario dovesse proprio costruirsi sulla propria laicità.
Notate bene che questa gente non avrebbe condiviso l'evoluzione
degli anni successivi, verso la fine dell'ottocento, quando,
fallito il tentativo di un atteggiamento di conciliazione con la
Chiesa, fu fatta la cosiddetta legge delle guarentigie, in cui
veniva data alla Chiesa una dotazione annua di 3.225.000 lire per
le sue necessità. Iniziò una storia strana e negativa, perché passò
il concetto fondamentale che sta passando qua. Ad un certo punto il
potere politico si rese conto che la Chiesa era un altro potere
politico con cui è meglio fare i conti, perché insieme ci si
rafforzava, si potevano gestire meglio le masse.
Mi consentirete di leggere poche righe, sempre da "La Storia
d'Italia", sulla conciliazione del '29:
"Il fatto era però che i
due contraenti di quel patto (il Concordato) non guardavano
indietro ad un ritorno al Medio Evo, come vollero affermare i
rappresentanti della concentrazione antifascista in esilio, ma si
muovevano sul terreno di una società moderna, nella quale uno stato
non può vivere senza il sostegno delle collettività organizzate, e
la Chiesa tende ad affermare il proprio potere attraverso una
presenza nella società civile, che non può dispiegarsi senza il
concorso dello Stato, cui fa da supporto. Perciò l'alleanza fra il
manganello e l'aspersorio, della quale ha parlato Ernesto Rossi, fu
qualcosa di qualitativamente nuovo e non una pura e semplice
reincarnazione dell'alleanza e della stretta collaborazione fra
trono e altare, ancorché ne ripetesse alcune delle forme esteriori.
I termini effettivi del Concordato, ancor più che le sue norme
giuridiche, concernevano il controllo e l'organizzazione delle
masse, cui entrambi i contraenti aspiravano, e per il fatto di
realizzarsi in una società già piegata in strutture autoritarie,
venivano a rinsaldare le catene che opprimevano la base di quella
società: l'una e l'altra uscivano perciò ampiamente avvantaggiate
dall'averlo sottoscritto".
Credo che qui si stia sottoscrivendo un nuovo patto fra alcuni
gruppi di potere che stanno in Presidenza della Giunta, in Giunta,
in maggioranza, e alcuni gruppi di pressione che sono nella
società: è questo il fatto più negativo di questo progetto di
legge. Esiste una testimonianza interessante da questo punto di
vista; è un fatto nuovo perché prima non c'è stato niente di simile
in Valle d'Aosta, non esiste una tradizione monacale in Valle
d'Aosta, non esiste una tradizione di patti fra il potere politico
e il potere ecclesiastico, e questo è un inizio folgorante.
Non voglio entrare nel merito di cosa sia un convento di
clausura, sono fatti che non mi concernono; come medico, come
persona che fa della sanità, chiederei al Presidente della Giunta
che, comunque voglia votare questa legge, faccia tutti i passi
perché sia chiaro che in quel luogo devono essere garantiti ai
cittadini che ivi risiederanno tutti quei diritti di assistenza
sanitaria, di assistenza sociale, di libertà di espressione del
proprio pensiero, che sono garantiti a tutti i cittadini della
Valle d'Aosta. Da questo punto di vista Nuova Sinistra farà una
precisa parte della propria politica.
Termino qui, non voglio ulteriormente tediare il Consiglio con
altri suggerimenti. Credo che non si possa votare questo
provvedimento di legge senza fare una profonda riflessione su
questi temi dei rapporti fra il potere politico e il rapporto
religioso, tenendo presente che esiste in Valle d'Aosta gente che
la pensa in tutte le maniere, ma che esiste una piccola fetta di
popolazione che è una minoranza schiacciata, è una minoranza che ha
delle grandi difficoltà a vivere serenamente le proprie idee e che
sono le persone che vivono laicamente la propria vita.
L'insegnamento e la presenza della religione, così diffuse nella
società per tradizione, infastidiscono moltissimo queste persone,
che, purtroppo, non hanno mai il diritto di poter praticare
liberamente le proprie opinioni. Dalla scuola alla società abbiamo
una infinità di problemi e da parte dei rappresentanti politici
dovrebbero venire una attenzione verso queste persone, per
garantirle, per esempio evitando di "condire" troppo le
manifestazioni ufficiali della Regione con manifestazioni
religiose.
PRESIDENTE
: Ha chiesto di parlare il Consigliere
Torrione, per mozione d'ordine, ne ha facoltà.
TORRIONE (P.S.I.) -
Volevo chiedere alla Presidenza che
intenzioni ha per quanto riguarda il proseguimento dei lavori e sul
dibattito su questa legge.
PRESIDENTE:
Normalmente i lavori vengono sospesi all'una;
adesso è iscritto a parlare il Consigliere Pascale, se parla sette
minuti possiamo dargli la parola, altrimenti sospendiamo la
seduta.
Ha chiesto di parlare il Consigliere Pascale, ne ha facoltà.
Si dà atto che alle ore 12,54 riassume la Presidenza il
Presidente BONDAZ.
PASCALE (P.S.I.) -
Volevo ribadire alcune considerazioni,
che in parte sono state già fatte, anzitutto per sfatare
un'impressione distorta che forse chi ci ascolta può avere avuto di
questo dibattito, e il dubbio mi è venuto proprio ascoltando
l'intervento del Consigliere Ricco, che ha fatto una difesa di
questo disegno di legge quasi si trattasse di difendere i valori
della spiritualità, della cristianità contro l'assalto degli
infedeli.
Non vorrei che chi ci ascolta, in modo particolare gli organi di
informazione, ne traggano la conclusione che durante questo
dibattito ci sia da una parte una maggioranza che difende i valori
della spiritualità, in modo particolare quelli del cattolicesimo, e
dall'altra parte, guarda caso, l'opposizione socialista e comunista
che esprime e difende i valori dell'ateismo, come si faceva nel
1948 e come si cerca ancora di far credere in qualche
parrocchia.
Fortunatamente, il clericalismo e l'anticlericalismo sono
contrapposizioni finite da un pezzo, antistoriche, e vorrei
ricordare che, non a caso, il nuovo Concordato fra Stato e Chiesa è
stato siglato da un Presidente del Consiglio socialista, cioè da un
esponente di uno dei partiti laici per eccellenza, e direi che
quell'atto, fra gli altri significati storici che ha avuto, ha
avuto anche un significato simbolico, che è quello di porre fine ad
una contrapposizione che esisteva nella società (o si voleva far
esistere) fra i partiti cosiddetti cattolici e i partiti non
cattolici. Oggi, come sappiamo, i cattolici sono presenti in tutti
i partiti e, anche se al momento elettorale qualche parroco cerca
ancora di far suonare le proprie campane, i cattolici sanno
separare il sentimento religioso dal sentimento ideologico e
politico.
Quindi, l'opposizione che il Gruppo socialista fa nei confronti
di questo disegno di legge non vuole assolutamente significare
dispregio nei confronti di quelli che sono i valori della
spiritualità, del cattolicesimo e le esigenze anche istituzionali
delle chiese, come può essere quella di un convento o di un
monastero. Non mettiamo assolutamente in dubbio l'utilità che può
avere la creazione di un monastero per il mondo cattolico, per la
difesa di questi valori: la nostra è in modo particolare una
posizione di principio.
Si tratterebbe qui di ricordare e richiamare molte delle cose
che abbiamo detto quando abbiamo discusso la legge sul
finanziamento alle scuole materne private, con la differenza
sostanziale che allora si trattava di una legge quadro che
stabiliva contributi per tutti, per cui chiunque, a qualsiasi credo
politico o religioso appartenesse, poteva accedere a quei
contributi, mentre oggi ci troviamo di fronte ad un provvedimento
di legge che ha un obiettivo ben specifico che si riferisce ad un
istituto ben specifico. Riteniamo che è difficile ravvisare un
interesse pubblico, che è quello che dovrebbe caratterizzare ogni
intervento pubblico, nei confronti di un convento di clausura.
È vero che il Presidente della Giunta ha anticipato la
presentazione di una legge quadro che dovrebbe consentire
interventi a favore di tutte le religioni, di tutti gli istituti,
ma io mi chiedo cosa succederà domani, dopo la promulgazione di
questo disegno di legge, se i seguaci di Bahia, i Testimoni di
Geova, gli ebrei, gli indù, e via dicendo, vengono a chiedere
contributi alla Regione per costruire le loro chiese, i loro luoghi
di culto. Dovremo accordare questi contributi con il rischio di
trasformare la Valle d'Aosta in una città di templi? È questa la
finalità dell'intervento pubblico? Avrei delle forti perplessità
anche in presenza di una legge quadro del genere sulla opportunità
che l'ente pubblico vada ad invadere a sfera della religione,
perplessità anche sulla utilità di questo intervento pubblico.
Non metto in dubbio che il mondo abbia bisogno di una dimensione
spirituale per non perire, ma non è con l'apporto finanziario
pubblico che si può sviluppare il sentimento religioso. Un tempo
quando c'era la necessità di costruire una parrocchia, si chiamava
i fedeli e ciascuno dava il proprio contributo ed era questo
coinvolgimento un modo per fortificare il loro sentimento
religioso: non è dando loro delle belle chiese che riusciremo a
riprendere questo sentimento.
Avrei visto volentieri una sottoscrizione pubblica a favore di
questo monastero, e nell'ambito di questa sottoscrizione ci poteva
anche stare il piccolo contributo dell'ente pubblico, ma certamente
non in queste proporzioni.
Dirò di più: si parla spesso di questione morale e qualcuno
erroneamente fa coincidere la questione morale con quelle che a mio
avviso sono solo questioni penali, perché riguardano gli individui
e non possono coinvolgere tutti i partiti e tutta la politica. In
realtà, come tutti sanno, la vera questione morale, per quanto
riguarda i partiti, è l'occupazione che i partiti fanno delle
istituzioni, è l'invadenza dei partiti in tutte le branche della
società, e sotto questo aspetto mi chiedo se è morale che l'ente
pubblico, quindi i partiti che governano l'ente pubblico, vadano ad
invadere anche la sfera religiosa, cioè una delle ultime libertà
fondamentali che sono rimaste al cittadino.
Sotto questo aspetto inviterei le forze politiche a riflettere
sulla opportunità di andare avanti con questo provvedimento, perché
la religione è un fatto privato, personale, intimo, segreto, e
strumentalizzarlo in senso politico non serve a nessuno, tantomeno
a chi sente profondamente questo sentimento religioso.
PRESIDENTE:
I lavori sono sospesi. Riprenderanno alle ore
16.
La seduta è tolta.
La seduta termina alle ore 13,02.
