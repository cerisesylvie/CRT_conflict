Classificazione
FINANZA REGIONALE E LOCALE


Resoconto integrale del dibattito dell'aula
Oggetto del Consiglio n. 1604 del 18 ottobre 1995 - Resoconto
SEDUTA POMERIDIANA DEL 18 OTTOBRE 1995
OGGETTO N. 1604/X Disegno di legge: "Interventi regionali in
materia di finanza locale".
Articolo 1 (Finalità)
1. La Regione autonoma Valle d'Aosta, in applicazione delle
leggi costituzionali 26 febbraio 1948, n. 4 (Statuto speciale per
la Valle d'Aosta) e 23 settembre 1993, n. 2 (Modifiche ed
integrazioni agli statuti speciali per la Valle d'Aosta, per la
Sardegna, per il Friuli - Venezia Giulia e per il Trentino - Alto
Adige) e delle relative norme di attuazione, disciplina con la
presente legge gli interventi finanziari regionali a favore dei
comuni e delle Comunità montane, di seguito denominati enti
locali.
2. Gli interventi di cui al comma 1 hanno le seguenti
finalità:
a) accrescere il livello di autonomia e di funzionalità delle
amministrazioni locali;
b) favorire la cooperazione intercomunale e sovracomunale, in
un'ottica di miglior utilizzo delle risorse disponibili;
c) garantire forme di perequazione a vantaggio degli enti locali
territorialmente ed economicamente meno favoriti, con riferimento
sia ai bisogni che alle disponibilità di risorse proprie;
d) accrescere la responsabilizzazione degli amministratori
locali nei confronti dei cittadini quali contribuenti e quali
utenti dei servizi locali;
e) affinare i poteri di indirizzo, di programmazione e di
controllo della Regione.
Articolo 2 (Autonomia finanziaria)
1. La legge regionale riconosce agli enti locali autonomia
finanziaria fondata sulla certezza delle risorse trasferite.
2. Le risorse di cui al comma 1 sono attribuite agli enti locali
secondo i principi della loro corresponsabilizzazione finanziaria e
del collegamento tra finanziamento attribuito e funzioni
esercitate.
Articolo 3 (Deleghe e trasferimenti di funzioni)
1. Le deleghe ed i trasferimenti di funzioni regionali agli enti
locali sono determinati dalla legge.
2. Nei casi di cui al comma 1, la legge regionale assicura agli
enti locali la copertura finanziaria necessaria all'esercizio delle
funzioni trasferite o delegate.
Titolo II Finanza locale
Articolo 4 (Risorse finanziarie)
1. La Regione autonoma Valle d'Aosta, ai sensi del decreto
legislativo 28 dicembre 1989, n. 431 (Norme di attuazione dello
statuto speciale per la regione Valle d'Aosta in materia di finanze
regionali e comunali), provvede al finanziamento degli enti locali
con le risorse proprie, oltre che con quelle assegnatele agli
stessi fini dallo Stato e, eventualmente, dall'Unione europea.
Articolo 5 (Definizione)
1. Ai fini di cui alla presente legge, gli interventi regionali
in materia di finanza locale sono suddivisi nel modo seguente:
a) trasferimenti finanziari agli enti locali senza vincolo
settoriale di destinazione;
b) interventi per programmi di investimento;
c) trasferimenti finanziari con vincolo settoriale di
destinazione.
Articolo 6 (Finanziamento regionale degli enti locali)
1. Per il finanziamento degli interventi di cui all'articolo 5,
la Regione destina il novantacinque per cento del gettito
dell'imposta sul reddito delle persone fisiche spettantele ai sensi
dell'articolo 2, comma 1, lett. a), della legge 26 novembre 1981,
n. 690 (Revisione dell'ordinamento finanziario della regione Valle
d'Aosta), rilevato nel penultimo esercizio finanziario della
Regione antecedente a quello della ripartizione dei fondi.
2. Fermo restando quanto previsto dalla presente legge,
l'ammontare delle risorse di cui al comma 1 e la loro ripartizione
tra gli strumenti finanziari di cui all'articolo 5 sono determinati
con legge finanziaria regionale.
Articolo 7 (Revisione normativa)
1. Le norme di cui alla presente legge saranno riviste:
a) a seguito di modificazione della legislazione statale avente
significativa incidenza sulle entrate proprie degli enti
locali;
b) a seguito di modificazione significativa della legislazione
statale relativa all'imposta sul reddito delle persone fisiche.
Articolo 8 (Ripartizione delle risorse)
1. Fermo restando quanto disposto dall'articolo 3, qualora la
Regione, in applicazione della l. cost. 2/1993, provveda ad una
revisione delle funzioni dei livelli di governo locale, la
ripartizione delle risorse di cui agli articolo 11 e 13 sarà
rideterminata in sede di legge regionale di riordino delle
autonomie locali.
Titolo III Trasferimenti agli enti locali senza vincolo
settoriale di destinazione
Capo I Strumenti di programmazione degli enti locali
Articolo 9 (Relazione previsionale e programmatica)
1. Gli enti locali redigono annualmente la relazione
previsionale e programmatica, contenente la motivata indicazione
delle attività e delle spese di competenza che essi intendono
effettuare nel periodo considerato dal bilancio pluriennale della
Regione.
2. La relazione previsionale e programmatica costituisce
riferimento per la formazione del bilancio di previsione degli enti
locali ed è approvata dal Consiglio comunale o dal Consiglio della
Comunità montana contestualmente al bilancio stesso. Essa è redatta
secondo uno schema approvato dalla Giunta regionale, sentite le
associazioni degli enti locali. Detto schema, e le sue eventuali
modifiche, sono approvati non oltre il 30 giugno dell'anno
precedente all'esercizio finanziario di riferimento.
3. La relazione previsionale e programmatica è comunicata alla
Regione contestualmente alla trasmissione del bilancio di
previsione alla Commissione regionale di controllo sugli atti degli
enti locali.
4. La relazione previsionale e programmatica di cui al presente
articolo sostituisce quella prevista dalla legislazione dello Stato
in materia di ordinamento finanziario e contabile degli enti
locali. Essa, altresì, per le Comunità montane, costituisce il
piano pluriennale di sviluppo di cui all'articolo 29, comma 5,
della legge 8 giugno 1990, n. 142 (Ordinamento delle autonomie
locali) e, per i comuni, costituisce il documento di riferimento
all'atto del loro intervento in occasione della formazione del
piano di cui all'articolo 15 della l. 142/1990.
Capo II Criteri e procedure di assegnazione dei
finanziamenti
Articolo 10 (Trasferimenti finanziari agli enti locali)
1. La Regione destina annualmente ai trasferimenti senza vincolo
settoriale di destinazione agli enti locali almeno il cinquanta per
cento delle risorse di cui all'articolo 6, comma 1.
Articolo 11 (Trasferimenti finanziari ai comuni)
1. Al fine di una perequazione degli squilibri derivanti dalla
fiscalità locale, i trasferimenti di cui all'articolo 10 sono
attribuiti ai comuni secondo parametri oggettivi che tengono conto
della popolazione, delle caratteristiche del territorio e delle
condizioni socio-economiche.
2. I parametri di cui al comma 1 sono approvati dalla Giunta
regionale, sentita l'Associazione dei comuni della Valle d'Aosta,
al fine di determinare la spesa di riferimento necessaria a
quantificare i trasferimenti secondo la formula di cui all'allegato
A.
3. L'ammontare complessivo dei trasferimenti finanziari di cui
al presente articolo è pari all'ottanta per cento delle risorse di
cui all'articolo 10, comma 1.
Articolo 12 (Adempimenti dei comuni)
1. Allo scopo di assicurare un'omogenea determinazione della
base imponibile dell'imposta comunale sugli immobili (ICI) ai fini
dell'attribuzione dei trasferimenti di cui all'articolo 11, i
comuni, ai sensi degli articolo 4 e 11 del decreto legislativo 30
dicembre 1992, n. 504 (Riordino della finanza degli enti
territoriali, a norma dell'articolo 4 della L. 23 ottobre 1992, n.
421), organizzano in modo uniforme le modalità di accertamento
dell'ICI.
2. La Giunta regionale promuove un'intesa tra i comuni ai fini
del raggiungimento degli obiettivi di cui al comma 1.
Articolo 13 (Trasferimenti finanziari alle Comunità montane)
1. I trasferimenti di cui all'articolo 10 sono assegnati alle
Comunità montane al fine di favorire lo sviluppo ed il riequilibrio
economico-sociale del proprio territorio e di permettere
l'organizzazione di servizi di area vasta di natura
infrastrutturale, sociale e culturale.
2. L'ammontare complessivo dei trasferimenti finanziari di cui
al presente articolo è pari al venti per cento delle risorse di cui
all'articolo 10, comma 1.
3. I fondi sono ripartiti tra le Comunità montane secondo le
percentuali approvate dalla Giunta regionale, sentita
l'Associazione dei Presidenti delle Comunità montane, in relazione
ai seguenti criteri:
a) funzioni esercitate dalle singole Comunità montane;
b) riequilibrio dei trasferimenti regionali tra le singole
Comunità montane.
Articolo 14 (Impegno e liquidazione dei trasferimenti finanziari
agli enti locali)
1. La Giunta regionale, entro un mese dall'entrata in vigore
della legge finanziaria della Regione, determina, con le modalità
indicate agli articolo 11 e 13, le somme da trasferire a favore di
ciascun Comune e di ciascuna Comunità montana ed impegna la
relativa spesa.
2. La liquidazione della somma di cui al comma 1 è disposta:
a) nella misura del settanta per cento ad avvenuta trasmissione
alla Commissione regionale di controllo sugli atti degli enti
locali del bilancio di previsione e della relazione previsionale e
programmatica di cui all'articolo 9;
b) nella misura del trenta per cento ad avvenuta analisi e
valutazione positiva della relazione previsionale e programmatica,
effettuata con le modalità di cui all'articolo 15.
Capo III Strumenti di valutazione e di controllo
Articolo 15 (Analisi e valutazione della relazione previsionale
e programmatica)
1. L'analisi e la valutazione della relazione previsionale e
programmatica di cui all'articolo 9 è compiuta, con riferimento
agli obiettivi programmatici della Regione, stabiliti con
deliberazione del Consiglio regionale da pubblicarsi sul Bollettino
ufficiale della Regione, da una Commissione tecnica formata da un
minimo di cinque a un massimo di sette dirigenti regionali, o loro
delegati, nominati con deliberazione della Giunta regionale.
2. Alla riunione della Commissione di cui al comma 1 può
partecipare il legale rappresentante dell'ente locale di volta in
volta interessato, o suo delegato.
3. La relazione previsionale e programmatica che risulti
incompleta o presenti sostanziali incoerenze rispetto allo schema
di cui all'articolo 9, comma 2, o con gli obiettivi programmatici
della Regione, di cui al comma 1, è restituita all'ente locale
interessato con richiesta di riesame da parte del Consiglio, non
oltre il centoventesimo giorno successivo al ricevimento della
relazione da parte della Regione. In assenza di riscontro entro
tale termine, la relazione si intende approvata.
4. Nel caso in cui la relazione previsionale e programmatica sia
restituita all'ente locale con richiesta di riesame, non si procede
all'erogazione dei finanziamenti di cui all'articolo 14, comma 2,
lett. b), fino ad avvenuta positiva valutazione della relazione,
nei termini di cui al comma 3, quale risulta dopo il riesame da
parte del Consiglio dell'ente locale, che deve avvenire entro
novanta giorni dalla richiesta.
Titolo IV Interventi per programmi di investimento
Capo I Definizione
Articolo 16 (Strumenti regionali)
1. La Regione interviene a favore degli investimenti degli enti
locali attraverso i seguenti strumenti:
a) contributi sulle rate di ammortamento dei mutui, ai sensi
della legge regionale 30 maggio 1994, n. 21 (Interventi regionali
per favorire l'accesso al credito degli enti locali e degli enti ad
essi strumentali dotati di personalità giuridica);
b) il Fondo per speciali programmi di investimento, disciplinato
dalla presente legge.
2. Il finanziamento degli interventi di cui al comma 1 è
assicurato attraverso le risorse di cui all'articolo 6, comma
1.
Capo II Fondo per speciali programmi di investimento
Articolo 17 (Destinazione del Fondo per speciali programmi di
investimento)
1. Il Fondo per speciali programmi di investimento è utilizzato
per la realizzazione dei seguenti interventi pubblici di interesse
locale, qualora non finanziabili con i trasferimenti di cui
all'articolo 5, comma 1, lett. c):
a) opere di urbanizzazione primaria concernenti:
1) acquedotti;
2) autorimesse e parcheggi;
3) cimiteri;
4) illuminazione pubblica;
5) linee elettriche;
6) opere igieniche;
7) opere stradali e connessi parcheggi;
8) spazi di verde attrezzato;
b) recupero a funzioni pubbliche di fabbricati, di proprietà di
enti locali, che presentino interesse storico, artistico o
ambientale, intendendosi come tali gli immobili compresi in una
delle seguenti categorie:
1) individuati ai sensi dell'articolo 5, comma 1, della legge
regionale 10 giugno 1983, n. 56 (Misure urgenti per la tutela dei
beni culturali);
2) ubicati nelle zone A o nelle zone di recupero previste dal
piano regolatore generale comunale;
3) ubicati all'esterno delle zone indicate al numero 2), ma
individuati come tali dal piano regolatore generale comunale;
c) opere di urbanizzazione secondaria concernenti:
1) asili nido;
2) case municipali e altri edifici pubblici;
3) edifici scolastici;
4) impianti sportivi;
5) mercati;
d) recupero funzionale di sentieri e valorizzazione delle
connesse preesistenze infrastrutturali, archeologiche,
architettoniche o comunque aventi interessi storico, artistico o
ambientale.
2. Gli interventi di cui al comma 1 sono realizzati mediante
programmi triennali scorrevoli, formati attraverso la selezione di
richieste all'uopo formulate:
a) dalle Comunità montane o da Consorzi di comuni, per le sole
opere di interesse sovracomunale;
b) dai comuni, per le sole opere di interesse comunale di cui al
comma 1, lett. a) e b), nonché lett. c), limitatamente agli
interventi di adeguamento normativo del patrimonio esistente.
Articolo 18 (Risorse finanziarie del Fondo per speciali
programmi di investimento)
1. La Regione determina, con legge finanziaria, l'ammontare di
risorse da destinare al Fondo per speciali programmi di
investimento nella loro articolazione annuale e per programmi,
anche se di durata superiore al triennio di riferimento della legge
finanziaria, nonché la percentuale del Fondo stesso da destinare in
via prioritaria al finanziamento degli investimenti proposti dalle
Comunità montane e dai Consorzi di comuni ed all'aggiornamento dei
programmi approvati in precedenza.
Articolo 19 (Richieste di inclusione nei programmi)
1. Le richieste di cui all'articolo 17, comma 2, devono
pervenire alla Regione entro il 31 ottobre di ogni anno e
rispondere ai seguenti requisiti di ammissibilità:
a) riguardare la realizzazione di progetti organici di
investimento ovvero stralci funzionali dei progetti medesimi;
b) comportare una spesa di investimento non inferiore:
1) a cinquecento milioni di lire, se trattasi di richieste
formulate da comuni;
2) a due miliardi di lire, se trattasi di richieste formulate da
Comunità montane o da Consorzi di comuni;
c) riferirsi ad interventi per la cui realizzazione sia
dimostrata la disponibilità delle aree e degli altri immobili
interessati ovvero siano indicate le modalità di acquisizione che
si intendono adottare;
d) riguardare progetti coerenti con gli strumenti urbanistici
comunali e comportanti tempi tecnici di attuazione non superiori a
tre anni;
e) per le richieste dei comuni e delle Comunità montane,
l'avvenuta approvazione, da parte della Regione, della relazione
previsionale e programmatica dell'ente proponente, riferita al
triennio che decorre dall'anno della richiesta.
2. Le richieste devono essere redatte in base al modello tipo
proposto dal Nucleo di valutazione di cui all'articolo 24 e
approvato dalla Giunta regionale. Tali richieste incorporano lo
studio di fattibilità e di convenienza economica e il progetto
preliminare dell'opera, nonché l'impegno formale del proponente a
coprire con risorse proprie la quota di investimenti posta a carico
dell'ente locale in misura non inferiore al dieci per cento della
spesa totale, per le Comunità montane ed i Consorzi di comuni, e al
venti per cento della spesa totale, per i comuni.
3. I progetti sono inseriti nei programmi preliminare e
definitivo di cui all'articolo 20 previa verifica dell'osservanza
dei requisiti indicati ai commi 1 e 2, dell'idoneità tecnica ed
economica dei progetti stessi e della coerenza con gli obiettivi
programmatici della Regione di cui all'articolo 15, comma 1.
Qualora il valore cumulato dei progetti idonei risulti superiore
alle risorse finanziarie disponibili, l'inserimento avviene sulla
base di una graduatoria approvata dalla Giunta regionale in
funzione dei seguenti criteri:
a) rilevanza dell'opera rispetto agli obiettivi programmatici
della Regione;
b) tipologia di interventi, privilegiando, a parità di
condizione, quelli concernenti l'attuazione di progetti organici di
carattere almeno sovracomunale finalizzati al superamento degli
squilibri economico-sociali nell'ambito delle Comunità montane;
c) qualità tecnica delle soluzioni progettuali;
d) effetti generati dall'investimento sulla spesa corrente
dell'ente proponente;
e) più favorevole rapporto tra risultati attesi e capitale
investito.
4. L'istruttoria delle richieste è svolta dal Nucleo di
valutazione di cui all'articolo 24, in collaborazione con i servizi
di cui all'articolo 22.
Articolo 20 (Procedure di deliberazione dei finanziamenti)
1. Entro il 31 gennaio di ogni anno il Nucleo di valutazione di
cui all'articolo 24 redige, previa istruttoria delle richieste
pervenute, una proposta di programma preliminare degli interventi
realizzabili entro il triennio che inizia dal primo gennaio
dell'anno successivo. Nella proposta di programma devono essere
indicati:
a) gli enti interessati;
b) le principali caratteristiche fisiche delle opere
finanziabili;
c) la spesa prevista, la sua articolazione nel triennio e per
fonti di finanziamento.
2. Entro due mesi dal termine di cui al comma 1, la Giunta
regionale delibera il programma preliminare degli interventi, sulla
base della proposta formulata dal Nucleo di valutazione. La
deliberazione che approva il programma è pubblicata sul Bollettino
ufficiale della Regione.
3. Entro sette mesi dalla data di pubblicazione sul Bollettino
ufficiale della Regione della deliberazione di cui al comma 2, gli
enti interessati fanno pervenire alla Regione i progetti esecutivi
degli interventi inseriti nel programma preliminare, corredati
delle necessarie autorizzazioni, compresa la valutazione positiva
sulla compatibilità ambientale in tutti i casi in cui è
obbligatoria ai sensi della legge regionale 4 marzo 1991, n. 6
(Disciplina della procedura di valutazione dell'impatto ambientale)
e successive modificazioni. Previa istruttoria dei progetti
pervenuti, il Nucleo di valutazione redige, entro tre mesi dal
termine di presentazione dei progetti medesimi, una proposta di
programma definitivo con indicazione degli elementi di cui al comma
1.
4. La Giunta regionale, sulla base della proposta di programma
di cui al comma 3 e nel rispetto dei vincoli di bilancio, delibera
il programma definitivo degli interventi, nell'ambito dei quali
individua gli enti attuatori, approva la spesa complessiva per il
triennio e ne impegna le quote annuali in applicazione
dell'articolo 56, comma 3, della legge regionale 27 dicembre 1989,
n. 90 (Norme in materia di bilancio e di contabilità generale della
Regione Autonoma Valle d'Aosta), modificata con legge regionale 7
aprile 1992, n. 16.
5. La Giunta regionale, in deroga a quanto previsto
dall'articolo 45, comma 1, della l.r. 90/1989, è autorizzata a
disporre, contestualmente alla deliberazione di cui al comma 4 e su
proposta dell'Assessore al bilancio e alle finanze, il
trasferimento delle disponibilità finanziarie iscritte al Fondo per
speciali programmi di investimento in favore dei pertinenti
capitoli appositamente istituiti in relazione al programma
definitivo degli interventi approvato dalla Giunta stessa.
6. La deliberazione che approva il programma definitivo degli
interventi è pubblicata sul Bollettino ufficiale della Regione ed
ha valore di dichiarazione di pubblica utilità, indifferibilità e
urgenza per le opere programmate.
7. L'inidoneità tecnica o economica del progetto esecutivo
comporta l'esclusione del medesimo dal programma definitivo e la
ripresentazione dell'istanza di finanziamento.
Articolo 21 (Contributi per la progettazione)
1. Contestualmente all'approvazione del programma definitivo di
cui all'articolo 20, comma 4, sono deliberati, a favore degli enti
locali che hanno presentato proposte incluse nel programma stesso,
contributi sulle spese sostenute per la progettazione, ivi compreso
l'eventuale studio di impatto ambientale.
2. I contributi di cui al comma 1 sono determinati applicando
alla spesa programmata per la realizzazione dei singoli interventi
le percentuali stabilite in un'apposita tabella approvata dalla
Giunta regionale e aggiornata ogni triennio.
Articolo 22 (Esecuzione degli interventi da parte della
Regione)
1. Gli interventi finanziati dal Fondo per speciali programmi di
investimento sono realizzati dalla Regione ed in particolare:
a) dall'Assessorato dell'agricoltura, forestazione e risorse
naturali, d'intesa con la Soprintendenza per i beni culturali e
ambientali, per gli interventi di cui all'articolo 17, comma 1,
lett. d);
b) dalla Soprintendenza per i beni culturali e ambientali
dell'Assessorato del turismo, sport e beni culturali, per gli
interventi di cui all'articolo 17, comma 1, lett. b);
c) dall'Assessorato dei lavori pubblici per gli interventi di
cui all'articolo 17, comma 1, lett. a) e c).
2. L'ente locale interessato, prima dell'avvio delle procedure
di aggiudicazione dei lavori, provvede ad assicurare alla Regione
la copertura della spesa di competenza del proponente, in coerenza
con il piano finanziario approvato dalla Regione per la
realizzazione dell'opera.
3. Il cinquanta per cento della quota di finanziamento di
competenza del proponente è erogato alla Regione alla consegna dei
lavori all'appaltatore. Il restante cinquanta per cento è erogato
su presentazione dello stato finale dei lavori.
Articolo 23 (Esecuzione degli interventi da parte degli enti
richiedenti)
1. Qualora ne sia avanzata richiesta, gli interventi di cui
all'articolo 17 sono realizzati a cura delle amministrazioni
proponenti. In questo caso la Regione impegna a favore
dell'amministrazione interessata le quote di finanziamento relative
a ciascuno dei tre anni in cui si articola la realizzazione del
progetto.
2. L'erogazione dei trasferimenti finanziari di cui al comma 1 è
effettuata nel modo seguente:
a) un primo anticipo, pari al venti per cento dell'intera spesa
programmata a carico della Regione, contestualmente all'impegno
della spesa stessa;
b) ulteriori erogazioni, in misura non inferiore al venti per
cento dell'intera spesa programmata a carico della Regione, su
presentazione di richieste di pagamento da parte dell'ente locale,
ogni qualvolta le spese sostenute siano uguali o superiori
all'ottanta per cento dell'importo delle erogazioni già
effettuate.
3. Il pagamento del saldo è effettuato ad avvenuta presentazione
da parte dell'ente locale della rendicontazione delle spese
sostenute per la realizzazione dell'intero intervento. All'atto
della presentazione della rendicontazione dovranno essere
restituite alla Regione eventuali somme eccedenti il costo
dell'intervento a carico della Regione.
Capo III Strumenti di valutazione e di controllo
Articolo 24 (Nucleo di valutazione)
1. É istituito il Nucleo di valutazione degli investimenti
pubblici che svolge le funzioni ed i compiti ad esso assegnati
dalla presente legge.
2. Il Nucleo di valutazione è così composto:
a) da un minimo di due ad un massimo di sette dirigenti
regionali, o loro delegati, che saranno individuati con la
deliberazione della Giunta regionale di cui al comma 3 in relazione
alle funzioni attribuite ai responsabili delle strutture regionali
ed alla tipologia degli interventi proposti a finanziamento;
b) da quattro esperti, rispettivamente, in statica delle
costruzioni, in restauro edilizio e tutela del paesaggio, nella
valutazione economica degli investimenti pubblici, ed in materia
giuridica, scelti dalla Giunta regionale tra professionisti di
provata esperienza;
c) da un esperto in una delle discipline di cui alla lett. b)
designato d'intesa dall'Associazione dei comuni della Valle d'Aosta
con l'Associazione dei Presidenti delle Comunità montane.
3. Il Nucleo di valutazione dura in carica tre anni ed è
nominato con deliberazione della Giunta regionale, con la quale
sono stabilite altresì le modalità di funzionamento del Nucleo
stesso e l'entità del corrispettivo annuo per i componenti di cui
al comma 2, lett. b) e c), che non può essere superiore alla
remunerazione annua lorda iniziale del personale regionale
appartenente alle qualifiche dirigenziali. La Giunta regionale può
altresì revocare, con deliberazione motivata, la nomina di uno o
più componenti di cui al comma 2, lett. b) e c), del Nucleo di
valutazione.
4. Oltre agli adempimenti di cui agli articolo 19 e 20, il
Nucleo provvede, su richiesta della Giunta regionale:
a) alla valutazione tecnica ed economica di piani e progetti di
investimento pubblico, con specifico riguardo all'analisi
costi-benefici, in via preliminare, concomitante e successiva al
finanziamento e all'esecuzione dei progetti stessi;
b) alla formulazione di pareri ed alla prestazione di assistenza
tecnica in ordine alle metodologie di valutazione da adottarsi da
parte di altri organi della Regione.
Titolo V Trasferimenti finanzlari con vincolo settoriale di
destinazione
Articolo 25 (Definizione)
1. I trasferimenti finanziari agli enti locali con vincolo
settoriale di destinazione, di cui all'articolo 5, comma 1, lett.
c), sono strumenti di programmazione volti ad incentivare
l'attività degli enti locali al raggiungimento di priorità
settoriali stabilite dall'amministrazione regionale.
2. Rientrano nella definizione di cui al comma 1 tutti i
provvedimenti regionali che prevedano trasferimenti finanziari con
vincolo di destinazione agli enti locali.
3. Per l'anno 1996, sono considerati trasferimenti settoriali
con vincolo di destinazione gli interventi previsti dalle norme di
cui all'allegato B.
4. Per gli anni successivi, gli interventi di cui al comma 3
saranno individuati in sede di legge finanziaria della Regione.
Articolo 26 (Risorse finanziarie)
1. L'ammontare complessivo dei trasferimenti finanziari con
vincolo settoriale di destinazione di cui all'articolo 25, da
calcolarsi al netto delle somme eventualmente introitate dalla
Regione in applicazione delle norme di cui all'articolo 25, comma
2, non può essere superiore al trenta per cento delle risorse di
cui all'articolo 6, comma 1.
2. Non rientrano nei limiti di cui al comma 1 gli interventi
straordinari regionali in occasione del verificarsi di eventi
calamitosi e di eccezionali avversità atmosferiche.
Articolo 27 (Ridefinizione delle risorse)
1. La legge finanziaria della Regione, sulla base delle
risultanze della relazione di cui all'articolo 29, procede
annualmente ad una ridefinizione delle risorse per i singoli
trasferimenti finanziari con vincolo settoriale di destinazione,
fermo restando il limite massimo complessivo previsto dall'articolo
26, comma 1.
2. Nel caso in cui i finanziamenti dei provvedimenti regionali
con vincolo settoriale di destinazione siano ridotti o abrogati
dalla legge finanziaria regionale, i relativi stanziamenti, qualora
non utilizzati per il finanziamento degli interventi di cui al
comma 3, confluiranno nei fondi di cui all'articolo 5, comma 1,
lett. a) o b).
3. Rientrano nei limiti di cui all'articolo 26, comma 1, anche
le risorse finanziarie necessarie per la realizzazione di eventuali
nuovi interventi con vincolo settoriale di destinazione.
Titolo VI Norme finali e transitorie
Articolo 28 (Vincolo di bilancio)
1. Le spese di investimento dei comuni, con esclusione di quelle
finanziate con mutui e trasferimenti con vincolo settoriale di
destinazione, non possono essere inferiori:
a) per i comuni con popolazione sino a 15.000 abitanti, al venti
per cento delle entrate di cui ai Titoli I, II, limitatamente alle
entrate senza vincolo settoriale di destinazione, e III del
bilancio di previsione;
b) per i comuni con popolazione superiore a 15.000 abitanti, al
dieci per cento delle entrate di cui ai Titoli I, II, limitatamente
alle entrate senza vincolo settoriale di destinazione, e III del
bilancio di previsione.
2. Le spese di investimento delle Comunità montane, con
esclusione di quelle finanziate con mutui e trasferimenti con
vincolo settoriale di destinazione, non possono essere inferiori al
venti per cento delle entrate delle Comunità montane di cui al
Titolo I e al Titolo II, limitatamente alle entrate senza vincolo
settoriale di destinazione, del bilancio di previsione.
Articolo 29 (Relazione sullo stato di attuazione della
legge)
1. La Giunta regionale riferisce entro il 31 luglio di ogni anno
al Consiglio regionale, con apposita relazione da pubblicarsi sul
Bollettino ufficiale della Regione, sullo stato di attuazione della
presente legge, anche ai fini delle determinazioni da adottarsi in
sede di legge finanziaria della Regione.
Articolo 30 (Norme transitorie)
1. Fino all'approvazione, da parte della Giunta regionale, dello
schema di relazione previsionale e programmatica di cui
all'articolo 9, comma 2, continua ad essere applicato lo schema
approvato ai sensi dell'articolo 26, comma 2, della legge regionale
26 maggio 1993, n. 46 (Norme in materia di finanza degli enti
locali della regione).
2. Fino all'approvazione, da parte del Consiglio regionale,
degli obiettivi programmatici di cui all'articolo 15, comma 1,
conservano validità gli obiettivi programmatici approvati ai sensi
dell'articolo 27, comma 1, della l.r. 46/1993.
3. Fino alla nomina, da parte della Giunta regionale, del Nucleo
di valutazione di cui all'articolo 24, rimane in carica il Nucleo
istituito ai sensi dell'articolo 18 della l.r. 46/1993, come
modificato dall'articolo 5 della legge regionale 8 novembre 1993,
n. 79.
4. Fino all'adozione dei provvedimenti di riorganizzazione delle
strutture regionali, agli adempimenti previsti dalla presente legge
è preposto il Servizio studi, programmi e progetti della Presidenza
della Giunta, nell'ambito delle attribuzioni di cui all'articolo 1,
comma 1, lett. b) e c), della legge regionale 1° aprile 1986, n. 12
(Modifiche ed integrazioni alle leggi regionali 21 maggio 1985, n.
35, 15 maggio 1978, n. 12 e 7 dicembre 1979, n. 68, e successive
modificazioni, recanti provvedimenti connessi con la programmazione
regionale).
5. Fino all'adozione dei provvedimenti di cui al comma 4, la
Commissione tecnica di cui all'articolo 15 è così composta:
a) dal Dirigente del Servizio studi, programmi e progetti della
Presidenza della Giunta, che la presiede, o suo delegato;
b) dal Dirigente del Servizio affari generali e interventi
diretti dell'Assessorato dei lavori pubblici, o suo delegato;
c) dal Dirigente dell'Ufficio regionale di urbanistica
dell'Assessorato dell'ambiente, territorio e trasporti, o suo
delegato;
d) dal Dirigente del Servizio rapporti con gli enti locali,
gestione segretari comunali e affari di culto della Presidenza
della Giunta, o suo delegato;
e) dal Dirigente del Servizio tutela dell'ambiente
dell'Assessorato dell'ambiente, territorio e trasporti, o suo
delegato;
f) dal Dirigente della Direzione generale del bilancio
dell'Assessorato del bilancio e delle finanze, o suo delegato.
Articolo 31 (Norme abrogative)
1. Sono abrogate le seguenti leggi regionali:
a) 4 dicembre 1970, n. 34 (Concessione di contributi ai comuni
nelle spese per la redazione degli strumenti urbanistici);
b) 21 dicembre 1973, n. 40 (Concessione di contributi annui
regionali al Comune di Aosta per il finanziamento di spese relative
a lavori di pubblica utilità);
c) 6 agosto 1974, n. 26 (Concessione di contributi annui al
Comune di Aosta per il finanziamento di lavori di pubblica utilità
e per interventi di interesse generale);
d) 29 dicembre 1975, n. 53 (Concessione di contributi annui al
Comune di Aosta per il finanziamento di lavori di pubblica utilità
e per interventi di interesse generale);
e) 15 aprile 1987, n. 26 (Intervento a favore dei comuni della
Valle d'Aosta per opere di manutenzione degli edifici
scolastici);
f) 26 maggio 1993, n. 46 (Norme in materia di finanza degli enti
locali della regione), con esclusione degli articolo 29, 30 e
31;
g) 8 novembre 1993, n. 79 (Modifiche alla legge regionale 26
maggio 1993, n. 46);
h) 30 maggio 1994, n. 22 (Interventi per la fmanza locale per
l'anno 1994);
i) l'articolo 5 della legge regionale 27 agosto 1994, n. 56
(Modifiche ed integrazioni a disposizioni legislative aventi
riflessi sul bilancio e rideterminazione di autorizzazioni di spesa
per l'anno 1994);
2. L'ulteriore applicazione delle leggi regionali di cuial comma
1 è limitata alla gestione delle sole risorse ancora da utilizzare
in relazione agli impegni finanziari assunti con le leggi
medesime.
Articolo 32 (Determinazione e copertura delle spese)
1. Alla determinazione degli oneri per l'applicazione della
presente legge, che graveranno sui capitoli di spesa da
classificare nel settore 2.1.1. (Spese di intervento a carattere
generale - Finanza locale) del bilancio della Regione, si
provvederà in sede di predisposizione del bilancio di previsione di
ciascun esercizio finanziario.
2. Alla copertura delle spese di cui al comma 1 si farà fronte
mediante l'utilizzo, nella misura indicata all'articolo 6, comma 1,
delle risorse iscritte al capitolo 1200 della parte entrata di
ciascun bilancio.
3. Gli oneri per il funzionamento del Nucleo di valutazione di
cui all'articolo 24, valutati, a decorrere dal 1996, in lire
290.000.000 annui, graveranno sul capitolo 22520 del bilancio della
Regione. A decorrere dall'anno 1997, i predetti oneri potranno
essere rideterminati con legge di bilancio.
Articolo 33 (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta, ed
entrerà in vigore il giorno successivo a quello della sua
pubblicazione sul Bollettino ufficiale della Regione.
Allegati A e B
(...omissis...)
Presidente Ha chiesto la parola il relatore, Consigliere
Bavastro.
Bavastro (UV) Sarei intervenuto volentieri prima
sull'interpellanza sui cinghiali, ma dato che il regolamento non me
lo consente, passiamo a questo argomento, meno gustoso ma più
importante.
In realtà si tratta effettivamente di un argomento importante,
perché è una legge fondamentale che riveste anche una certa
urgenza, perché senza di essa i comuni non avrebbero la possibilità
di predisporre in tempo utile i bilanci.
Indubbiamente la legge si inserisce in quel complesso di leggi,
attraverso le quali in questa legislatura si procede ad un riordino
dell'organizzazione regionale. Innegabilmente sarebbe stato forse
più comodo prima procedere al generale riordino e poi venire a
regolare la materia finanziaria, però ci sono motivi di urgenza e
del resto il disegno di legge che andiamo ad esaminare contiene
tutta una serie di meccanismi di elasticità, che permetteranno
l'adeguamento immediato di queste norme alla nuova realtà, quale
potrà venire a determinarsi una volta che si sarà votata la legge
sul riordino complessivo degli enti locali.
Mi limiterò a richiamare quali sono gli elementi fondamentali
della legge. Senz'altro la cosa più importante è la destinazione
del 95 percento del gettito Irpef al finanziamento degli enti
locali.
Questo gettito Irpef verrà ripartito in tre diverse forme di
finanziamento: anzitutto, una quota almeno pari al 50 percento e
che per diverse ragioni andrà ad accrescersi negli anni futuri
viene destinata agli enti locali senza vincolo settoriale di
destinazione, cioè saranno fondi di cui i comuni potranno disporre
in piena autonomia. Questa quota del totale verrà a sua volta
ripartita fra comuni e comunità montane per l'80 percento ai primi
e per il 20 percento alle seconde. Va comunque notato che i fondi
che vengono adesso destinati direttamente alle comunità montane
rappresentano un elemento di novità abbastanza importante, che
innegabilmente conferisce un maggiore rilievo alle stesse comunità
montane. Attraverso questo meccanismo, quindi, i comuni verranno a
percepire una quota che viene determinata con criteri oggettivi,
non soggetti a discrezionalità.
Vi è poi un problema innegabilmente molto importante e delicato,
che è quello della ripartizione di questa quota spettante agli enti
locali con l'assegnazione diretta ad ogni singolo ente. Qui i
criteri non possono necessariamente essere altrettanto chiari come
quello per la ripartizione complessiva, perché vi sono esigenze di
perequazione fra i comuni valdostani, i quali hanno risorse proprie
molto variabili da comune a comune, nel senso che vi sono comuni
che non potrebbero assolutamente sopravvivere senza finanziamenti
regionali, mentre altri comuni attraverso il gettito ICI riescono a
procurarsi direttamente fondi sufficienti. Si è quindi tenuto
presente, nel delineare i criteri di assegnazione ai singoli enti,
questo principio di massima: il trasferimento è pari alla spesa
consolidata, diciamo alla spesa presumibile che viene indicata con
la relazione previsionale e programmatica di cui all'articolo 9 del
disegno di legge e a questa spesa viene poi sottratto quella che è
la disponibilità del comune derivante da risorse proprie,
tributarie o extratributarie. Questo è riassunto in una formula
matematica, che tutti avrete avuto modo di vedere.
Il secondo gruppo di interventi finanziari a favore degli enti
locali riguarda i programmi di investimento che si esplicano in
contributi sulle rate di ammortamento dei mutui e nel fondo per
speciali programmi di investimento.
Qui gli enti locali chiedono l'intervento e si assumono l'onere
di finanziare l'intervento stesso per una quota che è del 20
percento per i comuni e del 10 percento per le comunità montane e
consorzi.
In sede di commissione l'emendamento che ha portato
all'equiparazione fra comunità montane e consorzi di comuni ha
suscitato qualche obiezione. Vorrei dire che da un lato le comunità
montane ritengo che abbiano già avuto un pieno riconoscimento in
questa legge, dall'altro la formulazione originaria della norma
relativa, cioè dell'articolo 18, u.c., creava una disparità di
trattamento fra comunità montane e consorzi di comuni che in
effetti mi sembrava fosse contraddittoria e volesse rappresentare
in qualche modo una presa di posizione su questioni che dovranno
essere regolate con altra legge in maniera inopportuna, nel senso
che questa norma ha nel suo complesso una neutralità rispetto a
quei problemi, e quindi una presa di posizione di questo tipo non
mi sembrava fosse in linea.
Il terzo ed ultimo gruppo di interventi sono i trasferimenti
finanziari con vincolo settoriale di destinazione. A questi viene
destinata una quota non superiore al 30 percento del totale del
trasferimento agli enti locali.
Quali sono gli obiettivi che questa legge si proponeva e che a
mio parere sono raggiunti in modo più che soddisfacente? Dare
autonomia finanziaria agli enti locali, fondata su una certezza di
quanto viene effettivamente trasferito. Direi che questo è un
obiettivo sicuramente raggiunto, proprio perché viene dettato un
preciso criterio matematico e quindi l'oggettività è evidente.
D'altra parte viene anche raggiunto quell'obiettivo di perequazione
che in parte contrasta con il primo, ma attraverso un criterio
certo viene comunque data una soluzione anche a questo problema. In
effetti, i finanziamenti continueranno a dare ai trasferimenti da
parte della regione quella funzione perequativa che è necessaria in
una situazione come quella valdostana, che presenta indubbiamente
delle disparità fra zona e zona.
Viene stimolata inoltre la cooperazione intercomunale e
sovracomunale attraverso norme che favoriscono le comunità montane
e i consorzi di comuni. Anche sotto questo profilo penso che una
parità di trattamento fra i due tipi di enti sia appropriata,
proprio per favorire al massimo la cooperazione intercomunale anche
eventualmente, qualora se ne presenti la necessità, al di fuori di
quegli ambiti territoriali in cui sono circoscritte le varie
comunità montane e che non sempre, a prescindere dal fatto che
probabilmente le comunità montane andranno ridisegnate forse
geograficamente, ma comunque si voglia risolvere questo problema,
c'è sempre la possibilità di specifici servizi e di specifiche
iniziative che possono vedere cointeressati comuni non appartenenti
alla stessa comunità montana e che devono avere, proprio per poter
sfruttare al massimo la cooperazione fra comuni, la possibilità di
trovare questa cooperazione fra loro, al di fuori della diversa
appartenenza alla comunità montana.
Indubbiamente il fatto di attribuire agli enti locali la diretta
disponibilità del gettito di imposte importanti come l'ICI e
l'Irpef rende più responsabili di fronte al cittadino contribuente
gli stessi amministratori locali.
Per ultimo, credo che attraverso lo strumento dei trasferimenti
con vincolo settoriale e per piani di intervento venga anche
mantenuto quel generale potere di indirizzo, di programmazione e di
controllo da parte della regione sugli enti locali.
Voglio anche ricordare che questa legge ha avuto una valutazione
favorevole anche da parte dei sindaci e dei presidenti di comunità
montane, che sono stati sentiti in prima e seconda commissione, e
quindi direi che senz'altro ne consegue il pieno appoggio al
presente disegno di legge.
Si dà atto che, dalle ore 17,01, presiede il Vicepresidente
Aloisi.
Presidente É aperta la discussione generale.
Ha chiesto la parola il Vicepresidente Viérin Marco.
Viérin M. (PpVA) La mia richiesta di intervento era, più che per
iniziare la discussione generale, per richiedere cinque minuti di
sospensione per l'importanza che riveste la legge.
Ho già detto al presidente della I commissione, essendo di nuovo
i tempi molto stretti, come lo sono stati per la legge 18, come lo
è stato per la legge elettorale degli enti locali, come tutti ben
ricordano, mi pare che questa maggioranza sulle cose importanti
scelga tecnicamente i tempi in materia centellinata, per arrivare
poi a dire non dico in maniera provocatoria ma in maniera
sostanziale sì, che si è obbligati a metterla subito all'ordine del
giorno, perché diversamente i comuni hanno problemi di
bilancio.
L'altra volta perché erano imminenti le elezioni comunali, la
volta prima sulla legge 18 in materia urbanistica perché c'erano
dei problemi scottanti, e nelle due passate occasioni abbiamo
peggiorato la situazione. E non sono io a dirlo, sono stati i
sindaci nelle riunioni che abbiamo fatto; oltretutto sulla legge 18
questo Consiglio aveva preso l'impegno di affrontare la
problematica entro un anno, cercando di dare vita ad una
legge-quadro, ma al sottoscritto non risulta che oggi ci sia una
commissione che opera al riguardo, ed è passato più di un anno.
Quindi vorrei sapere a cosa servono i deliberati del Consiglio.
Avendo avuto così poco tempo su questa tematica, ed essendoci
anche un problema non dico di forma, ma di sostanza, andiamo a
comprare i mattoni per fare la casa, o meglio diamo i soldi perché
questi mattoni vengano comprati, e alla fine forse decideremo che
le case non si possono più fare con i mattoni ma si dovranno fare
con il cemento armato. Ha detto benissimo Bavastro....
Presidente ... scusi, è un intervento o una richiesta di
sospensione?
Viérin M. (PpVA) Volevo motivare la richiesta di sospensione,
perché non voglio che sia presa come una richiesta di sospensione
per fare una questione fra maggioranza e minoranza.
Penso che questo sia uno dei problemi più importanti che
quest'anno andremo ad analizzare e per le motivazioni che ho
poc'anzi detto chiedo che sia accordata una sospensione di dieci
minuti.
Presidente Ho capito che il Vicepresidente Viérin ha studiato
l'argomento. Rammento sempre allo stesso che durante la discussione
generale di solito le sospensioni vengono concesse, ma per dieci
minuti.
Si dà atto che la seduta è sospesa dalle ore 17,16 alle ore
17,37.
Presidente Invito i consiglieri a prendere posto, riprendono i
lavori.
Siamo sempre in tema di discussione generale. Ricordo alla
minoranza che ha chiesto la sospensione che abbiamo già passato i
venti minuti abbondanti, quindi questa non è una sospensione, è una
tripla sospensione. Chiedete un'altra sospensione, allora...
grazie, Rudi.
Chi intende chiedere la parola? Se nessuno chiede la parola,
dichiaro chiusa la discussione generale.
Si passa alla discussione dell'articolato.
Prego il Consigliere segretario, Perron, di voler dare lettura
del parere del CREL.
Perron (UV) L'assemblea generale della CREL, in data 24 agosto
c.a., ha valutato il disegno di legge in oggetto e dopo una
approfondita discussione esprime le seguenti osservazioni.
Sul piano generale considera buone le finalità della legge in
quanto, oltre che dare certezze, mettono in evidenza e sostanziano
l'obiettivo di realizzare una maggiore autonomia e
responsabilizzazione degli enti locali. Nel provvedimento è
individuato un modello dotato di criteri oggettivi sufficienti per
attuare la ripartizione dei finanziamenti in modo equo ed
equilibrato. Dall'applicazione concreta della norma si potranno
apportare perfezionamenti ed ampliamenti.
Occorre invece affinare il modello di ripartizione nella parte
che valorizza i poteri di indirizzo e che favorisca anche un
processo di modernizzazione delle strutture, attraverso una
riorganizzazione che riformi in senso produttivo le strutture degli
enti locali, unico modo per realizzare un aumento della qualità
globale dei servizi che incidono immediatamente sulla vita
quotidiana delle persone.
Per la determinazione della quantità del finanziamento si rileva
che, al di là della quantità proposta, sarebbe opportuno ancorare
ad una pluralità di tributi erariali e non eslusivamente l'Irpef,
questo per realizzare una correlazione ed una attenzione
all'andamento complessivo del gettito dei tributi erariali.
Per quanto riguarda la quantità complessiva del finanziamento,
si prende atto che corrisponde alle esigenze minime individuate
attraverso i dati storici e che occorre proseguire gradualmente, ma
con determinazione, ad un maggiore decentramento di nuove
competenze con corrispondenti adeguamenti finanziari.
In conclusione, durante la discussione è emerso, con riferimento
al disegno di legge in discussione, la necessità improrogabile di
approntare un provvedimento legislativo che prenda in
considerazione il necessario riordino delle competenze di tutti gli
enti locali della nostra regione.
Distinti saluti, il Presidente del CREL, Guido Dondeynaz.
Presidente Dobbiamo votare il nuovo testo predisposto dalla I e
dalla II Commissione.
Si passa ad esaminare l'articolo 1.
Ha chiesto la parola il Vicepresidente Viérin Marco.
Viérin M. (PpVA) Il Presidente forse ha troppa fretta di
chiudere questa discussione. Abbiamo appreso con rammarico che è
già stata chiusa la discussione generale, se non sbaglio...
Presidente ... il Vicepresidente Viérin deve sapere che dal
momento in cui ha chiesto la sospensione sono passati 22
minuti.
Viérin M. (PpVA) Abbiamo perso delle mezz'ore per argomenti di
altra natura, sicuramente meno importanti di questo. Se questa
maggioranza e questa Giunta intendono andare avanti in questa
maniera sulle leggi di questa importanza, e non ci danno neanche la
possibilità di confrontarci, perché questo testo di legge è stato
consegnato con un ordine del giorno suppletivo lunedì pomeriggio,
se non martedì mattina - perché la maggior parte dei consiglieri lo
ha trovato martedì mattina, e dopo 12 ore abbiamo avuto consiglio
-, a questo punto se questa è la procedura, se questo è il rapporto
fra maggioranza e minoranza anche nella discussione di un tema così
importante, quando ho detto già poc'anzi che abbiamo fatto delle
sospensioni per delle ore per altri argomenti sicuramente minori,
lo dico pubblicamente, il sottoscritto abbandona l'aula, perché
tanto la discussione non serve.
E se non serve, non vedo perché il sottoscritto deve
rappresentare coloro che lo hanno eletto qui, quando non si può
affrontare con almeno un minimo non dico di correttezza, ma di
professionalità su quello che facciamo. L'ho già detto all'inizio,
abbiamo approvato delle leggi importanti per gli enti locali,
importanti per altri settori, con la scusa che era urgente.
E questo è l'ennesimo tentativo di non aprire una discussione
generale, di non dare neanche la possibilità di presentare alcuni
emendamenti su cui dovevamo confrontarci, avendo presentato questa
proposta di legge nell'ordine suppletivo.
Con questo, abbandono l'aula.
Presidente Vicepresidente Viérin, non è un problema nè di
maggioranza nè di minoranza, questo è un problema di rispetto dei
tempi e di regolamento.
Viérin M. (PpVA) Allora mi spieghi perché le altre volte anzichè
10 minuti si aspettavano due ore.
Presidente Che io rammenti....
Viérin M. (PpVA) ... lei deve spiegarmelo!
Presidente Io non le devo spiegare nulla! Lei deve essere
rispettoso dei tempi di sospensione che richiede, perché qui
nessuno ha mai negato le sospensioni.
Ripetute volte lei è stato invitato a ripresentarsi in
aula...
(...Il Vicepresidente Viérin Marco protesta, senza
microfono...)
Presidente Se il Consiglio nella sua unanimità mi chiede di
riaprire, attraverso i capigruppo, la discussione generale, non ho
niente in contrario. Altrimenti, mi dispiace ma la discussione
generale l'ho chiusa.
Ha chiesto la parola il Consigliere Tibaldi.
Tibaldi (LN) Penso che si possa arrivare ragionevolmente ad un
punto di incontro, per cercare di evitare di chiudere in maniera
così drastica la discussione generale, e quindi limitare quello che
è un dibattito naturale su un provvedimento che ha notevole
rilevanza sia a livello istituzionale sia a livello finanziario per
la nostra regione.
Quindi rivolgo al Presidente del Consiglio la richiesta, visto
che sull'articolo 1 comunque non è assolutamente inibito un
intervento di natura globale, dove ognuno di noi potrebbe esprimere
le proprie considerazioni in merito a questa legge, di aprire un
attimo la discussione generale per poter presentare giusto degli
emendamenti, e di chiuderla poi immediatamente dopo, per poter
affrontare la discussione ed analizzare l'articolato in maniera più
dettagliata.
Presidente Sulla base della richiesta fatta dal Consigliere
Tibaldi, credo di poter accogliere e quindi riaprire - se non vi
sono opposizioni a livello di Consiglio - la discussione generale,
vista l'importanza della legge.
Rammento comunque che il rispetto dei tempi è importante nello
svolgimento dei lavori. Non si tratta di una legge più importante o
di un'altra meno importante; sono tutti provvedimenti di natura
legislativa che hanno un loro valore e una loro importanza. Se non
ci sono pareri contrari, credo si possa accogliere la richiesta del
Consigliere Tibaldi.
Si dà atto che in via eccezionale, con l'assenso del Consiglio,
il Presidente dichiara riaperta la discussione per permettere la
presentazione di emendamenti.
Presidente In via del tutto eccezionale dichiaro riaperta la
discussione generale, invito i colleghi ad intervenire e a
predisporre la presentazione di emendamenti.
Ha chiesto la parola il Vicepresidente Viérin Marco.
Viérin M. (PpVA) Vorrei chiedere prima di tutto se questa
riapertura può anche consentirci di fare due analisi su quella che
è l'importanza della legge, non solo per presentare il documento
cartaceo, anche perché, Vicepresidente Aloisi, gli emendamenti che
abbiamo analizzato insieme in questi 22 famosi minuti li stanno
battendo a macchina e quindi il tempo comunque ci occorrerebbe. Se
questo mi è consentito....
Presidente ...Abbiamo riaperto la discussione per dare la
possibilità di presentare gli emendamenti in virtù della
discussione dell'articolo 1. Quindi lei, Consigliere Viérin,
sull'articolo 1 può intervenire e nel contempo venga a presentare
gli emendamenti che ritiene opportuno.
Visto che l'articolo 1 tratta della finalità della legge,
nell'intervento che i consiglieri vogliono fare sull'articolo 1
viene data la possibilità di presentare emendamenti.
Viérin M. (PpVA) Va bene, faccio l'intervento sull'articolo 1.
Certo che non ho gli emendamenti, Presidente, perché abbiamo anche
verificato che lo dovevamo fare. Non abbiamo il tempo, come la
Giunta, di prepararsi venti giorni prima ed arrivare qui con le
cose fatte.
Noi abbiamo avuto l'ordine del giorno con il testo modificato
lunedì pomeriggio o martedì mattina!
Presidente ... lunedì sono arrivati gli emendamenti in
commissione....
Viérin M. (PpVA) .... e martedì ci è stato consegnato il testo
nuovo con la richiesta di essere inserito all'ordine del giorno del
Consiglio di oggi, su una legge di questo genere! Non so se siamo
matti su queste cose.
Se questo è il modo di governare, andiamo avanti così; non
possiamo neanche prepararci per affrontare una discussione seria.
Questo è il problema.
Sull'articolo 1, visto che dobbiamo utilizzare un escamotage
perché la discussione generale comunque è chiusa....
Presidente .... non è chiusa, può presentare gli emendamenti.
Lei intervenga sull'articolo 1 e poi può presentare gli
emendamenti.
Io capisco che, se parliamo in patois, io non lo capisco e lei
altrettanto, ma stiamo parlando in italiano.
Viérin M. (PpVA) Ma non è tanto italiano, perché se questa
discussione generale fosse riaperta, uno farebbe gli interventi in
discussione generale e poi può chiedere anche....
Presidente ... perché sull'articolo 1, visto che questo articolo
illustra la finalità della legge, lei può intervenire, e di
conseguenza predisporre la presentazione degli emendamenti. Credo
di parlare un italiano sufficientemente comprensibile.
Viérin M. (PpVA) Per evitare ulteriori polemiche, che comunque
sono servite se non altro ad avere un po' di tempo per affrontare
l'argomento, le finalità di questa legge ritengo che siano
abbastanza esatte e siano anche abbastanza corrette, se non altro
sul seme di questa legge. Cioè una volta tanto si riesce a dirimere
un aspetto che è quello della certezza per gli enti locali e non
più ad aprire un contenzioso ogni volta fra enti locali e regioni
per chiedere quanto la regione eroga per l'anno in corso o per gli
anni a venire rispetto agli anni passati, ma - dicevo - si riesce a
riagganciare il tutto all'Irpef, quindi ad una entrata che non è
certa ogni anni nell'ammontare, ma è certa nella sua esistenza.
Avendo anche in commissione parlato delle proiezioni, può darsi
che nei prossimi anni l'Irpef incassata in Valle d'Aosta sia
superiore, quindi gli enti locali dovrebbero avere un gettito
superiore a livello complessivo.
Pertanto concordo sull'aggancio all'Irpef, ma altre cose si
possono invece dire in merito alle finalità di ripartire per il 10
percento, per il 40 percento, per il 30 percento, per il 25
percento, per i vari settori.
Diciamo che il 50 percento del '95 percento che dovrebbe andare
agli enti locali in maniera diretta, porta però a determinare un
fenomeno indiretto per gli enti locali, cioè quello della
destinazione delle spese in conto capitale e delle spese in conto
interessi. Sappiamo che gli enti locali sempre più stanno
diventando delle entità preposte ad amministrare l'esistente,
quindi a fare manutenzione e a gestire il patrimonio che è stato
realizzato negli anni passati. É chiaro che bisogna anche far sì
che comunque ci sia un controllo verso gli enti locali, in modo che
alcuni investimenti continuino ad essere fatti. Però se mettiamo il
20 percento, a mio avviso non andiamo a responsabilizzare più di
tanto gli enti locali, perché se chiediamo il federalismo a livello
romano, dobbiamo darlo anche agli enti locali.
In commissione era stata discussa, e poi modificata solo per le
comunità montane, l'obbligatorietà ad investire almeno il 10
percento delle risorse assegnate nelle spese in conto capitale,
mentre è stata tenuta per gli altri comuni. É vero che il 20
percento è una cosa irrilevante, però riteniamo che si debba fare
comunque la cosa uguale per tutti. Quindi uno degli emendamenti
sarà sicuramente quello di obbligare, nell'assegnazione del 50
percento delle risorse a tutti gli enti locali, solo il 10 percento
a spese di investimento.
Non abbiamo sentito però alcune cose anche in merito alle
richieste che i sindaci hanno fatto in quella audizione, dove era
stato chiesto di modificare sia le percentuali che vengono
assegnate direttamente, cioè il 50 percento elevarlo di qualche
punto, sia abbassare gli stanziamenti per le leggi di settore. Era
stato anche posto il problema di quali leggi di settore mantenere,
e mi sembra che le leggi di settore mantenute siano le stesse
proposte all'origine. Quindi siamo rimasti di nuovo dentro alle
microcomunità e così via.
Intendevo, nel riaprire la discussione generale, chiedere alcune
conferme da parte dell'Assessore su quanto abbiamo sentito dai
diretti interessati, cioè dai rappresentanti degli enti locali,
lunedì scorso, cosa che, forse, essendo ora all'articolo 1, non si
potrà pretendere; ma chiedo che comunque l'Assessore faccia un
intervento in merito ai quesiti posti, anche per aprire una
discussione a campo totale, altrimenti rischieremmo di discutere
solo su alcuni emendamenti che abbiamo ritenuto di presentare,
senza parlare poi di quello che è stato l'accordo con i diretti
interessati.
Ribadisco che concordo sulla scelta di agganciare tutto
all'Irpef, mentre non concordo su altre cose che discuterò man
mano, analizzando articolo per articolo.
Presidente Ha chiesto la parola il Consigliere Lanièce.
Lanièce (GA) Anch'io voglio sottolineare la validità di questo
disegno di legge e la sua l'importanza, tenuto conto anche che si
tratta di un disegno di legge che giunge in un momento in cui ci
sono degli interessanti aggiornamenti per quanto riguarda la
materia di finanza istituzionale.
Credo comunque che sarebbe stato opportuno e forse anche molto
meglio, prima ancora di redigere questo disegno di legge,
predisporre un documento legislativo che avesse il compito di
regolamentare l'assetto dell'ordinamento degli enti locali. Questo
anche per evitare che vengano attribuite somme di denaro ai vari
enti prima ancora di aver designato le competenze degli stessi, o
comunque di verificare la possibilità che in futuro, con un disegno
di legge che riguardi il riassetto dell'ordinamento degli enti
locali, possano essere tolte delle competenze per le quali ora
attribuiamo delle somme a disposizione.
Bisogna tenere conto fra l'altro di un problema molto
importante, che è quello relativo alle comunità montane, un
problema che ancora oggi divide l'opinione pubblica fra chi è a
favore e chi le vorrebbe abolire. In pratica il ruolo delle
comunità montane, che a mio parere andrebbe rivalutato, può portare
un notevole risparmio di spese soprattutto per iniziative di
carattere intercomunale, quali ad es. la raccolta dei rifiuti, la
gestione delle discariche, l'edificazione di strutture sportive e
di edifici scolastici, il trasporto degli alunni.
Purtroppo questa esigenza non si è ancora concretizzata in un
disegno di legge e da qui l'invito a predisporre al più presto tale
provvedimento legislativo, anche per chiarire meglio i ruoli dei
vari enti locali e per portare una chiarezza più che mai
necessaria, per evitare che ci siano degli sprechi di risorse
economiche. Basti pensare alla nostra piccola regione, dove ci sono
paesi quasi limitrofi che hanno impianti sportivi esagerati
rispetto al numero degli abitanti; molti comuni hanno sfruttato
questa possibilità e sono state create delle infrastrutture che a
volte superano le normali necessità degli stessi. Penso che molte
iniziative possano essere fatte a livello di comunità montana e
quindi è giusto tenere conto di ciò e appoggiare e dare competenza
alle comunità montane.
Di conseguenza ripeto che sarebbe stato più opportuno
predisporre, anteriormente a questo disegno di legge, un disegno di
legge riguardante il riassetto dell'ordinamento degli enti locali:
penso che sia un compito che questa amministrazione dovrà risolvere
al più presto.
É vero che, come diceva l'Assessore in commissione, questo
disegno di legge era più che mai necessario perché c'erano delle
scadenze per i comuni, però penso che dal momento in cui è sorta la
necessità di un riassetto dell'ordinamento degli enti locali, ci
fosse stato il tempo per mettere in atto e predisporre un disegno
in tale direzione. Quindi questo è un invito a procedere in tale
direzione, sia per questioni di carattere finanziario, cioé, come
dicevo prima, per evitare sperperi di denaro, e per dare
concretezza ed una linea di direzione anche politica per quanto
riguarda il ruolo dei vari enti locali.
Per il resto concordo con quanto detto da Marco Viérin,
aspettiamo la risposta che l'Assessore ci darà agli emendamenti che
abbiamo presentato, in base alla quale valuteremo quale voto dare,
se positivo o di astensione.
Presidente Ha chiesto la parola il Consigliere Perrin G.C..
Perrin G.C. (UV) Le groupe de l'Union Valdôtaine est extrêmement
satisfait de pouvoir affronter aujourd'hui ce discours et de
pouvoir voter ce projet de loi, qui est depuis très longtemps
attendu par les collectivités locales.
D'ailleurs je crois que soit notre mouvement soit d'autres
forces politiques depuis plusieurs années ont invoqué le problème
de l'autonomie financière des communes et des autres collectivités
locales, et ce projet de loi finalement donne une réponse, si non
définitive parce qu'il n'y a jamais rien de définitif, certaine aux
problèmes financiers de ces collectivités.
Je crois qu'il y a à souligner un aspect préalable. Il y a un
problème général, nous avons obtenu en tel que région autonome
Vallée d'Aoste, au mois de novembre 1993, à travers la loi
constitutionnelle, la possibilité de nous donner des règles
autonomes pour ce qui concerne les collectivités locales mêmes;
quelque chose a été déjà faite, nous l'avions déjà dit dans le
passé, les problèmes qui ont été affrontés jusqu'à maintenant
répondaient à des exigences d'urgence et d'ailleurs cette loi aussi
malheureusement a un problème de ce genre: il faudra le plus tôt
possible pouvoir affronter ce problème général et arriver à voter
en ce Conseil les nouvelles normes sur l'organisation des
collectivités locales, parce qu'évidemment il aurait été
extrêmement plus simple pour nous si nous avions d'abord le cadre
général dans lequel insérer la partie financière.
Ce n'est pas un reproche, évidemment, parce que nous sommes
convaincus qu'une loi de reforme profonde des collectivités locales
ne peut pas être faite dans un laps de temps court, a besoin d'une
longue préparation, a besoin d'une mûrissement à l'intérieur des
organes compétents, et donc il faudra du temps encore, même si nous
souhaitons qu'au cours de cet hiver on puisse finalement aborder ce
problème.
Il y a un autre problème qui s'ajoute à celui de la
réglementation future des collectivités locales. Nous sommes
certains que la volonté de ce Conseil sera de rendre de plus en
plus autonomes les collectivités locales à travers le transfert
d'une longue série de compétences, qui actuellement sont gérées par
la région à travers ces organes: présidence du gouvernement et
assessorats. Le transfert de ces compétences évidemment donnera aux
organismes de base la nécessité d'affronter un travail plus grand
et donc d'avoir du personnel majeur; il faudra donc le plus tôt
possible arriver aussi à la formulation de ce "comparto unico" du
personnel des collectivités locales, de façon à pouvoir transférer
avec les compétences et avec les finances aussi du personnel pour
ne pas avoir donc une surabondance de personnel.
Pour venir à ce projet de loi, je crois que finalement, à
travers la votation d'aujourd'hui, nous donnerons aux différentes
collectivités la certitude de l'autonomie financière. Et c'est ce
que les collectivités demandent.
Depuis très longtemps, d'abord de façon timide, ensuite de façon
toujours plus incisive, des transferts financiers ont été opérés
envers les communes et les communautés de montagne. Si mes
souvenirs sont bons, je crois que le premier transfert très timide
date de 1975, il s'agissait alors de 1,5 milliard, donc chose par
rapport à aujourd'hui ridicule, mais ça a été la pierre milliaire
sur laquelle ensuite on a bâti.
Si on analyse les transferts successifs, le montant qui a été
transféré de la Région aux communes et aux collectivités locales,
est beaucoup supérieur en pourcentage de l'augmentation que le
budget régional lui-même a eu en ce même arc de temps.
Quelqu'un a parlé ici de fédéralisme; si nous croyons à ce mot,
avec cette autonomie financière nous transférons aussi aux
collectivités locales une responsabilité, parce qu'il ne peut pas y
avoir d'autonomie financière sans responsabilité. Et pour cela, à
l'encontre de quelques observations qui ont été faites soit par les
communes, soit par certaines forces politiques à l'égard du
minimum, de vingt pour cent, qui doit être destiné aux dépenses
obligatoires, je ne crois pas que l'on doive retoucher cette somme
parce que le tout doit dépendre de la responsabilité des communes
ou des communautés de montagne. C'est aux collectivités locales
dans leur gestion, à leur responsabilités, essayer dans le futur de
destiner le moins possible aux dépenses courantes et le plus
possible aux investissements.
Mais à travers cette loi et à travers ce transfert financier,
nous allons aussi vers un système de plus en plus démocratique,
parce que, en liant le transfert régional au déboursement que les
citoyens font à travers les impôts communaux sur les bâtiments
(ICI), nous augmentons le contrôle que les citoyens feront sur les
dépenses des collectivités locales elles-même, et donc nous
rapprochons toujours plus les citoyens de l'administrateur, du
contrôle sur l'activité administrative et dans ce sens je crois que
la formulation de cette loi justement va vers cette direction.
Une diminution par rapport au système actuel des sommes
destinées obligatoirement pour les dépenses courantes donne donc
plus de responsabilité aux collectivités.
Pour être brefs et respecter les dix minutes que le règlement
demande, je dirais uniquement que nous sommes aussi d'accord sur la
différenciation que pour les fonds spéciaux pour les
investissements, le projet donne entre les oeuvres portées de
l'avant par les communes et celles portées de l'avant par les
communautés de montagne ou le consortium des communes.
Nous avons assisté pendant trop longtemps à la requête de la
part de toutes les communes de certaines oeuvres qui auraient pu
être intercommunales et qui malheureusement au contraire ont été
construites par les communes, avec une augmentation énorme ensuite
des dépenses pour la gestion de ces oeuvres. La différenciation
qu'il y a pour ces fonds spéciaux poussera certainement les
communes à déléguer les grandes oeuvres aux communautés de montagne
et aux consortiums des communes.
Nous avons accepté volontiers l'amendement qui a été présenté en
commission, de mettre au même niveau le pourcentage que doivent
mettre les communautés de montagne avec le pourcentage qui doit
être mis par les consortiums des communes, parce que cela va dans
la même direction. Nous affirmons là un principe et l'équivalence
justement de ces deux organismes. Et ce que ce projet de loi a de
bon c'est qu'il donne la possibilité dans le futur d'adapter aux
nouvelles exigences, qui seront établies par les nouvelles normes
dans l'organisation des collectivités locales, et donc de jouer à
selon d'où seront faits les transferts vers les collectivités de
base, c'est-à-dire les communes, ou vers les communautés de
montagne, de respecter quand même cette autonomie financière.
Une préoccupation pouvait exister, et d'ailleurs a été soulevée
soit par les communes soit par les communautés de montagne, soit
par certains commissaires: le fait de lier le transfert à l'impôt
communal sur les bâtiments et d'assurer la différence à travers le
transfert régional aurait pu pousser certaines collectivités
locales à diminuer la collecte de l'ICI. L'amendement qui a été
présenté par l'Assesseur aux finances, c'est-à-dire l'article 11
bis, élimine ce danger et donc je crois qu'à travers cette
amendement aussi nous avons perfectionné le projet de loi, qui
reste un projet valable, un projet qui est accepté soit par les
communes soit par les communautés de montagne, un projet qui
donnera la possibilité de mieux gérer nos collectivités dans le
futur.
Presidente Ha chiesto la parola il Consigliere Linty.
Linty (LN) Solo per chiedere se al comma 1, articolo 1,
l'omissione della parola "consorzi di comuni", là dove si parla dei
beneficiari di questa legge, è stata voluta, poiché compresi già
nell'istituzione comune.
Presidente Ha chiesto la parola il Consigliere Dujany.
Dujany (PVA) Vorrei evidenziare la positività nel suo complesso
del presente disegno di legge, che dà - lo hanno già sostenuto
molti dei relatori che mi hanno preceduto - finalmente certezza di
entrate agli enti locali, assicurando loro un trasferimento
soltanto parzialmente vincolato, che pertanto si presenta
rispettoso dell'intera realtà istituzionale periferica.
Più precisamente, il presente progetto dà chiarezza finanziaria
e sotto tale profilo il nostro gruppo voterà favorevolmente.
Ciò detto, ci asterremo sugli articoli 17 e 19, così come
risultano emendati, in quanto i presenti articoli contengono alcune
norme che a nostro parere tendono a predeterminare lo scheletro
istituzionale sul quale la regione intende affrontare poi la
propria operatività amministrativa, e ciò in attesa del riordino
delle autonomie locali. Mi riferisco in particolare alla modifica
legislativa contenuta nell'articolo 16, punto 2, in materia di
consorzi, là dove con tale norma si modifica a nostro parere
impropriamente il ruolo dei consorzi, così andando in qualche modo
a rivedere il contenuto dell'articolo 25 della legge 142/90 sulle
autonomie locali, con la finalità di allargare la loro operatività
di azione.
Infatti, mentre l'articolo 25 della legge 142/90 prevedeva che i
comuni e le province potessero costituire un consorzio per la
gestione associata di uno o più servizi, con la presente normativa
si estende la possibilità di operare ai consorzi non solo
nell'ambito dei servizi, bensì anche nell'ambito di tutti quei
punti indicati specificatamente al comma 1, articolo 17.
Questo è possibile farlo perché la legge costituzionale 23
settembre 1993, che attribuisce competenza esclusiva in materia di
ordinamenti locali alla regione, permette di andare a modificare
questa norma, però non ne condividiamo le sue finalità; questa
norma tende a creare ulteriore confusione e proliferazione di
soggetti nell'ambito dell'operatività degli enti locali, con
conseguente rinuncia anche ad una semplificazione del quadro
istituzionale, con conseguenti maggiori costi sulla pubblica
amministrazione e con una maggiore difficoltà di controllo
sull'operatività degli enti locali stessi. Tende, fra l'altro, in
particolare a non riconoscere alle comunità montane il ruolo ideale
di tutela degli interessi sovracomunali, determinando così
un'incertezza sugli interlocutori locali, che nasceranno come
funghi ora attraverso i consorzi, creando una situazione
conflittuale con le comunità montane stesse.
Non vorrei che con questa norma questa assemblea intendesse
rinunciare al diritto di legiferare su un nuovo modello
istituzionale locale, delegando così ai comuni la valorizzazione o
meno delle comunità montane.
In connessione con questa valutazione va anche di pari passo
l'articolo 19, così come emendato, poiché mentre nel suo testo
originario si prevedeva una differenziazione di intervento
nell'attività di investimento fra comunità montana e consorzi,
andando a privilegiare le comunità montane, con il testo così come
emendato si pongono sullo stesso piano e - come dicevo prima - sul
piano concorrenziale questi due enti.
Concludo, dicendo che mi pare sia l'ora di porre mano alla
determinazione di questo nuovo modello istituzionale che superi i
contenuti di cui sopra, sui quali noi ci asterremo, e su tale
argomento chiedo un esplicito impegno da parte del Governo
regionale perché si affronti in tempi celeri.
Presidente Ha chiesto la parola il Consigliere Florio.
Florio (VA) Il giudizio complessivo sul disegno di legge non può
che essere positivo. É stato fatto uno sforzo, che crediamo serio,
per chiarire i rapporti finanziari fra l'ente regione e le realtà
locali. Il risultato di questo sforzo è percepibile dalla lettura
del disegno di legge: si tratta di una serie di articoli, di un
articolato semplice e chiaro nella lettura, dal quale scaturisce un
sostanziale riordino dei rapporti finanziari fra questo ente e i
comuni.
Questa riflessione, che deve essere fatta a cappello
dell'intervento che faccio, non può però non tener conto di un
rimpianto; un rimpianto che deriva da una parte dalla constatazione
dell'ordine messo negli aspetti finanziari e dall'altra nella
preoccupazione che abbiamo, constatando che questa legge di
riordino finanziario viene prima di quella che avrebbe dovuto
senz'altro precederla e che dovrebbe invece riorganizzare la rete
delle autonomie locali, riesaminandone le competenze,
l'organizzazione, le funzioni e quanto altro necessario per dotarci
di una struttura amministrativa estesa all'intero territorio
regionale, in grado di affrontare i problemi nuovi e gravi che
vengono sempre avanti ogni giorno, e nei confronti dei quali credo
siamo tutti convinti che la vecchia organizzazione non sia più
adeguata e sufficiente.
Questa è una riflessione che ho già avuto modo di fare in
commissione, che credo sia sostanzialmente condivisa da tutti, e
che forse è stata messa da parte per l'urgenza finanziaria degli
aspetti finanziari toccati da questo disegno di legge, ed anche (ed
è da riconoscere) per la difficoltà tutta politica, ma non
soltanto, di ragionare, noi rappresentanti delle forze politiche, e
le forze politiche stesse, nei confronti degli aspetti diversissimi
toccati dai problemi delle autonomie locali.
Non si tratta di uno scherzo, sia dal punto di vista della
ingegneria istituzionale sia dal punto di vista della
regolamentazione di funzionamento delle autonomie locali, della
loro organizzazione, ripensare seriamente in modo moderno,
difendendo da una parte quel concetto del federalismo al quale più
o meno tutti ci vogliamo ricondurre, e dall'altra difendendo però
anche l'indispensabilità della funzionalità degli enti locali.
Fatta questa premessa, c'è da rilevare una preoccupazione che
abbiamo manifestato e in Giunta e nella commissione di lunedì, ed è
quella che guarda al riparto dell'Irpef per una percentuale del 95
percento, che ci sembra molto forte. Non vogliamo sottacere
l'importanza della quantità di risorse che viene trasferita con
certezza con questo disegno di legge dalla regione ai comuni, il
problema non è questo; il problema è di trasferire fondi in
quantità adeguata certamente, ma per realizzare, per mettere in
atto, per avviare competenze e organizzazioni e funzioni moderne,
serie e tali da giustificare pienamente un trasferimento di risorse
di questo tipo.
La scelta è positiva, certo, ma deve essere legata alla
necessità che quelle risorse non vadano disperse, ma servano per le
comunità locali, per crescere realmente come tali e in modo tale da
renderle capaci di gestire pienamente il loro territorio e i
servizi indispensabili a che quel territorio continui ad essere
abitato così come tutti vorremmo.
Un'altra preoccupazione è quella che è stata affrontata negli
emendamenti presentati dall'Assessore in commissione e già compresi
nel testo che discutiamo; sono quelli compresi nell'articolo 11 bis
per intenderci. Ci sembrava già allora poco giusto che non si
tentasse di ricondurre la politica di tutti i comuni in rapporto
all'ICI, grossa fonte autonoma di proventi, in modo da obbligare
nella sostanza tutti i comuni a mettere in pratica nei confronti
dell'ICI e dell'accertamento dell'ICI una politica di serietà e di
rigore.
Quanto inserito nell'articolo 11 bis diventa in questo momento
certamente una forte petizione di principio, ma la paura che
abbiamo è che rischi di rimanere tale, anche in presenza di quanto
detto nel secondo comma, là dove la Giunta promuove una intesa tra
i comuni al fine del raggiungimento di quell'obiettivo di
uniformità delle modalità di accertamento. Questo per non
penalizzare ovviamente quelle realtà locali e quegli amministratori
che si potrebbero autonomamente e in piena responsabilità far
carico di una severità maggiore nell'accertamento dell'ICI. E anche
questo mi sembra un ragionamento ovvio e condivisibile da parte di
tutti.
C'è infine una terza preoccupazione di ordine generale, che è
quella che attiene ai rapporti fra la dimensione del personale
dell'amministrazione regionale e la dimensione delle competenze e
delle funzioni alle quali necessariamente dovremo chiamare i
comuni. Il non mettere concretamente in cantiere il discorso della
diminuzione della dimensione del personale regionale, cercando di
individuare una sorta di inquadramento unitario che consenta il
trasferimento di parte delle risorse umane e tecniche, presenti
all'interno di questo palazzo nelle altre realtà amministrative può
essere pericoloso e provocare alla fine una espansione ulteriore
del numero dei dipendenti pubblici inseriti nell'apparato
amministrativo, regionale e comunale.
Per quanto riguarda poi il testo, volevo fare una serie di
considerazioni relativamente ad alcuni articoli.
Un altro aspetto che a questo proposito non ci piace molto è che
si sia stabilito che i parametri, così chiamati negli emendamenti
presentati dall'Assessore, vengano decisi dalla Giunta regionale;
avremmo preferito che fossero fissati già nel testo del disegno di
legge, perché si tratta è vero di parametri definiti come ordine
generale, popolazione, caratteristiche del territorio, condizioni
socio-economiche (1^ comma dell'articolo 11), ma sappiamo tutti
benissimo che così enunciati consentono una grande aleatorietà di
definizione numerica, matematica, visto che alla fine si dovrà
necessariamente parametrare queste definizioni di ordine generale
in termini matematici.
Per quanto riguarda l'articolo 11 bis ho già detto, in relazione
al problema dell'uniformità delle modalità di accertamento
dell'ICI.
Infine, per quanto riguarda l'articolo 13, al terzo comma,
lamentiamo la mancanza di una lettera c) che individui fra i
criteri per la ripartizione dei fondi fra le comunità montane anche
quello della popolazione, che ci sembra essere per le funzioni
proprie che dovrebbero essere esercitate dalle comunità montane un
criterio di cui tenere conto nel concreto.
Infine, c'è il discorso sollevato già dal Consigliere Dujany e
che mi vede assolutamente favorevole, nel senso che condivido
pienamente i suoi ragionamenti. Mi sembra che il trasferimento dei
consorzi dei comuni, rapportandoli alle condizioni previste per le
comunità montane invece che rapportarli a quelle previste per i
comuni significhi nella sostanza, con il disposto di quanto
previsto all'articolo 16, una sorta di pregiudizio già seriamente
impostato circa il tipo di competenze, di organizzazione e di
funzioni nel futuro dei comuni da una parte e delle comunità
montane dall'altra.
Ci sembra cioè che la versione originale, quella che poneva i
consorzi dei comuni sostanzialmente penalizzati per quanto riguarda
il loro apporto finanziario, privilegiando invece le comunità
montane, avrebbe consentito una maggiore chiarezza in relazione al
tipo di opere di interesse sovracomunale individuate nell'articolo
17.
Così non si è voluto fare, credo, anche dopo aver sentito i
rappresentanti dei sindaci e delle comunità montane in commissione;
così si è voluto fare per consentire nel concreto dell'azione di
tutti i giorni di sottrarre parte delle competenze che noi
ricondurremmo alle comunità montane verso i comuni.
Manifesto poi alcune preoccupazioni in ordine all'emendamento
ventilato dal Vicepresidente del Consiglio, Viérin, relativo
all'articolo 27, in relazione alla diminuzione della percentuale
dal 20 al 10 per cento anche per i comuni con popolazione inferiore
ai 15mila abitanti, fatto questo che tenderebbe a
deresponsabilizzare eccessivamente le comunità locali nella
necessaria ricerca della limitazione delle spese in parte ordinaria
e nell'individuazione invece di sufficienti risorse da destinare
agli investimenti.
Presidente Ha chiesto la parola il consigliere Piccolo.
Piccolo (ADP-PRI-Ind) Dico che è una legge importante e come
tutte le leggi è perfettibile, quindi mi auguro anche suscettibile
di eventuali modificazioni. E' una legge che segna un altro
puntuale impegno del programma della Giunta Viérin e dell'attuale
maggioranza, una legge che segna un altro passo importante verso le
realtà locali, verso l'autonomia finanziaria degli enti e che ci
auguriamo abbiano al più presto anche le giuste competenze sia come
comuni che come comunità montane per meglio ed efficacemente ed
autonomamente operare nell'interesse della collettività
valdostana.
Esprimiamo pertanto un giudizio positivo al disegno di legge e
ci auguriamo che questo possa essere un primo passo verso quanto
già ho detto prima.
Anticipo pertanto anche il voto favorevole del mio gruppo.
Presidente Ha chiesto la parola il Consigliere Parisi.
Parisi (VAP) Per dire che voterò questo disegno di legge, in
quanto condivido appieno gli obiettivi politici che esso si
prefigge e che sono quelli di attuare in tempi brevi il totale
decentramento, non solo politico, ma anche amministrativo, e dare
così agli enti locali quella piena autonomia che fino ad oggi non
hanno avuto.
Nel mio breve intervento, anche per non ripetere le cose che
ormai sono già state dette da chi mi ha preceduto, non entrerò nel
merito della legge in quanto ritengo che nel suo complesso è una
buona legge e si muove lungo quel percorso che ormai è stato
tracciato e che è quello di dare finalmente ai comuni e agli enti
locali la possibilità di avere delle entrate certe e di poter
programmare quelli che sono gli interventi nei propri
territori.
C'è solo un rammarico, che è già stato espresso e che è quello
che riguarda la riforma dell'ordinamento generale degli enti
locali, cioè l'applicazione della legge 2/93. Forse quello - e
questo è per responsabilità di tutti, quindi compreso chi parla -
ci avrebbe dato la possibilità di sciogliere alcuni nodi politici
che non siamo stati in grado di sciogliere con questo tipo di
metodo seguito.
Mi riferisco in particolare a quelli che sono nodi politici che
riguardano le competenze e il ruolo che hanno avuto in special modo
le comunità montane in questi ultimi anni in Valle d'Aosta. Credo
che, per problemi anche conflittuali, molto spesso molte comunità
montane non hanno svolto quello che era il ruolo che avrebbero
dovuto svolgere; quindi avendo a monte, come dico, questa legge di
riforma, probabilmente si avrebbe avuto la possibilità di chiarire
anche questi aspetti.
Comunque ciò non inficia quella che è la validità della legge,
la cui approvazione darà sicuramente agli amministratori degli enti
locali quella carica e quella spinta per essere anche più
responsabili e stimolare forse quel rapporto di cooperazione che
fino ad oggi non vi è stato fra i vari comuni.
Ci sarà forse solo un rammarico per gli Assessori, i quali il
martedì non avranno più le lunghe code che fino adesso hanno avuto,
formate dai vari amministratori che venivano a perorare interventi
per i propri comuni.
Non sto più a dilungarmi perché non vorrei ripetere le cose già
dette e termino il mio breve intervento confermando il voto
favorevole a questo disegno di legge.
Si dà atto che, dalle ore 18,41, riassume la presidenza il
Presidente Stévenin.
Presidente Ha chiesto la parola il Consigliere Ferraris.
Ferraris (GV-PDS-SV) Stiamo affrontando in modo un po' allargato
la discussione sull'articolo 1 della legge, che contiene le
finalità della legge stessa.
A questo proposito dico che a nome del mio gruppo sono
favorevole alla legge e sono favorevole alle finalità che
nell'articolo 1 sono definite; finalità che riguardano l'autonomia
di funzionamento delle amministrazioni locali, la necessità di
favorire la cooperazione intercomunale e sovracomunale, la
necessità di garantire forme di perequazione delle risorse
economiche e soprattutto la possibilità di affinare poteri di
indirizzo, programmazione e controllo della regione.
Detto questo, ci rendiamo tutti conto di una cosa: che questa
legge è un tassello all'interno di un disegno più generale di
riordino delle amministrazioni locali, così come ci è data
possibilità di fare sulla base della legge costituzionale del ?93.
Credo sia giunta ora di mettere mano in termini complessivi al
riordino degli enti locali, non è più possibile procedere con leggi
che affrontano alcuni argomenti specifici, come si è fatto fino
adesso, ad esempio la legge elettorale, la legge sulle questioni
urbanistiche, la legge per quanto riguarda il personale ed oggi la
legge sulla finanza locale. Credo sia giunto il momento, e non è
più rinviabile, di una discussione complessiva sull'ordinamento
degli enti locali, su chi e che cosa deve essere fatto, quali sono
i diversi livelli di decisione fra i comuni, comunità montane e
regioni, quindi diversi livelli di competenze sulla base ovviamente
di un principio di sussidiarietà, che riteniamo fondamentale
all'interno della suddivisione dei compiti e delle funzioni di
ciascun ente.
Per quanto riguarda la legge che, come dicevo in premessa,
riteniamo positiva, credo che le scelte che vengono fatte, come già
stato anticipato e detto da altri miei colleghi, riguardano in
primo luogo la certezza delle risorse ai comuni e per certi versi
alle comunità montane, legate ad un indicatore anche del
funzionamento più generale dell'economia regionale, che è l'Irpef
in questo caso, sapendo che la legge punta in modo deciso su un
principio che noi riteniamo fondamentale, che è quello del
decentramento finanziario. Sono presenti anche degli elementi di
perequazione nella formula che è contenuta negli allegati alla
legge stessa.
Direi che semmai in un successivo approfondimento di queste
questioni, quando si porrà mano alla discussione dell'ordinamento
complessivo degli enti locali, si deve tener conto di un fatto: che
mentre l'ente locale viene responsabilizzato per quanto riguarda la
spesa, questa responsabilizzazione non c'è per quanto riguarda il
reperimento delle risorse proprie da parte dell'ente locale, nel
senso che la formula citata è da una parte la spesa che viene
assegnata al singolo comune, ed è sostanzialmente una spesa di
finanza derivata perché, così come è definita la formula, se anche
sulle entrate proprie del comune, sia di carattere tributario che
extratributario, in particolare l'ICI, che poi diventa l'elemento
fondamentale di queste entrate, se non c'è un accertamento e una
responsabilizzazione specifica del comune su queste, indubbiamente
aumenta il trasferimento regionale. In questo senso c'è una minore
responsabilizzazione da parte delle entrate.
É positivo da questo punto di vista l'emendamento che è stato
proposto, l'articolo 11 bis, che quanto meno definisce una
uniformità di accertamento dell'ICI; quanto meno tutti i
contribuenti, a livello dei diversi comuni e della regione, si
troveranno di fronte a condizioni analoghe.
Una questione che indubbiamente andrà definita è il ruolo delle
comunità montane; questa è una pagina tutta da scrivere e più di
quanto è stato definito in questa legge credo oggi non si potesse
fare.
In definitiva si tratta di valutare se questa legge, come alcuni
temono, precostituisca di fatto una riforma più complessiva
dell'ordinamento degli enti locali, o se invece questa legge assuma
un atteggiamento neutro, cioè che di fatto non precostituisca
soluzioni future.
Credo che non ci siano precostituzioni rispetto a soluzioni
future, la legge stessa ammette all'articolo 8 che alcune questioni
devono essere riviste nel momento in cui si vada a ridefinire
l'ordinamento dei comuni a livello generale della regione, quindi
credo che da questo punto di vista la legge sia positiva e non crei
di fatto delle situazioni tali che poi successivamente non possano
essere modificate.
Credo che sia estremamente importante anche porre molta
attenzione a come verranno spesi i soldi, alla responsabilizzazione
dei comuni stessi. A questo proposito ritengo che la definizione
del comparto unico del pubblico impiego a livello regionale, così
come è già stato detto da altri, sia una questione che vada
affrontata in tempi brevi, proprio perché questo consente da una
parte una gestione razionale del personale, e dall'altra una
espansione controllata dei dipendenti pubblici, quindi non un
massiccio incremento di questi dipendenti, ma una utilizzazione più
efficiente ed efficace degli stessi.
Riconfermo il voto favorevole del mio gruppo a questo disegno di
legge.
Presidente Ha chiesto la parola l'Assessore al bilancio e
finanze, Lévêque
Lévêque (Ass.tec.) Credo che la discussione sull'articolo 1 sia
diventata una discussione di carattere generale, proprio perché
l'articolo 1 è quello che esprime le finalità della legge. Quindi
colgo l'occasione per svolgere alcune considerazioni e per
illustrare la posizione della Giunta rispetto agli emendamenti
presentati dall'opposizione.
In primo luogo, la precisazione che richiede Linty per quanto
riguarda il punto dove, all'articolo 1, si fa menzione dei comuni e
delle comunità montane, e non dei consorzi dei comuni. I
beneficiari di questo disegno di legge sono naturalmente gli enti
locali nelle loro possibili e legittime articolazioni, per cui il
consorzio di comuni è concepito come un'articolazione prevista
dalla 142, organizzativa, per cui in alcuni casi viene
esplicitamente menzionato poiché lì la menzione attiene alle quote
di finanziamento, ai progetti presentabili e agli interventi su cui
c'è un beneficio, ma all'articolo 1 si parla più genericamente di
enti locali nell'articolazione istituzionale che è quella di comuni
e comunità montane.
Predispone la legge non ha costituito un lavoro semplice,
proprio per quell'assenza di quadro ordinamentale a cui più
interventi hanno fatto riferimento. É peraltro una legge di
carattere modulare, una legge neutra, come diceva Ferraris, che
consente con un riequilibrio dei parametri in essa contenuti lo
spostamento, l'adeguamento della finanza locale ad evoluzioni di
carattere istituzionale, che potrebbero essere trasferimenti di
funzioni e competenze da regione ad enti locali o ripartizione di
tipo diverso di funzioni e competenze fra i diversi enti locali.
Così come è impostata, questo è consentito. Evidentemente la legge
prevede una sua necessaria revisione, qualora si modificasse in
modo significativo quello che è il sistema impositivo previsto
dalla legislazione nazionale in materia di finanza comunale e in
materia di tributi sulle persone fisiche, quindi sull'Irpef.
Più precisamente, con riferimento agli emendamenti presentati
dai consiglieri Viérin, Linty, Chiarello eccetera, con il primo
emendamento all'articolo 15 si richiede in sostanza che la
commissione mista sia formata da membri nominati dal Consiglio
regionale e che debba comprendere almeno due consiglieri regionali.
Questo emendamento non può essere accolto, perché tende a snaturare
la natura tecnica della commissione di cui si parla, che è una
commissione che deve svolgere un'analisi e una valutazione non di
tipo politico delle relazioni previsionali e programmatiche, ma una
valutazione di carattere tecnico. Per cui poiché già la legge non
prevede la presenza né di membri della maggioranza, né di membri
del governo in questa commissione, riteniamo di non accogliere
questa proposta in quanto stravolgerebbe la natura dell'organo
collegiale.
Il secondo emendamento, relativo all'articolo 17, chiede di
inserire al 2^ comma, lett. b), i punti 2 e 3, cioè le case
municipali e gli edifici scolastici. Non si esclude che possano
essere presentati tali progetti al FRIO; la legge prevede che se
sono progetti presentati dai singoli comuni, debbano essere
limitati ad interventi di ristrutturazione e manutenzione
straordinaria, cioè adeguamento dell'esistente, se invece sono
degli interventi di carattere nuovo, possono essere presentati da
consorzi di comuni o di comunità montane. Questo per le scuole in
particolare è proprio l'orientamento che si vuole imprimere alle
scelte, secondo cui si tenderà a privilegiare forme consortili di
iniziativa, ove possibile. Evidentemente per le case municipali
questo non è pensabile, perché non si pensa che qualche municipio
venga fatto in consorzio di comuni; ciò nonostante l'analisi svolta
in sede tecnica delle dotazioni infrastrutturali consente
ragionevolmente di dire che il bisogno di nuove strutture è
limitatissimo, mentre invece è auspicabile il fatto che la scelta
degli enti locali possa cadere sulle ristrutturazioni e sugli
adeguamenti dell'esistente.
Sul terzo emendamento, articolo 19, si richiede di sostituire il
comma 2: in sostanza si richiede che sia portato a tutti gli enti
locali il livello di contribuzione del 10 percento. Non siamo
d'accordo su questo; la legge prevede una differente contribuzione
dei diversi enti locali all'accesso al Fospi, proprio perché ci sia
una convenienza a presentare progetti di natura sovracomunale da
parte di consorzi di comuni o di comunità montane. Invece riportare
al 10 percento, un 10 percento uguale per tutti, inficerebbe una
delle finalità, di cui abbiamo testè discusso. Quindi siamo
contrari ad accogliere anche il terzo emendamento.
Il quarto emendamento, all'articolo 22, chiede di sostituire il
comma 3 per quanto attiene all'esecuzione degli interventi Fospi da
parte della regione. Il comma 3 dice: il cinquanta per cento della
quota di finanziamento di competenza del proponente (quindi quella
quota che dovrebbe arrivare dall'ente locale) deve essere divisa in
due tranche, una all'inizio e una a fine lavori.
L'emendamento che viene proposto dal Vice presidente Viérin
prevede che questo finanziamento sia erogato tutto in una unica
soluzione, alla fine. Su questo siamo non favorevoli per un motivo
semplice: i comuni e le comunità montane hanno manifestato le
preoccupazioni comprensibili a concorrere con loro risorse a queste
quote di finanziamento. Tali preoccupazioni degli enti locali
possono essere in qualche modo ridotte, qualora vi sia la
possibilità per loro, poiché si tratta nel Fospi di programmi
triennali, di spalmare il loro impegno su più anni, vale a dire se
su un'opera da 5 miliardi il 20 percento che è il miliardo il
comune può spalmarla su 3 esercizi, quanto presumibilmente durano i
lavori per realizzare, questo consente un diverso impatto sul
bilancio dell'ente locale. Il fatto di concentrare in una unica
soluzione invece questa quota di finanziamento porta a far sì che
questa soluzione sia su una annualità sola, quindi pesi
maggiormente sul bilancio annuale dell'ente locale. Questa è la
ragione per cui non concordiamo su questo emendamento.
Per quanto riguarda l'emendamento all'articolo 23, non siamo
d'accordo sul portare il 20 percento al 40 percento di
anticipazione, in quanto non vi sono ragioni di anticipare in sede
di consegna lavori all'ente locale una quota di 4 volte superiore a
quella che l'ente locale deve anticipare a chi deve realizzare
l'opera, quando generalmente si dà il 10 percento; si creerebbero
delle situazioni di residuo poco chiare e non in linea con le
logiche di trasparenza e buona gestione delle risorse finanziarie.
L'articolo poi prevede che con stato di avanzamento vengano
periodicamente assegnati al comune i fondi necessari per
realizzare.
All'articolo 24 viene proposto un doppio emendamento; per quanto
riguarda il comma b), tale comma definiva i membri tecnici nominati
dalla Giunta regionale e non si capisce perché debba esserci
l'intesa, con le associazioni degli enti locali, quando già nel
successivo comma è previsto un rappresentante degli enti
locali.
Le funzioni di programmazione e di indirizzo della regione
devono essere rispettate anche dando alla regione la facoltà di
nominare dei membri tecnici di sua competenza in seno al nucleo
tecnico di valutazione, per cui non ci sembra condivisibile questo
tipo di emendamento.
Analogamente, abbiamo già detto no in sede di colloqui, di
trattative, di incontri con le associazioni dei comuni e delle
comunità montane a quello che è il contenuto dell'emendamento c).
Il membro tecnico presente all'interno del comitato di valutazione,
designato dagli enti locali, non è un rappresentante sindacale dei
comuni o delle comunità montane; richiediamo ai diversi enti locali
che trovino un accordo su una figura di provata esperienza che si
aggiunga ai tecnici indicati dalla regione, ai sensi del comma b).
Non ci sarà quindi il membro dei comuni o il rappresentante delle
comunità montane, ci sarà un tecnico in più indicato dagli enti
locali.
Sull'articolo 30 ci sentiamo di accogliere la richiesta
dell'impegno a che entro 90 giorni la giunta rinomini il nucleo
tecnico; chiediamo una dizione diversa dell'emendamento che ho
presentato alla Presidenza del Consiglio, che comunque recepisce il
fatto che entro 90 giorni la Giunta nominerà il nuovo nucleo di
valutazione e che sino ad allora resta in vigore il vecchio.
Per quanto riguarda l'abrogazione del comma 5 invece non siamo
d'accordo. L'articolo 30 al comma 5 prevede che la commissione
tecnica di cui all'articolo 15 sia composta, fino a quando la
riforma dell'amministrazione non ridefinirà nuove strutture
regionali, così come è composta oggi, quindi così come è elencata
al comma 5. Non capisco l'abrogazione del comma 5 cosa
comporterebbe per questa commissione tecnica, di cui all'articolo
15, fino a quando non ci fosse la riforma.
Infine, per quanto riguarda l'allegato B non è stata inclusa la
legge 17/84 in quanto non è una legge di finanza locale, è una
legge che fra gli altri beneficiari può vedere degli enti locali.
Pertanto la legge rimane in vigore così com'è, sarà finanziata con
legge di bilancio ed è fuori dal conteggio complessivo della
finanza locale, per cui anche la modifica all'allegato B non
l'accogliamo.
In aggiunta a questa modifica dell'emendamento che accogliamo,
presento anche un emendamento relativo all'articolo 17, in cui al
comma 1, lett. a) - sono gli interventi finanziabili dal Fospi -
dopo il punto 8), spazi di verde attrezzato, viene aggiunto un
punto 9) "opere di ripristino e di riqualificazione ambientale",
che con tutta probabilità sono rimaste fuori dal testo per un
refuso dattilografico degli uffici. Ce ne siamo accorti anche noi
solo in ritardo, quindi completiamo questi otto punti con un nono
punto.
Presidente Ricordo che siamo all'articolo 1 nel testo della
commissione. Se nessuno chiede la parola, si passa alla votazione,
i consiglieri sono invitati a votare:
Presenti: 34
Votanti e favorevoli: 33
Astenuti: 1 (Chiarello)
Presidente Pongo in votazione l'articolo 2:
Presenti: 34
Votanti e favorevoli: 33
Astenuti: 1 (Chiarello)
Presidente Pongo in votazione l'articolo 3:
Presenti: 34
Votanti e favorevoli: 33
Astenuti: 1 (Chiarello)
Presidente Pongo in votazione l'articolo 4:
Presenti: 34
Votanti e favorevoli: 33
Astenuti: 1 (Chiarello)
Presidente Pongo in votazione l'articolo 5:
Presenti: 34
Votanti e favorevoli: 33
Astenuti: 1 (Chiarello)
Presidente Pongo in votazione l'articolo 6:
Presenti: 34
Votanti e favorevoli: 33
Astenuti: 1 (Chiarello)
Presidente Pongo in votazione l'articolo 7:
Presenti: 34
Votanti e favorevoli: 33
Astenuti: 1 (Chiarello)
Presidente Pongo in votazione l'articolo 8:
Presenti: 34
Votanti e favorevoli: 33
Astenuti: 1 (Chiarello)
Presidente Sull'articolo 9 ha chiesto la parola il Consigliere
Linty.
Linty (LN) Credo che questo articolo riguardi un documento
importante, che è la relazione previsionale e programmatica, che
gli enti locali sono chiamati ad approvare e ad inviare al nucleo
di valutazione.
Al comma 4 si dice che la relazione sostituisce quella prevista
dalla legislazione dello Stato e che, al comma 2, la Giunta
approverà un nuovo schema di relazione previsionale e
programmatica. Ora, quello che chiedo alla Giunta regionale sono
sostanzialmente due cose: la prima è quella che, nello scheletro
che guida questa legge di ispirazione federalista, sia tenuto conto
delle diverse realtà degli enti locali. Dico questo, perché ad oggi
il comune di Aosta e il comune di Ollomont dovevano presentare
all'ufficio studi e progetti più o meno la stessa relazione
previsionale e programmatica. Cioè, sicuramente gli interventi e le
cifre variavano fra i due comuni, però il pacco di 20 fogli
compilati con allegate cartografie e con queste cose dovevano
essere compilati allo stesso modo. Quindi chiedo se la Giunta può
farsi carico di questo in fase di redazione della nuova relazione
previsionale e programmatica, quanto meno di farla sulla base di
quelle che sono le realtà dei nostri enti locali: per spiegarmi,
per non far gravare su un piccolo comune gli stessi chili di carta
che gravano su uno grande.
Per esperienza diretta, la relazione previsionale e
programmatica è quella che porta via il maggior tempo in fase di
redazione. Non dico che non sia importante, però dico allo stesso
tempo che è un invito che faccio alla Giunta quello di poter
valutare la possibilità di predisporre una relazione che tenga
conto di quella che è la grandezza delle autonomie locali.
La seconda proposta che mi sento di fare riguarda la fase di
redazione di questa relazione previsionale e programmatica, mi è
venuta in mente la commissione mista regione-enti locali, e mi è
venuta in mente questa perché so che in questa commissione ci sono
dei rappresentanti anche degli enti locali, per cui proporrei di
vedere anzitutto di snellirla, perché non so lasciando al di fuori
i membri della Giunta quanti di noi abbiano visto come è fatta una
relazione previsionale e programmatica e si rendano conto che,
anzichè sburocratizzare, questa contribuisce notevolmente a
burocratizzare, ad aggravare il lavoro cartaceo.
Pertanto credo che, se sono nobili i principi che guidano la
legge di finanziamento, altrettanto nobili debbano essere i
principi che sburocratizzano gli enti locali per far diminuire il
carico di lavoro che si riferisce solo alla compilazione di tabelle
qualche volta inutili.
Presidente Ha chiesto la parola il Vicepresidente, Viérin
Marco.
Viérin M. (PpVA) Solo per dire che condividiamo appieno quanto
appena enunciato dal collega Linty. Riteniamo che si debba
procedere in maniera più incisiva su questo aspetto, perché chi lo
ha affrontato nel ruolo di amministratore locale sa bene di quale
levatura esso sia.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) La Giunta condivide questo tipo di
preoccupazione e di impostazione. Uno degli impegni assunti per
quanto attiene le fasi attuative di questa legge con gli enti
locali è quello anche di snellire procedure e pratiche, senza per
questo svuotare quello che è il significato di un momento di
programmazione, che consente alla regione di adempiere meglio ad
una di quelle finalità previste dalla legge.
Sicuramente lo schema andrà nella direzione della
semplificazione, verrà redatto, come dice la legge, sentite le
associazioni, quindi attraverso quel gruppo di lavoro misto che ha
già in qualche modo concorso alla bozza di questo disegno di legge,
e direi che l'obiettivo rimarrà quello di assumere i dati
essenziali per la programmazione, tenendo conto, Linty, che molto
spesso i problemi sono arrivati più dai comuni grandi che da quelli
piccoli, nel senso che il problema delle relazioni così come era
stato impostato era un problema di reperimento di dati. Dati che
spesso sono stati più semplici da reperire nei comuni di dimensioni
demografiche, economiche e territoriali minori, che non per la
città di Aosta, ad esempio, che ha una realtà più articolata e
complessa.
Di questo si dovrà tenere conto, anche se è un aspetto da
esaminare, ma credo che sarà difficile pensare a diversi modelli;
si tratterà di trovare un modello di relazione previsionale e
programmatica che consenta alla regione di avere i dati necessari
per fare programmazione, e agli enti locali di rispondere con
semplicità e agevolezza a quelle che sono le richieste.
Presidente Pongo in votazione l'articolo 9:
Presenti: 34
Votanti e favorevoli: 33
Astenuti: 1 (Chiarello)
Presidente Pongo in votazione l'articolo 10:
Presenti: 34
Votanti e favorevoli: 33
Astenuti: 1 (Chiarello)
Presidente Pongo in votazione l'articolo 11:
Presenti: 34
Votanti e favorevoli: 33
Astenuti: 1 (Chiarello)
Presidente Pongo in votazione l'articolo 12:
Presenti: 34
Votanti e favorevoli: 33
Astenuti: 1 (Chiarello)
Presidente Pongo in votazione l'articolo 13:
Presenti: 34
Votanti e favorevoli: 33
Astenuti: 1 (Chiarello)
Presidente Pongo in votazione l'articolo 14:
Presenti: 34
Votanti e favorevoli: 33
Astenuti: 1 (Chiarello)
Presidente All'articolo 15 vi è un emendamento a firma Viérin
Marco ed altri, di cui do lettura:
Emendamento Il comma 1 è sostituito dal seguente:
"L'analisi e la valutazione della relazione previsionale e
programmatica di cui all'articolo 9 è compiuta, con riferimento
agli obiettivi programmatici della regione stabiliti con
deliberazione del Consiglio regionale da pubblicarsi sul Bollettino
ufficiale della Regione da una Commissione mista formata da un
minimo di cinque ad un massimo di sette membri nominati dal
Consiglio regionale e comprendente almeno due consiglieri regionali
in rappresentanza della maggioranza e della minoranza".
Ha chiesto la parola il Vicepresidente Viérin Marco.
Viérin M. (PpVA) Chiedo la parola perché ritengo che dopo
l'esame delle nostre proposte da parte dell'Assessore Lévêque sia
giusto spiegare il perché della loro presentazione.
L'Assessore ha detto che non ritiene accoglibile tale
emendamento in quanto la commissione deve essere tecnica. Io dico
che dopo la legge che abbiamo fatto sul discorso della dirigenza e
su cui molti gruppi avevano palesato delle perplessità, questa
commissione, sì, è formata da tecnici, ma si legge che è nominata
con deliberazione della Giunta regionale ed è formata da quei sette
dirigenti, che ritengo saranno di primo livello oppure di secondo
oppure delegati, comunque sempre da parte di quei dirigenti che la
Giunta, con il nuovo provvedimento in merito alla situazione
dirigenziale, potrà fare.
Quindi, Assessore, ritengo che la sua giustificazione sia
abbastanza futile, soprattutto dopo l'approvazione - o meglio la
riapprovazione - da parte del Consiglio di quella legge, e mi
collego a questo fatto anche sull'articolo 24; anche lì per la
nomina della commissione del nucleo di valutazione è la Giunta che
con delibera nomina i dirigenti che fanno parte di tale nucleo.
Quindi l'emendamento era solo questo: è giusto che sia una
commissione tecnica, però riteniamo che sia anche giusto che questo
Consiglio si occupi anche di queste cose, si occupi di verificare
che sia una commissione tecnica.
Infatti non è che abbiamo proposto la presenza a maggioranza di
consiglieri regionali, abbiamo solo proposto la presenza di uno per
la maggioranza e di uno per la minoranza affinché le due funzioni
del Consiglio, maggioranza e minoranza, abbiano la facoltà di
verificare quello che succede eventualmente. Verificare se succede
qualcosa anche di irregolare. Non voglio dire che succederà, ma è
giusto che ci sia anche questa facoltà di verifica.
Dico questo anche in relazione al fatto - lo accenno ora, anche
se lo riprenderò dopo nel mio intervento di dichiarazione di voto -
che una gran parte di queste risorse vengono ancora non date agli
enti locali in maniera diretta, ma vengono date in maniera
indiretta.
Presidente Pongo in votazione l'emendamento testè letto:
Presenti: 33
Votanti e favorevoli: 7
Astenuti: 26 (Agnesod, Aloisi, Bavastro, Bich, Bionaz, Chenuil,
Dujany, Ferraris, Florio, Lanivi, Lavoyer, Mafrica, Mostacchi,
Parisi, Perrin C., Perrin J.C., Perron, Piccolo, Riccarand, Rini,
Squarzino, Stévenin, Vallet, Vicquéry, Viérin D., Voyat)
Presidente Pongo in votazione l'articolo 15 come da testo:
Presenti: 33
Votanti e favorevoli: 26
Astenuti: 7 (Chiarello, Collé, Lanièce, Linty, Marguerettaz,
Tibaldi e Viérin M.)
Presidente Sull'articolo 16 ha chiesto la parola il Consigliere
Linty.
Linty (LN) Non vorrei scoprire "l'acqua calda" con questo
intervento però il Fospi alla lettera b) del comma 1 prevede il
recupero a funzioni pubbliche di fabbricati di proprietà di enti
locali, che presentino interesse storico, artistico o ambientale,
intendendosi come tali gli immobili compresi in una delle seguenti
categorie.
Ora, chiedo scusa se i miei interventi sono tutti degli inviti,
però qui si crea....
Presidente ... siamo all'articolo 16.
Linty (LN) Intervengo sul 17 allora.
Presidente Pongo in votazione l'articolo 16:
Presenti: 33
Votanti e favorevoli: 32
Astenuti: 1 (Chiarello)
Presidente Sull'articolo 17 ha chiesto la parola il Consigliere
Linty.
Linty (LN) Dicevo, siccome il recupero a funzioni pubbliche di
immobili di interesse storico-artistico è inserito, volevo far
rilevare come spesso gli enti locali incontrino delle serissime
difficoltà di recupero a funzione pubblica degli immobili di
interesse storico. Il riferimento alla sovrintendenza mi sembra che
sia più che palese ed esplicito.
Vorrei veramente, soprattutto nei confronti degli enti locali,
che molto spesso intendono ristrutturare dei vecchi immobili per
funzioni primarie del comune, chi per la biblioteca, chi per
recuperare delle autorimesse o cosa, che la Sovrintendenza non
continui la sua opera... lo so che trovo tutti con me quando dico
queste cose, però studiare il modo operativo di facilitare i comuni
e le comunità montane quando si tratta di recuperare del patrimonio
storico per funzioni pubbliche primarie.
Credo che questo sia un impegno e deve essere fatta una grande
accelerazione in questo senso, altrimenti abbiamo i comuni che
possono accedere ai finanziamenti ma poi a livello esecutivo si
vedono tutti i lavori bloccati per la solita pietra importante che
risale ai conti di Challand o ad altre cose.
Presidente Al di là degli inviti del Consigliere Linty, c'è un
emendamento presentato dal Consigliere Viérin Marco ed altri, di
cui do lettura:
Emendamento Al 2^ comma, lett. b), aggiungere:
"e quelli dei punti 2) e 3)".
Ha chiesto la parola il Vicepresidente Viérin Marco.
Viérin M. (PpVA) Sempre per le motivazioni di prima, mi sembra
giusto motivare il nostro emendamento. Perché abbiamo proposto di
inserire questo al secondo comma, lett. b)? Chiedo scusa per
l'errore, andavano messi i puntini prima, comunque ci siamo
spiegati con la Presidenza.
L'Assessore mi dice che comunque quelle opere che prevediamo che
possano essere un domani finanziate con un nostro emendamento con
speciali programmi di investimento, mi dice che possono essere
fatti sì ma solo quelli ristrutturati. Pongo due domande in questo
senso: praticamente i due punti che abbiamo chiesto che siano
inseriti nella possibilità di finanziamento con il fondo speciale
dei programmi di investimento sono le case municipali ed altri
edifici pubblici e gli edifici scolastici, ma perché questo?
Perché se concordo sul fatto di far eseguire alcuni investimenti
di interesse intercomunale ed oltre, a consorzi ed a comunità
montane, dall'altra concordo anche in queste situazioni, o meglio
voglio essere fedele a quella che è stata fino ad oggi la mia
versione sul mantenere la montagna viva anche in questa occasione.
Abbiamo alcuni comuni minori, che hanno una scuola piccola, e qui
rientriamo in quel contesto, che cioè bisognava discutere prima
sulle competenze e sulle funzioni, ma io dico: se non accettiamo
questo emendamento, vorrà dire che tutti i comuni piccoli un domani
che c'è da fare una scuola nuova sono spinti comunque a creare una
struttura che è lontana da questi centri. Quindi è chiaro che
andiamo a togliere un aspetto estremamente importante, secondo me,
per mantenere la montagna viva.
Questa è stata la nostra preoccupazione, perché condividendo
l'altro aspetto non abbiamo chiesto di togliere gli asili nido, gli
impianti sportivi e i mercati, perché riteniamo che quelle
strutture vadano e debbano andare giustamente in quel senso. Ma qui
rischiamo di creare altri problemi a queste piccole comunità,
quindi dobbiamo decidere su queste piccole comunità, perché
potremmo anche decidere, quanto andremo a parlare di ordinamento,
visto che andremo a parlare anche se definire in maniera diversa le
comunità montane, di definire forse qualcos'altro di diverso.
Voglio mettere qui un punto interrogativo, però è una domanda
che mi sono posto. Ed ecco perché abbiamo presentato questo
emendamento.
Presidente Pongo in votazione l'emendamento testè letto:
Presenti: 33
Votanti e favorevoli: 7
Astenuti: 26 (Agnesod, Aloisi, Bavastro, Bich, Bionaz, Borre,
Chenuil, Dujany, Ferraris, Florio, Lanivi, Lavoyer, Mafrica,
Parisi, Perrin C., Perrin J.C., Perron, Piccolo, Riccarand, Rini,
Squarzino, Stévenin, Vallet, Vicquéry, Viérin D., Voyat)
Presidente All'articolo 17 vi è anche un emendamento presentato
dall'Assessore Lévêque, che recita:
Emendamento Al comma 1, lettera a), aggiungere un punto 9):
"9) opere di ripristino e di riqualificazione ambientale".
Pongo in votazione l'articolo 17 nel testo emendato
dall'emendamento Lévêque:
Articolo 17 (Destinazione del Fondo per speciali programmi di
investimento)
1. Il Fondo per speciali programmi di investimento è utilizzato
per la realizzazione dei seguenti interventi pubblici di interesse
locale, qualora non finanziabili con i trasferimenti di cui
all'articolo 5, comma 1, lett. c):
a) opere di urbanizzazione primaria concernenti:
1) acquedotti;
2) autorimesse e parcheggi;
3) cimiteri;
4) illuminazione pubblica;
5) linee elettriche;
6) opere igieniche;
7) opere stradali e connessi parcheggi;
8) spazi di verde attrezzato;
9) opere di ripristino e di riqualificazione ambientale;
b) recupero a funzioni pubbliche di fabbricati, di proprietà di
enti locali, che presentino interesse storico, artistico o
ambientale, intendendosi come tali gli immobili compresi in una
delle seguenti categorie:
1) individuati ai sensi dell'articolo 5, comma 1, della legge
regionale 10 giugno 1983, n. 56 (Misure urgenti per la tutela dei
beni culturali);
2) ubicati nelle zone A o nelle zone di recupero previste dal
piano regolatore generale comunale;
3) ubicati all'esterno delle zone indicate al numero 2), ma
individuati come tali dal piano regolatore generale comunale;
c) opere di urbanizzazione secondaria concernenti:
1) asili nido;
2) case municipali e altri edifici pubblici;
3) edifici scolastici;
4) impianti sportivi;
5) mercati;
d) recupero funzionale di sentieri e valorizzazione delle
connesse preesistenze infrastrutturali, archeologiche,
architettoniche o comunque aventi interessi storico, artistico o
ambientale.
2. Gli interventi di cui al comma 1 sono realizzati mediante
programmi triennali scorrevoli, formati attraverso la selezione di
richieste all'uopo formulate:
a) dalle Comunità montane o da Consorzi di comuni, per le sole
opere di interesse sovracomunale;
b) dai comuni, per le sole opere di interesse comunale di cui al
comma 1, lett. a) e b), nonché lett. c), limitatamente agli
interventi di adeguamento normativo del patrimonio esistente.
Presenti: 32
Votanti e favorevoli: 25
Astenuti: 7 (Chiarello, Collé, Dujany, Lanièce, Lanivi,
Marguerettaz e Viérin M.)
Presidente Pongo in votazione l'articolo 18:
Presenti: 33
Votanti e favorevoli: 32
Astenuti: 1 (Chiarello)
Presidente All'articolo 19 vi è l'emendamento presentato dal
Consigliere Viérin Marco ed altri, ne do lettura:
Emendamento Il comma 2 è sostituito dal seguente:
"Le richieste devono essere redatte in base al modello tipo
proposto dal Nucleo di valutazione di cui all'articolo 23 e
approvato dalla Giunta regionale. Tali richieste incorporano lo
studio di fattibilità e di convenienza economica e il progetto
preliminare dell'opera; nonché l'impegno formale del proponente a
coprire con risorse proprie la quota di investimento posta a carico
dell'ente locale in misura non inferiore al dieci per cento della
spesa totale".
Ha chiesto la parola il Consigliere Lanièce.
Lanièce (GA) Nonostante le dichiarazioni dell'Assessore, noi
manteniamo questo emendamento perché riteniamo che sia opportuno
lasciare come minimo la misura non inferiore al 10 percento sia per
le comunità montane sia per i consorzi sia per i comuni.
Presidente Pongo in votazione l'emendamento testè letto:
Presenti: 32
Votanti e favorevoli: 6
Astenuti: 26 (Agnesod, Aloisi, Bavastro, Bich, Bionaz, Borre,
Chenuil, Dujany, Ferraris, Florio, Lanivi, Lavoyer, Mafrica,
Parisi, Perrin C., Perrin J.C., Perron, Piccolo, Riccarand, Rini,
Squarzino, Stévenin, Vallet, Vicquéry, Viérin D., Voyat)
Presidente Pongo in votazione l'articolo 19 come da testo:
Presenti: 33
Votanti e favorevoli: 23
Astenuti: 10 (Chiarello, Collé, Dujany, Lanièce, Lanivi, Linty,
Marguerettaz, Squarzino, Tibaldi e Viérin M.)
Presidente Pongo in votazione l'articolo 20:
Presenti: 33
Votanti e favorevoli: 32
Astenuti: 1 (Chiarello)
Presidente Pongo in votazione l'articolo 21:
Presenti: 33
Votanti e favorevoli: 32
Astenuti: 1 (Chiarello)
Presidente All'articolo 22 vi è l'emendamento presentato dal
Consigliere Viérin ed altri, che recita:
Emendamento il comma 3 è sostituito dal seguente:
"La quota di finanziamento di competenza del proponente è
erogata alla Regione su presentazione dello stato finale dei
lavori".
Lo pongo in votazione:
Presenti: 33
Votanti e favorevoli: 7
Astenuti: 26 (Agnesod, Aloisi, Bavastro, Bich, Bionaz, Borre,
Chenuil, Dujany, Ferraris, Florio, Lanivi, Lavoyer, Mafrica,
Parisi, Perrin C., Perrin J.C., Perron, Piccolo, Riccarand, Rini,
Squarzino, Stévenin, Vallet, Vicquéry, Viérin D., Voyat)
Presidente Pongo in votazione l'articolo 22 come da testo:
Presenti: 33
Votanti e favorevoli: 26
Astenuti: 7 (Chiarello, Collé, Lanièce, Linty, Marguerettaz,
Tibaldi e Viérin M.)
Presidente All'articolo 23 c'è un emendamento presentato dal
Consigliere Viérin ed altri, che recita:
Emendamento La lettera a) del comma 2) è sostituita dalla
seguente:
"a) un primo anticipo pari al quaranta per cento dell'intera
spesa programmata a carico della Regione, contestualmente
all'impegno della spesa stessa;".
Ha chiesto la parola il Consigliere Lanièce.
Lanièce (GA) Ritiriamo l'emendamento.
Presidente Pongo in votazione l'articolo 23:
Presenti: 32
Votanti e favorevoli: 31
Astenuti: 1 (Chiarello)
Presidente All'articolo 24 c'è un emendamento presentato dal
Consigliere Viérin ed altri, di cui do lettura:
Emendamento Le lettere b) e c) del comma 2 sono sostituite dalle
seguenti:
"b) da quattro esperti, rispettivamente, in statica delle
costruzioni, in restauro edilizio e tutela del paesaggio, nella
valutazione economica degli investimenti pubblici, ed in materia
giuridica, scelti, d'intesa dalla Giunta regionale,
dall'Associazione dei comuni della Valle d'Aosta e
dall'Associazione dei Presidenti delle Comunità montane, tra
professionisti di provata esperienza;
c) da un rappresentante dell'Associazione dei comuni della Valle
d'Aosta e da un rappresentante dell'Associazione dei Presidenti
delle Comunità montane che dureranno in carica un anno e non
saranno rinnovabili nello stesso triennio".
Lo pongo in votazione:
Presenti: 32
Votanti e favorevoli: 7
Astenuti: 25 (Agnesod, Bavastro, Bich, Bionaz, Borre, Chenuil,
Dujany, Ferraris, Florio, Lanivi, Lavoyer, Mafrica, Parisi, Perrin
C., Perrin J.C., Perron, Piccolo, Riccarand, Rini, Squarzino,
Stévenin, Vallet, Vicquéry, Viérin D., Voyat)
Presidente Pongo in votazione l'articolo 24 come da testo:
Presenti: 32
Votanti e favorevoli: 25
Astenuti: 7 (Chiarello, Collé, Lanièce, Linty, Marguerettaz,
Tibaldi e Viérin M.)
Presidente Pongo in votazione l'articolo 25:
Presenti: 31
Votanti e favorevoli: 30
Astenuti: 1 (Chiarello)
Presidente Pongo in votazione l'articolo 26:
Presenti: 31
Votanti e favorevoli: 30
Astenuti: 1 (Chiarello)
Presidente Sull'articolo 27 ha chiesto la parola il Consigliere
Tibaldi.
Tibaldi (LN) Mi sono riservato un breve intervento sull'articolo
27, anche se inserito in un titolo di norme finali e transitorie,
quindi un titolo che comunque....
Presidente .... è l'articolo 28, questo è il testo della
commissione, è un errore leghista questo....
Presidente Pongo in votazione l'articolo 27:
Presenti: 31
Votanti e favorevoli: 30
Astenuti: 1 (Chiarello)
Presidente Sull'articolo 28 ha chiesto la parola il Consigliere
Tibaldi.
Tibaldi (LN) Su questo articolo, pur condividendo in linea di
principio l'impalcatura di questo disegno di legge, anche se si
inserisce comunque in un contesto difficile e non ancora definito
in quanto da un lato c'è ancora in vigore la legge 142 di riforma
degli ordinamenti locali, finchè non verrà data attuazione alla
legge costituzionale del 1993, anche se è ancora in vigore il
decreto legislativo 77/95 in materia di contabilità, e anche se si
inserisce in un contesto che è altrettanto importante e che secondo
me non è stato sufficientemente preso in considerazione, che è
quello dell'elezione diretta del primo cittadino.
L'elezione diretta non vuol dire solo avere una investitura
popolare, ma vuol dire anche avere una responsabilità e una
direzione di tipo manageriale di quello che è l'ente locale. Visto
che questo disegno di legge, almeno secondo l'ossatura che ci viene
presentata, tende ad andare in quella direzione, ritengo che siano
importanti alcune considerazioni sull'articolo 27.
Sono d'accordo con le buone dichiarazioni di principio che sono
state fatte in materia di rivalutazione dell'autonomia degli enti
locali e di responsabilità degli enti locali, autonomia e
responsabilità che danno come somma quello che è uno dei sacrosanti
principi e pensieri del discorso federalista, però temo che questo
articolo 27 da un lato rischi di mortificare quelli che possono
essere questi principi, perché?
É una questione che ho già sollevato a livello di commissione
consiliare, ringrazio l'Assessore per avermi fornito un ulteriore
carteggio dove si ha una visione pià chiara di quella che si poteva
avere dalle tabelle che sono allegate al disegno di legge, e dove
viene fatto il raffronto (sommario ma comunque fatto dagli uffici
contabili) sul rapporto fra le spese di investimento e le entrate
correnti che attualmente vigono nei comuni.
Qual è il problema? Il problema è che fissando un tetto minimo,
vincolando il bilancio degli enti locali con questo tetto minimo
del 20 percento nel rapporto fra spese di investimento ed entrate,
norma peraltro che non mi risulta esistesse prima d'ora, dove
diciamo che gli enti locali erano svincolati da qualsiasi indirizzo
nel decidere la destinazione dei propri fondi, si rischia di non
incentivare i comuni a destinare una piccola parte dei loro fondi a
disposizione alle spese in conto capitale e quindi per la
manutenzione ordinaria di quello che è il loro patrimonio
immobiliare e che è comunque in costante incremento ed
evoluzione.
Si rischia invece di disincentivarli, nel senso che potrebbe
esserci la tendenza da parte dei sindaci e degli amministratori
locali a cercare di "traguardare" questo livello minimo.
Dico questo perché proprio i documenti fornitimi questa mattina
ci indicano come nel 1992, per fare un'ipotesi numerica, tra le
spese di investimento esclusi i fondi vincolati e le entrate
correnti esclusi i fondi... scusate, anzi limitatamente alle
entrate senza vincolo settoriale di destinazione per quanto
riguarda il titolo II, e quindi per quanto riguarda i contributi ed
i trasferimenti dall'ente regione, questo rapporto è decisamente
superiore a quella soglia minima del 20 percento che viene fissata.
Cioè, nell'ipotesi assurda, paradossale, in cui nel 1992 fosse
stato in vigore questo articolo, e i comuni avessero traguardato
questo minimo tetto, invece di 100 miliardi ne avrebbero potuto
tranquillamente investire solo ventinove.
Lo so che se vogliamo è un ragionamento limite, però è comunque
una considerazione che bisogna porsi ed è un rischio che si può
correre. Se accettiamo il principio di massima autonomia, come
enunciava anche il capogruppo dell'Union Valdôtaine, questa norma
non dovrebbe esistere; la responsabilità dell'autogestione, delle
scelte che vengono compiute a livello amministrativo dall'ente
locale, addirittura dovrebbe imporre l'assenza di una soglia minima
da destinare alle spese in conto capitale.
In questo caso penso che la soglia sia troppo minima, se la
scelta politica è quella di fissarla, e ci sia il rischio di
disincentivare l'ente locale a pensare alla tutela, al
mantenimento, alla manutenzione del proprio patrimonio. Sono
considerazioni tipicamente personali, però d'altro canto se i soldi
non vengono spesi in congrua parte per gli investimenti che di anno
in anno e quindi periodicamente si riflettono sulla gestione
dell'ente locale, c'è il rischio che molti soldi vengano persi
nelle cosidette spese correnti, dove praticamente la destinazione è
più semplice e più facile, e naturalmente si crea una forma di
deresponsabilizzazione indiretta nell'amministratore locale.
Ho sottoposto già in commissione la questione all'Assessore, i
punti di vista iniziali mi è parso che siano simili, però le
valutazioni finali sono diverse. Pertanto dichiaro l'astensione
sull'articolo 28.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Sono per minor vincoli possibili e massima
autonomia nella gestione delle risorse date. Devo chiarire che non
è vero che prima questa norma non ci fosse e quindi i comuni erano
liberi; no, questa norma non c'era perché i trasferimenti erano
vincolati. La regione trasferiva dei denari a titolo di spese
correnti e dei denari per spese di investimento ad ogni singolo
comune, tant'è vero che era stata richiesta la norma che consentiva
di spostare un 20 percento in conto capitale che potevano essere
destinate a spese correnti per casi gravi, certificati del revisore
eccetera.
Abbiamo deciso, in linea con le enunciazioni di carattere
politico date, di andare verso uno svincolo progressivo ed una
autonomia nella gestione delle risorse. Ci siamo limitati ad una
preoccupazione di minima, legata non tanto agli investimenti che se
i comuni vorranno faranno e su soglie molto più alte del 20
percento, ma sulla preoccupazione che perlomeno la tentazione ad
utilizzare tutte le risorse su spese correnti salvaguardi come
minimo quelle necessarie dotazioni di risorse per le manutenzioni
straordinarie dei cespiti che i comuni hanno ed hanno messo in
piedi.
Dopo di che saranno gli elettori dei singoli consigli comunali a
giudicare le loro amministrazioni, nel momento in cui avranno
investito tanto o poco, in cui avranno gonfiato gli organici tanto
o poco, avranno appiattito il bilancio sulle spese correnti,
nell'ambito di un sistema di autonomie a cui deve corrispondere un
sistema di responsabilità.
L'ente locale che farà quello che paventa il Consigliere Tibaldi
e a cui noi abbiamo con questa norma messo solo una minima pezza di
garanzia, soglia minima, sarà giudicato per quello che avrà fatto
dai propri elettori, e non sarà la regione ad imporre quote
decisamente più impegnative lasciando invece agli enti locali la
scelta di programmarsi gli investimenti e l'organizzazione del
proprio comune come riterranno più opportuno.
Presidente Pongo in votazione l'articolo 28:
Presenti: 30
Votanti e favorevoli: 25
Astenuti: 5 (Collé, Lanièce, Marguerettaz, Tibaldi e Viérin
M.)
Presidente Pongo in votazione l'articolo 29:
Presenti, votanti e favorevoli: 30
Presidente All'articolo 30 vi è un emendamento presentato dal
Consigliere Vièrin ed altri, di cui do lettura:
Emendamento Il comma 3 è sostituito dal seguente:
"Fino alla nomina, da parte della Giunta regionale, che comunque
vi dovrà provvedere entro 90 giorni dall'entrata in vigore della
presente legge, del Nucleo di valutazione di cui all'articolo 23,
rimane in carica il Nucleo istituito ai sensi dell'articolo 18
della l.r. 46/1993, come modificato dall'articolo 5 della l.r. 8
novembre 1993, n. 79".
Il comma 5 è abrogato.
Ha chiesto la parola il Consigliere Lanièce.
Lanièce (GA) Tenuto conto che l'emendamento presentato
dall'Assessore Lévêque ha lo stesso contenuto di quello da noi
proposto, ritiriamo il nostro.
Presidente All'articolo 30 vi è l'emendamento presentato
dall'Assessore Lévêque, che recita:
Emendamento Il comma 3) è sostituito dal seguente:
La Giunta regionale provvede, entro 90 giorni dall'entrata in
vigore della presente legge, alla nomina del Nucleo di valutazione
di cui all'articolo 24. Sino a tale nomina rimane in carica il
Nucleo istituito ai sensi dell'articolo 18 della l.r. 46/1993 come
modificato dall'articolo 5 della l.r. 8 novembre 1993, n. 79.
Pongo in votazione l'articolo 30 con l'emendamento proposto
dall'Assessore Lévêque:
Articolo 30 (Norme transitorie)
1. Fino all'approvazione, da parte della Giunta regionale, dello
schema di relazione previsionale e programmatica di cui
all'articolo 9, comma 2, continua ad essere applicato lo schema
approvato ai sensi dell'articolo 26, comma 2, della legge regionale
26 maggio 1993, n. 46 (Norme in materia di finanza degli enti
locali della regione).
2. Fino all'approvazione, da parte del Consiglio regionale,
degli obiettivi programmatici di cui all'articolo 15, comma 1,
conservano validità gli obiettivi programmatici approvati ai sensi
dell'articolo 27, comma 1, della l.r. 46/1993.
3. La Giunta regionale provvede, entro 90 giorni dall'entrata in
vigore della presente legge, alla nomina del Nucleo di valutazione
di cui all'articolo 24. Sino a tale nomina rimane in carica il
Nucleo istituito ai sensi dell'articolo 18 della l.r. 46/1993 come
modificato dall'articolo 5 della l.r. 8 novembre 1993, n. 79.
4. Fino all'adozione dei provvedimenti di riorganizzazione delle
strutture regionali, agli adempimenti previsti dalla presente legge
è preposto il Servizio studi, programmi e progetti della Presidenza
della Giunta, nell'ambito delle attribuzioni di cui all'articolo 1,
comma 1, lett. b) e c), della legge regionale 1° aprile 1986, n. 12
(Modifiche ed integrazioni alle leggi regionali 21 maggio 1985, n.
35, 15 maggio 1978, n. 12 e 7 dicembre 1979, n. 68, e successive
modificazioni, recanti provvedimenti connessi con la programmazione
regionale).
5. Fino all'adozione dei provvedimenti di cui al comma 4, la
Commissione tecnica di cui all'articolo 15 è così composta:
a) dal Dirigente del Servizio studi, programmi e progetti della
Presidenza della Giunta, che la presiede, o suo delegato;
b) dal Dirigente del Servizio affari generali e interventi
diretti dell'Assessorato dei lavori pubblici, o suo delegato;
c) dal Dirigente dell'Ufficio regionale di urbanistica
dell'Assessorato dell'ambiente, territorio e trasporti, o suo
delegato;
d) dal Dirigente del Servizio rapporti con gli enti locali,
gestione segretari comunali e affari di culto della Presidenza
della Giunta, o suo delegato;
e) dal Dirigente del Servizio tutela dell'ambiente
dell'Assessorato dell'ambiente, territorio e trasporti, o suo
delegato;
f) dal Dirigente della Direzione generale del bilancio
dell'Assessorato del bilancio e delle finanze, o suo delegato.
Presenti, votanti e favorevoli: 32
Presidente Pongo in votazione l'articolo 31:
Presenti, votanti e favorevoli: 32
Presidente Pongo in votazione l'articolo 32:
Presenti, votanti e favorevoli: 32
Presidente Pongo in votazione l'articolo 33:
Presenti, votanti e favorevoli: 32
Presidente Pongo in votazione l'allegato A:
Presenti, votanti e favorevoli: 32
Presidente All'allegato B c'è un emendamento presentato dal
Consigliere Lanièce, che recita:
Emendamento A pagina 2 dell'allegato b) al disegno di legge n.
155, tra il terzultimo capoverso (3 gennaio 1990, n. 3 ecc) ed il
penultimo capoverso (11 agosto 1981, n. 54 ecc) è inserita la
seguente frase:
"01 giugno 1984, n. 17 (interventi assistenziali ai
minori)".
Il Consigliere Lanièce ha deciso di ritirarlo.
Pertanto pongo in votazione l'allegato B come da testo:
Presenti, votanti e favorevoli: 32
Presidente Ha chiesto di parlare il Vicepresidente Viérin Marco
per dichiarazione di voto.
Viérin M. (PpVA) Il nostro gruppo concorda sulle finalità della
legge e sul fatto di aver comunque agganciato il finanziamento agli
enti locali su una entrata certa - non per l'entità ma perché
afferisce al capitolo delle entrate della regione autonoma Valle
d'Aosta, quella dell'Irpef -, anche perché oltretutto si comincia a
vedere anche in maniera pratica uno spiraglio dell'applicazione del
federalismo, tema che ha toccato anche Perrin - che poi chiamerò in
causa -, ma anche perché si inizia a responsabilizzare gli enti
locali.
Ci restano comunque dei dubbi, che ho sentito esprimere da parte
di quasi tutte le forze presenti in Consiglio, quando si è discusso
in merito all'articolo 1, cioè alle finalità.
Anzitutto, come ho già detto, ci siamo stupiti sul sistema,
quindi sui tempi e sulle perplessità di tutti. Basti ricordare che
anche Perrin in un passaggio del suo intervento dice che prima
forse andava fatto il provvedimento di legge in merito
all'ordinamento degli enti locali, perché se fosse stato fatto
quello, sarebbe stato più semplice, oggi, discutere di questa
legge. Quindi tutti confermano che si dovevano affrontare in
maniera più diretta ed immediata quelle che sono le competenze
degli enti locali, quelle che saranno le nuove responsabilità e
quale sarà la loro dimensione.
Qualcuno diceva che le comunità montane saranno probabilmente
anche modificate sia da un punto di vista territoriale che di
competenze, quindi è chiaro che è sempre difficile dare la
possibilità di acquisire i materiali per fare una casa e dopo di
che fare una legge, in cui si dice che alcuni di questi materiali
non possono essere più utilizzati.
Ma oltre che dal Consigliere Perrin, prendo spunto anche dal
Consigliere Dujany, che ha sollevato alcune tematiche sempre
collegate al discorso dell'ordinamento; soprattutto dal Consigliere
Florio che parla di avere qualche rimpianto, qualche
preoccupazione, dei dubbi, e quando uno parla di rimpianti,
preoccupazione e dubbi, mi sembra che la cosa dia anche da
pensare.
Il Consigliere Florio diceva per l'aumento del personale, perché
il 95 percento dell'Irpef è troppo, qui sono in disaccordo con lui,
per me forse è troppo poco, perché se si tratta di federalismo,
caro Florio, bisogna dare le disponibilità finanziarie perché è
inutile che chiediamo il federalismo a Roma, e poi quando si tratta
di darlo, diciamo che, sì, siamo d'accordo per dare il federalismo
e le competenze, ma poi non diamo i denari. É vero, bisognerà anche
un domani far sì che l'ente locale sia preposto alla discussione di
alcune imposte direttamente; questo per responsabilizzare meglio
l'ente locale. Anche il Consigliere Florio ha ribadito il fatto
della opportunità sicuramente mancata di analizzare prima
l'ordinamento, cosa che non è avvenuta.
Il Consigliere Piccolo, come al solito, ha fatto un discorso
molto breve, lodando la Giunta, però ha detto che eventualmente si
potrà modificare la legge.
Non parlo del Consigliere Ferraris, che giustamente dice - eh,
Ferraris? - è giunto il momento che dobbiamo dedicare una seduta o
due per discutere sulle competenze, che non succeda più questa
discussione di oggi, quella della legge 18 ed altre. Però questo
momento noi lo aspettiamo ed è da un anno.
Queste sono le perplessità che sono emerse in tutta l'aula.
Inoltre c'è anche il fatto che si poteva sicuramente, avendo
mancato quell'occasione, fare di meglio. Abbiamo presentato alcuni
emendamenti, ne è stato accolto uno modificato, però quei due o tre
emendamenti che avevano qualcosa di sostanziale non sono stati
accettati. Quindi riteniamo che, se le finalità sono giuste, se c'è
qualcosa che condividiamo lo possiamo anche ammettere, condividiamo
alcune cose, soprattutto - come dicevo - il seme, cioè definire una
volta per tutte quello che spetta agli enti locali, però ci sono
alcune cose che non condividiamo.
Fra queste sicuramente, dicevo, quella dei tempi, perché i tempi
secondo noi hanno vietato un'analisi più approfondita della
tematica; è vero che, come diceva Piccolo, un domani si può
modificare la legge, ma noi ci vediamo già adesso forse costretti
ad esaminare a breve di nuovo la legge 18, di nuovo la legge
elettorale sui comuni, almeno così risulta da voci di corridoio,
non vorrei che a breve dovessimo modificare anche questa.
Condividendo le finalità, ma dicendo che si poteva fare di meglio,
ci asterremo sulla legge.
Presidente Ha chiesto la parola il Presidente della Giunta,
Viérin Dino.
Viérin D. (UV) Pour trois considérations. L'une, des
remerciements; je crois qu'ils sont presque obligatoires, compte
tenu de la teneur de ce projet de loi. Un remerciement d'abord au
groupe de travail, qui a préparé sur le plan technique et sur la
base des orientations politiques exprimées par le Gouvernement ce
projet de loi; je crois qu'il est important de souligner le
résultat, compte tenu également du débat qui est en cours
actuellement et compte tenu de la comparaison avec un autre
contexte, celui de l'Etat italien et l'actualité de la loi de
finances pour 1996, qui voit toutes les régions et les
collectivités locales réclamer avec force ce qui a été proposé par
cette loi.
A savoir, pouvoir compter sur un impôt, l'impôt sur les revenus,
comme il l'a été proposé dans cette loi, afin de satisfaire leurs
nécessités quant aux disponibilités financières qui devraient leur
permettre de réaliser leur programme d'activité.
Un remerciement aux commissions qui se sont penchées sur ce
problème et qui ont approfondi le thème et par le biais du
rapporteur nous ont présenté, par la suite, un texte qui tient
compte des différentes exigences qui ont été exprimées.
Un remerciement ensuite aux conseillers qui sont intervenus au
cours de la discussion et qui, au delà des aspects spécifiques
concernant cette loi, ont exprimé des considérations d'ordre
général, quant au rapport région - collectivités locales et surtout
quant au rôle, aux fonctions et aux compétences que ces mêmes
collectivités locales devront avoir dans ce contexte d'ordre et de
caractère général.
Une considération d'ordre général, la deuxième, sur les
objectifs, les finalités que l'on veut atteindre par la
présentation de ce projet de loi: l'autonomie de nos collectivités
locales conjuguée avec la responsabilité des élus, de façon qu'ils
puissent maîtriser à plein titre leur communautés en s'engageant
davantage avec - à leur disposition - les moyens financiers, mais
également le personnel et ensuite les compétences, les
pouvoirs.
Ce qui m'amène à exprimer la troisième considération et à
recueillir également une sollicitation qui a été adressée au
Gouvernement, quant à la nécessité de présenter maintenant à
l'assemblée, au plus tôt, le projet portant réforme globale des
collectivités locales au Val d'Aoste. Plusieurs conseillers l'ont
souligné: ce projet de loi se pose dans une position de neutralité
quant aux perspectives des collectivités locales au Val d'Aoste, de
façon à ne rien compromettre quant aux choix politiques qui devront
être faits sur cette structure nouvelle des pouvoirs locaux au Val
d'Aoste.
Donc, de ce point de vue je peux confirmer l'engagement du
Gouvernement; quant à la préparation d'un texte, nous pensons
suivre une procédure analogue, une procédure de concertation avec
des groupes mixtes, dans le sens que nous estimons nécessaire une
participation des collectivités locales aussi, et mixte dans le
sens qu'il devra y avoir un groupe avec une composition politique
qui puisse exprimer les orientations d'ordre général et un groupe
de nature technique qui puisse réaliser ces options, qui puisse du
point de vue également de la technique législative présenter un
texte et permettre la concertation la plus ample possible et la
présentation d'un texte à l'attention de cette assemblée.
Par la présentation de ce projet de loi nous avons terminé cette
phase qui nécessairement nous a vu engagés dans la préparation d'un
texte qui devait répondre à des urgences non seulement de
l'administration régionale, mais aussi des collectivités locales.
Je pense que 1996 pourra être vraiment l'année des grandes
réformes; la réforme des collectivités locales et les autres
réformes, en partant de la loi électorale, et cette réflexion
d'ordre et de caractère général sur les rapports avec l'Etat, sur
le fédéralisme, sur notre statut, pourront nous permettre en fin de
législature de définir un cadre général de fonctionnement de toutes
les collectivités locales existant au Val d'Aoste.
Presidente Pongo in votazione la legge nel suo complesso:
Presenti: 34
Votanti e favorevoli: 27
Astenuti: 7 (Chiarello, Collé, Lanièce, Linty, Marguerettaz,
Tibaldi e Viérin M.)
Il Consiglio approva
