Classificazione
AMMINISTRAZIONE REGIONALE
PARTECIPAZIONE E INIZIATIVA POPOLARE
Diritto di accesso



Oggetto del Consiglio n. 3339 del 21 febbraio 2008 - Resoconto
OGGETTO N. 3339/XII - Proposta di regolamento: "Nuova
disciplina delle modalità di esercizio e dei casi di esclusione del
diritto di accesso ai documenti amministrativi".
Président
- Si je ne me trompe pas, on avait terminé la
partie concernant les interpellations et donc on aborde l'objet n°
27.
CAPO I
DISPOSIZIONI GENERALI
Articolo 1
(Oggetto)
1. Il presente regolamento disciplina le modalità di
esercizio del diritto di accesso ai documenti amministrativi, come
definiti dall'articolo 40, comma 3, della legge regionale 6 agosto
2007, n. 19 (Nuove disposizioni in materia di procedimento
amministrativo e di diritto di accesso ai documenti
amministrativi), e i casi di esclusione del medesimo.
Articolo 2
(Titolarità del diritto di accesso)
1. Il diritto di accesso può essere esercitato da tutti i
soggetti privati, compresi quelli portatori di interessi pubblici o
diffusi, che abbiano un interesse diretto, concreto ed attuale,
corrispondente ad una situazione giuridicamente tutelata e
collegata al documento al quale è richiesto l'accesso.
2. L'accesso è inoltre consentito alle pubbliche
amministrazioni per gli atti la cui conoscenza sia funzionale allo
svolgimento delle loro attribuzioni. Le disposizioni del presente
regolamento non si applicano all'acquisizione diretta dei documenti
ai sensi dell'articolo 37 della l.r. 19/2007.
CAPO II
PROCEDIMENTO DI ACCESSO
Articolo 3
(Accesso informale)
1. Il diritto di accesso si esercita in via informale
mediante richiesta motivata, anche verbale, rivolta alla struttura
regionale competente a formare il documento o che lo detiene
stabilmente, di seguito denominata struttura competente.
2. Il richiedente deve:
a) indicare gli estremi del documento oggetto della richiesta
o gli elementi che ne consentono l'individuazione;
b) specificare l'interesse connesso all'oggetto della
richiesta;
c) far constare la propria identità e, qualora presenti la
richiesta per conto di terzi, i propri poteri rappresentativi,
indicando le generalità dell'interessato.
3. La richiesta, esaminata immediatamente e senza formalità,
è accolta, in relazione a quanto in essa indicato,
mediante:
a) l'indicazione della pubblicazione contenente il documento,
ove esistente;
b) l'esibizione del documento al fine del suo esame o
l'estrazione di copia del medesimo.
4. Il responsabile del procedimento, individuato ai sensi
dell'articolo 8 della l.r. 19/2007, redige sintetico verbale
sull'esito del procedimento di cui al presente articolo.
Articolo 4
(Accesso formale)
1. Il richiedente è invitato a presentare richiesta formale
alla struttura competente qualora non sia possibile l'accoglimento
immediato della richiesta in via informale, ed in particolare
quando:
a) sussista oggettiva difficoltà di reperimento del
documento;
b) sorgano dubbi sull'identità del richiedente, sui suoi
poteri rappresentativi, sulla sussistenza dell'interesse connesso
all'oggetto della richiesta, sull'accessibilità del documento o
sull'esigenza di tutela della riservatezza di terzi;
c) risulti l'esistenza di controinteressati, intendendosi per
tali i soggetti, individuati o facilmente individuabili in base
alla natura del documento richiesto, che dall'esercizio del diritto
di accesso vedrebbero compromesso il loro diritto alla
riservatezza.
2. Il richiedente può sempre presentare richiesta formale,
anche fuori dai casi indicati al comma 1. In tutti i casi in cui
sia presentata richiesta formale, la struttura competente è tenuta
a rilasciarne ricevuta, se richiesta.
Articolo 5
(Presentazione della richiesta di accesso formale)
1. La richiesta di accesso formale è indirizzata alla
struttura competente.
2. Nell'ipotesi in cui la struttura competente non sia
agevolmente identificabile dal richiedente, la richiesta è
indirizzata al dirigente della struttura per le relazioni con il
pubblico di cui all'articolo 9 della legge regionale 23 ottobre
1995, n. 45 (Riforma dell'organizzazione dell'Amministrazione
regionale della Valle d'Aosta e revisione della disciplina del
personale).
3. Ove la richiesta sia presentata ad una struttura diversa
rispetto a quella nei cui confronti deve essere esercitato il
diritto di accesso, questa la trasmette immediatamente a quella
competente e di tale trasmissione è data comunicazione al
richiedente.
4. Nella richiesta devono essere riportati:
a) le generalità del richiedente e dell'interessato, ove non
coincidenti, complete, se necessario, di indirizzo e numero di
telefono o di telefax, unitamente all'indicazione dei propri poteri
rappresentativi, qualora la richiesta sia presentata per conto di
terzi;
b) l'indicazione degli elementi che permettono
l'individuazione del documento oggetto della richiesta;
c) l'indicazione espressa della necessità che la copia
rilasciata sia in bollo;
d) l'interesse di cui si è portatori;
e) la sottoscrizione.
5. Una singola richiesta di accesso può riguardare anche più
di un documento. In ogni caso, la richiesta deve essere formulata
in modo da consentire alla struttura competente l'identificazione
dei documenti richiesti.
6. La richiesta, sottoscritta in conformità all'articolo 35
della l.r. 19/2007, può pervenire alla struttura competente anche
per posta, telefax o mediante mezzi telematici idonei a
certificarne la provenienza e la ricezione da parte del
destinatario, ove esistenti e regolarmente attivati.
Articolo 6
(Notifica ai controinteressati)
1. La struttura alla quale è indirizzata la richiesta di
accesso è tenuta a darne comunicazione agli eventuali
controinteressati, individuati tenendo anche conto degli atti
connessi al documento richiesto. La comunicazione è effettuata
mediante mezzi, anche telematici, ove esistenti e regolarmente
attivati, idonei a certificarne la provenienza e la ricezione da
parte del destinatario.
2. Entro dieci giorni dal ricevimento della comunicazione di
cui al comma 1, i controinteressati possono presentare alla
struttura competente una motivata opposizione alla richiesta di
accesso. Dell'eventuale mancato accoglimento dell'opposizione deve
essere data ragione nell'atto di accoglimento della richiesta di
accesso, dandone comunicazione ai controinteressati.
Articolo 7
(Accoglimento della richiesta)
1. L'accoglimento della richiesta avviene, in relazione a
quanto in essa indicato, mediante:
a) l'indicazione della pubblicazione contenente il documento,
ove esistente;
b) l'esibizione del documento al fine del suo esame o
l'estrazione di copia del medesimo.
2. L'atto di accoglimento della richiesta contiene
l'indicazione dell'ufficio presso cui rivolgersi per prendere
visione o per ottenere copia della documentazione
richiesta.
3. L'accoglimento della richiesta di accesso a un documento
comporta anche la facoltà di accesso agli altri documenti nello
stesso richiamati e appartenenti al medesimo procedimento, fatte
salve le esclusioni e le limitazioni di cui all'articolo 41 della
l.r. 19/2007 e al capo III del presente regolamento.
4. Il procedimento di accesso deve concludersi nel termine di
trenta giorni decorrenti dalla data di presentazione della
richiesta alla struttura competente. Fatto salvo quanto stabilito
al comma 5, decorso inutilmente il termine di trenta giorni, la
richiesta si intende respinta.
5. Ove la richiesta sia irregolare o incompleta la struttura
competente, entro dieci giorni, deve darne comunicazione al
richiedente, con raccomandata con avviso di ricevimento o altro
mezzo idoneo a comprovarne la ricezione. Il termine per la
conclusione del procedimento inizia nuovamente a decorrere dalla
presentazione della richiesta perfezionata. Decorso il termine di
venti giorni senza che siano pervenute le integrazioni richieste,
il responsabile dispone l'archiviazione del procedimento, dandone
comunicazione al richiedente e agli eventuali
controinteressati.
Articolo 8
(Esame dei documenti)
1. L'esame dei documenti si esercita mediante consultazione,
da parte del richiedente, dei documenti medesimi detenuti dalla
struttura competente ed espressamente indicati nella richiesta di
accesso.
2. L'esame dei documenti avviene alla presenza di personale
addetto. Il richiedente può prendere appunti e trascrivere in tutto
o in parte i documenti presi in visione.
3. I documenti non possono essere asportati dal luogo presso
cui sono dati in visione o alterati in qualsiasi modo.
4. L'esame dei documenti può essere effettuato dal
richiedente, anche accompagnato da altra persona o da persona
appositamente delegata, le generalità delle quali devono essere
registrate in calce alla richiesta.
Articolo 9
(Estrazione di copia)
1. L'estrazione di copia si esercita mediante il ricevimento,
da parte del richiedente, o di persona appositamente delegata, di
copia dei documenti richiesti, mediante consegna a mano o per posta
con raccomandata con avviso di ricevimento.
2. Le informazioni contenute in strumenti informatici possono
essere rilasciate sugli appositi supporti ovvero mediante mezzi
telematici idonei a certificarne la provenienza e la ricezione da
parte del destinatario, ove esistenti e regolarmente
attivati.
3. Possono essere rilasciate copie parziali dei documenti. Le
copie parziali devono comunque comprendere la prima e l'ultima
pagina del documento e le pagine o le parti omesse devono essere
indicate.
Articolo 10
(Tariffe)
1. La richiesta di accesso è esente da imposta di bollo,
salvo che sia richiesto il rilascio di copie autentiche.
2. L'esame dei documenti è gratuito. Sono a carico del
richiedente le spese di riproduzione e, in caso di copia autentica,
l'imposta di bollo. In caso di rilascio di copie su supporto
informatico, sono inoltre a carico del richiedente le spese del
supporto, qualora questo non sia fornito direttamente dal
richiedente.
3. La Giunta regionale, con propria deliberazione da adottare
entro novanta giorni dalla data di entrata in vigore del presente
regolamento, determina la misura e le modalità del versamento delle
somme relative al rimborso delle spese di riproduzione e
l'eventuale esonero dal pagamento in relazione al numero esiguo di
copie richieste.
4. Al momento del ritiro della copia deve essere dimostrato
l'avvenuto pagamento delle somme di cui al comma 2.
CAPO III
ESCLUSIONI E LIMITAZIONI DAL DIRITTO DI ACCESSO
Articolo 11
(Differimento, rifiuto o limitazione della richiesta di
accesso)
1. Il rifiuto, la limitazione o il differimento dell'accesso,
nei casi di cui all'articolo 43, commi 5 e 6, della l.r. 19/2007,
sono motivati, a cura del responsabile del procedimento, con
riferimento specifico alla normativa vigente e alle circostanze di
fatto per cui la richiesta non può essere accolta così come
proposta. Dei relativi atti è data comunicazione al richiedente e
agli eventuali controinteressati.
2. L'atto che dispone il differimento ne indica la durata.
Alla scadenza del termine, il responsabile del procedimento può
prorogare il differimento per una sola volta.
Articolo 12
(Esclusione dal diritto di accesso)
1. Il diritto di accesso è sempre escluso nei casi previsti
dall'articolo 41 della l.r. 19/2007.
Articolo 13
(Documenti riservati)
1. Ai sensi dell'articolo 42, comma 1, della l.r. 19/2007
sono, in particolare, sottratti all'accesso:
a) i documenti contenuti nei fascicoli personali dei
dipendenti dell'Amministrazione regionale per le parti relative
alle situazioni personali e familiari, allo stato di salute, alla
situazione professionale, economico-finanziaria e
sindacale;
b) i documenti riguardanti le situazioni personali e
familiari e le condizioni economico-finanziarie e professionali, lo
stato di salute e le condizioni psico-fisiche relative a persone
fisiche;
c) i documenti riguardanti le condizioni
economico-finanziarie o i processi tecnico-produttivi, con
particolare riferimento a progetti o atti di qualsiasi tipo
contenenti informazioni tecniche dettagliate ovvero strategie di
sviluppo aziendale di persone giuridiche, gruppi, imprese o
associazioni;
d) la corrispondenza epistolare di privati, persone
giuridiche, gruppi, imprese o associazioni, utilizzata ai fini
dell'attività amministrativa;
e) i documenti attinenti a procedimenti giudiziari,
disciplinari o di dispensa dal servizio;
f) i documenti riguardanti accertamenti ispettivi e
amministrativo-contabili.
2. L'accesso ai documenti di cui al comma 1, la cui
conoscenza sia necessaria per curare o difendere i propri diretti
interessi giuridici, deve essere comunque garantito agli
interessati.
3. Se i documenti di cui al comma 1 contengono dati
sensibili, ovvero dati personali idonei a rivelare l'origine
razziale ed etnica, le convinzioni religiose, filosofiche o di
altro genere, le opinioni politiche, l'adesione a partiti,
sindacati, associazioni o organizzazioni di carattere religioso,
filosofico, politico o sindacale, o dati giudiziari, ovvero dati
personali idonei a rivelare i provvedimenti di cui all'articolo 3,
comma 1, lettere da a) a o), e da r) a u), del decreto del
Presidente della Repubblica 14 novembre 2002, n. 313, in materia di
casellario giudiziale, di anagrafe delle sanzioni amministrative
dipendenti da reato e dei relativi carichi pendenti, o la qualità
di imputato o di indagato ai sensi degli articoli 60 e 61 del
codice di procedura penale, oppure dati idonei a rivelare lo stato
di salute o la vita sessuale, l'accesso è consentito soltanto nei
casi e con i limiti di cui all'articolo 42, comma 3, della l.r.
19/2007.
CAPO IV
DISPOSIZIONE FINALE
Articolo 14
(Abrogazione)
1. Il regolamento regionale 14 luglio 2000, n. 3 (Disciplina
delle modalità di esercizio e dei casi di esclusione del diritto di
accesso ai documenti amministrativi. Abrogazione del regolamento
regionale 17 giugno 1996, n. 3), è abrogato.
Président
- La parole au rapporteur, Conseiller
Stacchetti.
Stacchetti (SA)
- Proposta di regolamento regionale n.
11: "Nuova disciplina delle modalità di esercizio e dei casi di
esclusione del diritto di accesso ai documenti amministrativi". La
proposta di regolamento che il Consiglio regionale si appresta ad
esaminare ed approvare nasce dalla previsione dell'articolo 42,
comma 1, della legge regionale n. 19 del 2007 che espressamente
rinvia alla disciplina di un regolamento regionale l'individuazione
delle
"categorie dei documenti
che in relazione
all'esigenza di salvaguardare la vita privata e la riservatezza di
persone fisiche, persone giuridiche, gruppi, imprese e
associazioni, con particolare riferimento agli interessi
epistolare, sanitario, professionale, finanziario, industriale e
commerciale di cui siano in concreto titolari, sono sottratte
all'accesso qualora riguardino soggetti diversi da chi ne richiede
l'accesso".
Le norme regolamentari che la Giunta ci ha sottoposto per
l'approvazione dunque sono dirette a garantire, nell'ambito di un
procedimento amministrativo, il diritto di "privacy", nell'accesso
ai documenti amministrativi con esclusivo riferimento
all'Amministrazione regionale. Per completezza è bene ricordare che
l'articolo 1, comma 2, della legge n. 19 del 2007 stabilisce che
gli enti locali della Regione di cui alla legge regionale 7
dicembre 1998 n. 54 (Sistema delle autonomie in Valle d'Aosta) e
gli enti pubblici non economici dipendenti della Regione, per
disciplinare i casi di esclusione dal diritto di accesso dei
documenti di loro competenza, sono tenuti ad adattare analogo
regolamento nell'ambito della loro autonomia organizzativa e
regolamentare.
Il regolamento in corso di approvazione si suddivide in 4 capi
di cui: il primo reca le disposizioni regionali nel rispetto del
dettato di cui alla legge regionale n. 19/2007; il secondo
disciplina il procedimento di accesso, nonché i passaggi essenziali
e i conseguenti adempimenti; il terzo prevede i casi di esclusione
e di limitazione del diritto di accesso ai documenti
amministrativi; il quarto dispone l'abrogazione del precedente
regolamento n. 3 del 14 luglio 2000.
L'esame dei singoli articoli del capo II evidenzia la cura e la
meticolosità con cui sono state organizzate le varie fasi del
procedimento in modo di garantire il rispetto dei modi e dei tempi
per assolvere alle richieste di accesso.
Particolare attenzione è stata posta nella previsione delle
norme regolamentari sui limiti di esclusione dal diritto di accesso
con particolare riferimento ai documenti che contengono
informazioni riservate o contenenti dati sensibili, ovvero dati
personali idonei a rilevare l'origine razziale ed etnica, le
convinzioni religiose, filosofiche o di altro genere, garantendo,
comunque, agli interessati l'accesso ai documenti la cui conoscenza
sia necessaria per curare o difendere i propri interessi.
La presente proposta di regolamento infine non disciplina il
diritto di accesso ai documenti amministrativi, esercitato dai
Consiglieri regionali in espletamento del loro mandato, per il
quale restano ferme le disposizioni contenute nel Regolamento
interno per il funzionamento del Consiglio regionale.
Alla proposta di regolamento sono pervenuti 2 emendamenti: uno
del Presidente della Regione e uno del gruppo "Arcobaleno", chiedo
la sospensione del Consiglio per la riunione del gruppo di
maggioranza per decidere sui 2 emendamenti.
Presidente
- Collega Stacchetti, mi conferma solo la
presentazione di un emendamento del Presidente Caveri? Per cortesia
qualcuno lo fa pervenire alla Presidenza perché non ce l'ho...
Stacchetti (SA)
- ... aspetta non vorrei...
Presidente
- ... ce n'è uno della II Commissione...
Stacchetti (SA)
- ... chiedo scusa, c'è l'emendamento del
gruppo "Arcobaleno"...
Presidente
- ... solo per evitare confusione... I lavori
consiliari sono sospesi per 10 minuti.
Si dà atto che la seduta è sospesa dalle ore 15,56 alle ore
16,04.
Président
- Conseiller Stacchetti, nous pouvons reprendre
les travaux? Je déclare donc ouverte la discussion générale.
La parole au Président de la Région, Caveri.
Caveri (UV)
- Ringrazio molto il collega Stacchetti della
sua relazione, che ha dato conto in termini complessivi e analitici
del provvedimento che portiamo all'attenzione dell'aula. Si tratta
di un regolamento previsto in termini espliciti dal comma 3
dell'articolo 42 e riguarda la Regione, non facciamo delle
confusioni e in questo vorrei anche far presente ai presentatori
dell'emendamento qualunque sia la versione che propongono, come noi
oggi ci occupiamo della proposta di regolamento che concerne la
Regione, posto che la legge n. 19/2007 sul procedimento
amministrativo stabilisce invece all'articolo 42, comma 1, che il
regolamento debba essere adottato dalle singole amministrazioni
interessate tenuto conto della tipologia di documenti
amministrativi trattati e delle peculiari caratteristiche
organizzative di ciascun ente. Si badi anche che il regolamento
proposto non trova applicazione agli enti locali o agli enti
strumentali della Regione.
Quanto ai soggetti privati preposti all'esercizio di attività di
pubblico interesse, rileva inoltre l'articolo 2, comma 1, della
citata legge, che stabilisce l'applicazione a detti soggetti dei
principi stabiliti dalla legge, compresi quelli afferenti alla
trasparenza cui si correla il diritto di accesso che nei confronti
dei soggetti privati andrà esercitato in relazione alla peculiarità
dell'azione da essi condotta nella loro veste privatistica quando
si tratti di attività rilevante sotto il profilo del pubblico
interesse. Al di là dei termini giuridici, oggi non possiamo
occuparci delle società partecipate, le quali devono predisporre un
loro regolamento; quando le società partecipate abbiano delle
attività... penso al caso della legge n. 19 sul turismo o della
legge n. 6 sull'artigianato... ovviamente uno può chiedere
l'informazione agli Assessorati competenti e ottenerla, "Finaosta"
sulle attività "Finaosta" di carattere di pubblico interesse deve
fare il proprio regolamento e noi non possiamo prevedere quanto
previsto nell'emendamento, perché andremmo a modificare la legge
con un regolamento, cosa che non possiamo fare. Ribadisco quindi
che questo regolamento è da applicarsi all'Amministrazione
regionale, non è una fuga dalle responsabilità, partendo dal
presupposto che le partecipate devono applicare i principi della
legge madre, ma oggi parlarne nel regolamento non ha giuridicamente
alcun significato.
Président
- La parole à la Conseillère Squarzino
Secondina.
Squarzino (Arc-VA)
- Ringrazio sia il relatore, sia il
Presidente per aver voluto soffermarsi sul nostro emendamento;
capisco che vi possano essere delle resistenze dal punto di vista
regolamentare formale, ma c'è di fatto un problema che non viene
mai affrontato. Lei ha detto: "non è questo il momento in cui
affrontarlo", sarà, ma allora dove lo si affronta e quando...
(interruzione del Presidente della Regione, fuori
microfono)
... siamo sicuri che queste società partecipate hanno fatto il
loro lavoro e hanno svolto il loro compito di dotarsi di un
regolamento per l'accesso?
Mi preoccupo degli utenti e chiedo: gli utenti che vanno a
chiedere informazioni a queste società partecipate direttamente o
indirettamente dalla Regione... e non sono piccole società, abbiamo
avuto l'elenco e sono dall'"Autoporto" alla "Finaosta", al
"Casinò", all'"INVA", alla "RAV", l'"AVDA"... Nel caso in cui
queste società non abbiano ottemperato ad un loro dovere e dicano:
"non abbiamo ancora il regolamento per rispondervi", cosa deve fare
l'utente, a chi deve rivolgersi? Al TAR? Oppure non è possibile in
questo momento risolvere il problema, mentre regolamentiamo il
diritto di accesso per l'attività amministrativa della Regione e
degli uffici della Regione? Possiamo dire in un altro modo, ma
praticamente diciamo che gli uffici regionali che sono preposti a
tale funzione di avere rapporti con le società partecipate, questi
uffici regionali svolgono anche una funzione di "trait d'union" fra
il cittadino e la società se questa non lo fa. A nostro avviso,
quindi non viene leso un principio della pubblica amministrazione,
ma si dice semplicemente che gli uffici della Pubblica
Amministrazione regionale rispondono naturalmente agli utenti e,
nel caso in cui vi fosse una domanda rivolta agli uffici regionali,
ma indirettamente per avere direttamente un'informazione dalle
società partecipate direttamente o indirettamente dalla Regione, si
dice che questi uffici lo possono fare... Il Presidente ha spiegato
e io vorrei rispiegare la motivazione per cui, a nostro avviso,
questo emendamento, riformulato dal relatore, può essere
accolto.
Presidente
- C'è un emendamento che viene riformulato, un
attimo di pazienza... l'emendamento riformulato è stato depositato
e vi verrà distribuito.
La parola al Consigliere Ottoz.
Ottoz (CdL)
- Ho preso atto di quello che ci ha detto il
Presidente in Commissione e di quello che ha ripetuto
sinteticamente, ma precisamente oggi e abbiamo preso visione della
proposta di variazione dell'emendamento della collega Squarzino,
alla quale non possiamo che essere favorevoli tenuto conto della
situazione generale sul tema del libero accesso ai documenti
amministrativi, la materia nella quale il cittadino si trova in
vistosa posizione di impotenza, di debolezza nei confronti degli
uffici e dei funzionari. Ovviamente, se vivessimo in un mondo
ideale, dove tutti si comportano nel migliore dei modi e tutti
applicano la legge nell'interesse generale e per proteggere i
singoli, non ci sarebbe bisogno neanche di farli questi regolamenti
o queste leggi per cui poi facciamo tali regolamenti. In realtà
quello che capita è che il sospetto è molto forte che queste leggi
siano mirate ad una sorta di principio: non disturbare il
manovratore.
Capita soventissimo anche a noi, Consiglieri regionali, di
trovare mille ostacoli al reperimento e all'ottenimento delle
informazioni, immaginatevi qual è la situazione del povero
cittadino che si senta leso in un suo diritto o non capisca perché
una situazione non va avanti, oppure ancora abbia bisogno di sapere
a che punto è un certo procedimento o di aver contezza del perché
di certe risposte e si vede opporre una serie di muri che gli
Americani chiamano "filibustering", ossia ostruzionismo
burocratico. Il "filibustering" era quello che abolì con una legge
apposita sui diritti civili il Presidente Kennedy, quando negli
Stati del sud si faceva un esame di cultura agli uomini di colore
per vedere se potevano ritirare il certificato elettorale e
naturalmente a qualcuno si chiedeva quanto fa 2 più 2 se non era
nero e ad altri si chiedeva qual era il numero degli abitanti della
Cina e se lo sapeva fino all'ultimo abitante, gli si chiedevano i
nomi, adesso sto estremizzando...
Il problema è che tra la "Bassanini due", che aveva stabilito
finalmente il principio per cui il cittadino ha diritto all'accesso
ai documenti che lo riguardano e per i quali ha un concreto
interesse, alla legge regionale che faceva seguito a questo, poi
alla modifica della "Bassanini" che ci ha portato a fare la legge
n. 19/2007, in realtà gli spazi di libertà dei cittadini si sono
progressivamente ridotti, anche alla luce di un felice o infelice
connubio fra le leggi sulla "privacy" e quelle sull'accesso ai
documenti amministrativi, per cui talora sembra quasi che le leggi
sulla "privacy" siano quelle vere sulla trasparenza e quelle
dell'accesso ai documenti amministrativi siano quelle vere sulla
"privacy", ossia impediscano, anziché permettere. Quando poi non ci
si accorge che la "privacy" protetta è sempre quella degli altri,
la nostra mai, perché poi invece all'addetto l'accesso ai documenti
è possibile o non è possibile e questo lo pagano i cittadini...
Avendo già espresso tale nostra posizione in Commissione, dove ho
raccontato la mia esperienza quando andai a frequentare un corso su
come si applicava la legge n. 241 sulla trasparenza a Roma e
scoprii di essere l'unico eletto che si era iscritto al corso,
tutti gli altri 25 erano funzionari di varie Regioni e il tema del
corso era: come "fottere" il cittadino, come non dargli le
informazioni non facendosi dare torto dal TAR; questo perché c'è un
clima di difesa immunitaria della burocrazia dell'amministrazione,
che tende a non dare le informazioni al cittadino.
Vengo all'emendamento presentato dalla collega Squarzino, che
sana in effetti una mancanza della legge, nel senso che stabilisce
cosa succede laddove per le società partecipate, controllate
direttamente o indirettamente, il cittadino si trovasse davanti ad
un diniego giustificato dal fatto che il regolamento non c'è
ancora, quando è assai labile il tema delle sanzioni o
dell'obbligatorietà per le società di darsi entro tempi certi
questi regolamenti. Ripeto: è un problema davanti al quale ci
troviamo sistematicamente noi Consiglieri, immaginatevi in quale
situazione si trovi un cittadino, che ritenga legittimamente di
voler far valere i suoi diritti nei confronti di terzi o
dell'Amministrazione e al quale vengano troppo spesso opposte delle
ragioni giuridiche e burocratiche spesso incomprensibili. Siccome
questo emendamento rimedia, ancorché in modo non rigorosissimo per
l'impossibilità espressa dal Presidente, ci dichiariamo a favore di
tale emendamento e, come abbiamo fatto per la legge n. 19/2007, nel
caso non vengano accolte determinate istanze, ci asterremo nella
votazione finale.
Président
- La parole au Conseiller Bortot.
Bortot (Arc-VA)
- Sono pienamente d'accordo, non capisco
se sono io un liberale o il collega Ottoz, o io un liberal di
Sinistra e lui un liberal di Centro, perché sono assolutamente
d'accordo con le cose che ha detto e la domanda è: tutti sanno di
me e io non so niente degli altri: questo è il concetto di
"privacy" che è stato introdotto nel nostro Paese. Con tale
regolamento invece si passa dalla tutela della "privacy", non si sa
bene dell'apparato amministrativo della Regione, alla violazione
della "privacy" del richiedente, perché, da quel che risulta qui,
il richiedente deve dire nome e cognome e soprattutto dire per
quale motivo chiede la documentazione...
(interruzione del Presidente della Regione, fuori
microfono)
... c'è scritto qui... ma scusi, Presidente, per quale motivo
devo spiegare all'amministrazione pubblica perché chiedo un
documento? Stiamo scherzando? E questa sarebbe la "privacy"? Ma per
quale motivo devo rendere conto del perché chiedo un documento
all'amministrazione pubblica, che è l'amministrazione pubblica in
funzione dell'esercizio dei diritti dei cittadini? Non sono fuori
di testa! Tant'è che è fuori di testa questo regolamento e la legge
nazionale che ha recepito la "privacy", perché a proposito
dell'emendamento dico una cosa che forse non tutti sanno: quando
l'Italia ha recepito la legge sulla "privacy", è stato l'unico
Paese d'Europa che ha esteso la "privacy" ai documenti delle
società giuridiche, non esiste in nessuna parte d'Europa! Quando il
sottoscritto ha chiesto i verbali al CORECOM, mi sono preso una
reprimenda - c'era anche il Presidente della I Commissione - dal
dott. Truc, al quale però non ho potuto rispondere perché dovevamo
tornare in Consiglio, quasi voleva denunciarmi perché mi sono
permesso di chiedere i verbali dei lavori del CORECOM, una
struttura interamente pubblica pagata con il denaro pubblico, un
Consigliere che svolge il suo lavoro non ha accesso ai documenti!
Il Consigliere Ottoz ha perfettamente ragione: quando abbiamo
chiesto in Commissione al dott. Martini i verbali del Consiglio di
amministrazione della "Casinò S.p.a.", "apriti cielo"! "Ma sta
scherzando? I verbali sono miei e guai a chi me li tocca!". Era
solo per capire il casino che stavano facendo all'interno del
Casinò queste persone e, se avessimo avuto i verbali tra le mani,
forse quella sceneggiata degli scontri, delle dichiarazioni sui
giornali avremmo potuto evitarcela ed evitare la brutta figura a
tutta la Valle d'Aosta.
Per rispondere al Presidente... si dice:
"Accesso formale. Il
richiedente è invitato a presentare richiesta formale alla
struttura competente qualora non sia possibile l'accoglimento
immediato della richiesta in via informale..."
, allora chi
decide cosa è formale e informale sarà quello che sta dietro il
banco, quello che riceve la domanda. Se voglio mantenere e
salvaguardare la mia amministrazione pubblica, comincio a fare un
po' di domandine... e voi pensate al cittadino che arriva e dice:
"avrei bisogno di un documento, posso...?", cosa devo fare: devo
farmi la doccia, devo andare dal medico per farmi fare un
certificato che dice che godo di ottima salute per avere accesso
alla documentazione? Sorgono poi dubbi sull'identità del
richiedente. Uno che va a chiedere un atto amministrativo può farlo
solo nella misura in cui gli si chiede anche il numero delle
scarpe, la taglia, l'età e il peso, evidentemente il rischio è che
venga lì e dica: "provo a vedere se mi danno il documento che mi
serve, senza fare un "curriculum vitae" di come mi sono comportato
nell'arco della mia vita".
Andiamo poi avanti:
"... sull'esigenza di tutela della
riservatezza di terzi..."
, ma un momento, quando parliamo di
amministrazione pubblica, in cosa consiste la riservatezza del
terzo nell'amministrazione pubblica? Non posso sapere il nome del
dirigente, dell'impiegato che ha fatto una pratica e per la quale
chiedo e ho il diritto, in quanto è un atto pubblico, di avere
quella pratica e quel documento? Il concetto di responsabilità
allora a chi è a capo? Alla persona, alla struttura, al cielo? Poi
"... risulti l'esistenza di controinteressati, intendendosi per
tali i soggetti, individuati o facilmente individuabili in base
alla natura del documento richiesto, che dall'esercizio del diritto
di accesso vedrebbero compromesso il loro diritto alla
riservatezza..."
, ma come?, vado in un ufficio pubblico dove le
persone sono assunte pubblicamente, mi si chiede di tutto e di più
perché chiedo un documento, quindi c'è violazione della mia
"privacy" nel modo più assoluto, salvo poi che non mi possono dare
il documento perché se vado a violare il diritto alla
riservatezza... ma riservatezza di chi? Ma io non entro in una casa
privata di un cittadino privato a chiedere cosa ha messo in tavola
e cosa ha cucinato quel Signore o sua moglie quella sera? Qui
stiamo parlando di amministrazione pubblica! Morale: vorrei
capire... io immagino, c'era quel Signore che si chiama Andreotti
che dice che a pensar male si fa peccato, ma sovente si indovina,
vorrei capire se c'è stata un'audizione delle associazioni dei
cittadini e dei consumatori perché non ho potuto partecipare...
Squarzino
(fuori microfono)
- ... no, hanno detto:
"no"...
Bortot (Arc-VA)
- ... certo che hanno detto: "no"...
Squarzino
(fuori microfono)
- ... la Commissione
ha detto: "no"...
(interruzione del Presidente della Regione, fuori
microfono)
Bortot (Arc-VA)
- ... ho detto che non ho partecipato
alle riunioni e ho chiesto se è stata fatta un'audizione. Mi dice,
Presidente, perché si scalda tanto?
Caveri
(fuori microfono)
- ... ma perché non è
possibile perder tempo!
Bortot (Arc-VA)
- ... ma come perder tempo! Qui è un
problema di accesso ai documenti! Non abbiamo l'accesso noi ai
documenti che siamo Consiglieri, lei si immagini una persona
qualsiasi che gira per Aosta se con tale regolamento si sente
minimamente tutelata per esercitare un proprio diritto, di questo
stiamo parlando, non di perdita di tempo! So che lei ha accesso
anche ai documenti riservati, è Prefetto ci mancherebbe altro! Ma
il sottoscritto no, neppure quelli per poter esercitare la propria
attività di Consigliere, comunque non voglio arrabbiarmi, vado
avanti e, se le faccio perder tempo, le chiedo scusa.
Vi è poi tutto un percorso ad ostacoli, perché, se si sbaglia
ufficio, "apriti cielo"! E qui non è che c'è uno sportello unico,
tu vai lì e dici: "voglio la deliberazione dell'Assessore", "voglio
il provvedimento dirigenziale"... ma qui comincia il percorso ad
ostacoli perché se ovviamente il cittadino normale sa tutto
dell'amministrazione pubblica, Comunità montane, Comuni,
soprattutto l'Amministrazione regionale, per cui credo che un
ufficio... vai lì, presenti la domanda, se c'è bisogno di scrivere
il perché, dico: ma così, non so come passare la giornata oggi, mi
interessa quel documento... Perché poi com'è che si inventano le
leggi e i regolamenti per far sì che i cittadini si facciano furbi?
Il rapporto fra l'Amministrazione e il cittadino non è un rapporto
di correttezza; siccome non voglio che sappiano il motivo per cui
vado a chiedere un documento, è un mio diritto, è una mia tutela,
allora io dico: ho bisogno di quell'atto dirigenziale, perché il
vicino di casa mi ha calpestato le aiole. Va bene, uno scrive
quello, poi chi è che decide se le argomentazioni adottate per
avere il documento sono valide o meno? Perché ci insegnano a
diventare bugiardi, ma io devo tutelarmi! Se chiedo un documento
che ha elaborato Salzone, devo far sapere a Salzone il perché: ma
stiamo scherzando? Non vado a casa di Salzone, vado in un ufficio
dove lui lavora, dove ha fatto un atto, ho diritto ad averlo senza
spiegare niente a nessuno, credo, anche perché se lo devo spiegare
e se serve per criticare il suo provvedimento, la volta dopo se
torno Salzone me la fa pagare! Sapete, succedono anche queste cose
dentro l'amministrazione pubblica e ve lo dico scherzando...!
Vi è poi l'altra chicca:
"Notifica ai controinteressati. La
struttura alla quale è indirizzata la richiesta di accesso è tenuta
a darne comunicazione agli eventuali controinteressati..."
,
anche qui per quale motivo io amministrazione pubblica, se viene
qualcuno a chiedere un documento, il documento l'ho stilato io e io
devo segnalare alla segretaria che me lo ha battuto al computer:
"stai attenta perché è venuto uno, ha chiesto un documento e
potresti essere coinvolta non si sa bene in quale malaffare!",
anche questo non funziona. Vi è poi il periodo di tempo, nell'era
dei computer basta digitare e qui invece
"entro 10 giorni dal
ricevimento della comunicazione di cui al comma 1, i
controinteressati possono presentare alla struttura competente una
motivata opposizione alla richiesta di accesso..."
, ma questo
sta diventando un tribunale! Chiedo un documento
all'amministrazione pubblica e la persona che riceve la
comunicazione, che la comunica ad un suo collega che è
controinteressato... ha 10 giorni di tempo per decidere se ha
diritto ad avere il documento, altrimenti questa persona fa
opposizione? Accidenti, in barba alla trasparenza! Qui stiamo
creando un "bunker" e certo che poi le persone ce l'hanno con
l'amministrazione pubblica, altro che semplificazione dell'attività
amministrativa e burocratica! Questo è un bell'esempio di
semplificazione!
Vi è la chicca naturalmente, l'amministrazione non è a servizio
dei cittadini, allora io vado, chiedo il documento e devo pagarlo,
perché il presupposto è la vessazione del cittadino: come mi
permetto di chiedere un documento! E allora tutta la trafila a
salvaguardia, le tutele, i controinteressati, i tempi per decidere
se posso dare o meno, salvo quelli delle partecipate che non li
possiamo dare, perché sono proprietà privata degli amministratori,
che però vengono dimessi perché non svolgono bene il loro lavoro.
Morale: alla fine abbiamo questa ulteriore chicca, dove in sostanza
il percorso ad ostacoli viene ulteriormente complicato dal fatto
che devo pagare. Uno paga le tasse, uno paga i ticket, uno paga
l'autobus, la bolletta del gas, della luce, non si arriva alla fine
del mese... poi se ti capita una volta nella vita... facciamo una
cosa, mettiamola in modo ironico, Consigliere Stacchetti, diciamo
che, quando uno supera i 10 documenti richiesti nell'arco
dell'anno, gli facciamo pagare un ticket, ma fino a 10 documenti
lasciamoli stare questi poveri cittadini, anche perché occorre poi
una persona che farà la ricevuta e protocollerà la richiesta del
cittadino di avere il documento e occorrerà rilasciare una ricevuta
magari per incassare un euro per avere accesso alla documentazione.
Secondo noi, l'impianto di questo regolamento non va bene, non
voteremo contro, credo che ci asterremo...
Squarzino
(fuori microfono)
- ... dipende se
accolgono o meno i nostri emendamenti ...
Bortot (Arc-VA)
- ... anche, fra l'altro... comunque
stiamo attenti. I regolamenti per l'accesso ai documenti dovrebbero
farli i cittadini, perché si presuppone che l'amministrazione
pubblica sia al servizio dei cittadini. Qui stiamo capovolgendo la
questione: i cittadini sono sempre più a servizio
dell'amministrazione pubblica, si stanno capovolgendo i termini
della questione. Dico solo che si potrebbe stabilire una
scadenza... non ho presentato un emendamento... di entrata in
vigore di questo regolamento e capire come viene gestito, come
viene applicato. Paradossalmente ho ironizzato, ma stiamo attenti
che dietro l'ironia ci sta una vessazione dei cittadini non da poco
e l'amministrazione pubblica da parte dei cittadini viene già vista
in un certo modo. Faccio un esempio: in un certo posto non si può
parcheggiare fin quando c'è il vigile, quando il vigile va a casa,
allora succede di tutto, di più. Non si fa altro che incentivare
con questo regolamento un concetto di furbizia fra chi è
nell'amministrazione pubblica e dice: "ma questo viene a rompermi
le scatole, vediamo di evitare" e il cittadino che dice: "ma come
faccio io ad avere un documento se devo fare una trafila maledetta
e perdere mezza giornata di lavoro?".
Président
- La parole au Conseiller Stacchetti.
Stacchetti (SA)
- Per quanto riguarda quello che abbiamo
sentito in aula sia da parte del gruppo "Arcobaleno", sia dal
rappresentante di "Forza Italia", ci sono alcune cose che possono
avere un interesse di maggior valutazione, però l'emendamento
presentato credo che già il Presidente abbia ampiamente dimostrato
e illustrato che non può essere accettato non per mancanza di
nostra volontà, ma in quanto la legge non lo permette, perché
l'articolo 1 dice: "la presente legge disciplina con riferimento
all'Amministrazione regionale", quindi ritengo che, anche se si
volesse approvarlo, sarebbe un atto illegittimo che non avrebbe
nessuna efficacia. Se la legge non prevede, adoperiamoci
eventualmente per modificare la legge, noi non ce la faremo perché
siamo fuori tempo, il prossimo Consiglio potrà dedicarsi nel
merito. Per le altre argomentazioni, collega Bortot, di quello che
lei mi dice non mi stupisco, perché già oggi se uno ha necessità -
parlo della cosa in cui sono più addentro - di pratiche edilizie,
va al Comune, ti fanno fare un'istanza e ti danno o in visura, o,
se hai necessità di una copia, chiedi e ti danno una copia, non ho
mai avuto delle difficoltà in merito. È chiaro poi che, al di là
del tavolo, può succedere, come succede in tanti uffici pubblici o
privati, che puoi trovare il funzionario al quale non stai
simpatico, oppure quel giorno ha le traveggole e magari ti tratta
anche male. Tornando però alla legge, da non avere un regolamento o
averne uno che può essere perfezionato nel tempo... credo sia
importante che questo regolamento sia approvato in tale seduta.
Président
- Est-ce que je peux fermer la discussion
générale? La discussion générale est fermée. Nous pouvons passer à
l'examen des articles. Je donne lecture, pour le procès-verbal, de
l'amendement initialement présenté par le groupe "Arcobaleno" à
l'article 1
er
:
Emendamento
Dopo il comma 1 dell'articolo 1 è aggiunto il
seguente:
"2. Le modalità di esercizio del diritto di accesso ai
documenti amministrativi disciplinate dal presente regolamento si
applicano anche nei confronti delle società partecipate dalla
Regione. Il titolare del diritto di accesso può esercitare il suo
diritto direttamente o tramite la struttura regionale competente in
materia di partecipazioni regionali.".
L'amendement présenté par le groupe "Arcobaleno" a été ensuite
reformulé par la Conseillère Squarzino Secondina; j'en donne
lecture:
Emendamento
Dopo il comma 1 dell'articolo 1 è aggiunto il
seguente:
"2. In assenza o in attesa del regolamento per il diritto
d'accesso ai documenti amministrativi di cui le società partecipate
dalla Regione devono dotarsi, il titolare del diritto di accesso
può esercitare il suo diritto tramite la struttura regionale
competente in materia di partecipazioni regionali.".
Je le soumets au vote:
Conseillers présents: 31
Votants: 29
Pour: 7
Contre: 22
Abstentions: 2 (Ferraris, Fiou)
Le Conseil n'approuve pas.
Président
- Je soumets au vote l'article
1
er
:
Conseillers présents: 31
Votants: 24
Pour: 24
Abstentions: 7 (Bortot, Fontana Carmela, Ottoz, Sandri,
Squarzino Secondina, Tibaldi, Venturella)
Le Conseil approuve.
Président
- Je soumets au vote l'article 2:
Conseillers présents: 31
Votants: 24
Pour: 24
Abstentions: 7 (Bortot, Fontana Carmela, Ottoz, Sandri,
Squarzino Secondina, Tibaldi, Venturella)
Le Conseil approuve.
Président
- Je soumets au vote l'article 3:
Conseillers présents: 31
Votants: 24
Pour: 24
Abstentions: 7 (Bortot, Fontana Carmela, Ottoz, Sandri,
Squarzino Secondina, Tibaldi, Venturella)
Le Conseil approuve.
Président
- Je soumets au vote l'article 4:
Conseillers présents: 31
Votants: 24
Pour: 24
Abstentions: 7 (Bortot, Fontana Carmela, Ottoz, Sandri,
Squarzino Secondina, Tibaldi, Venturella)
Le Conseil approuve.
Président
- Je soumets au vote l'article 5:
Conseillers présents: 31
Votants: 24
Pour: 24
Abstentions: 7 (Bortot, Fontana Carmela, Ottoz, Sandri,
Squarzino Secondina, Tibaldi, Venturella)
Le Conseil approuve.
Président
- Je soumets au vote l'article 6:
Conseillers présents: 31
Votants: 24
Pour: 24
Abstentions: 7 (Bortot, Fontana Carmela, Ottoz, Sandri,
Squarzino Secondina, Tibaldi, Venturella)
Le Conseil approuve.
Président
- Je soumets au vote l'article 7:
Conseillers présents: 31
Votants: 24
Pour: 24
Abstentions: 7 (Bortot, Fontana Carmela, Ottoz, Sandri,
Squarzino Secondina, Tibaldi, Venturella)
Le Conseil approuve.
Président
- Je soumets au vote l'article 8:
Conseillers présents: 32
Votants: 25
Pour: 25
Abstentions: 7 (Bortot, Fontana Carmela, Ottoz, Sandri,
Squarzino Secondina, Tibaldi, Venturella)
Le Conseil approuve.
Président
- Je soumets au vote l'article 9:
Conseillers présents: 32
Votants: 25
Pour: 25
Abstentions: 7 (Bortot, Fontana Carmela, Ottoz, Sandri,
Squarzino Secondina, Tibaldi, Venturella)
Le Conseil approuve.
Président
- Je soumets au vote l'article 10:
Conseillers présents: 32
Votants: 25
Pour: 25
Abstentions: 7 (Bortot, Fontana Carmela, Ottoz, Sandri,
Squarzino Secondina, Tibaldi, Venturella)
Le Conseil approuve.
Président
- Je soumets au vote l'article 11:
Conseillers présents: 32
Votants: 25
Pour: 25
Abstentions: 7 (Bortot, Fontana Carmela, Ottoz, Sandri,
Squarzino Secondina, Tibaldi, Venturella)
Le Conseil approuve.
Président
- Je soumets au vote l'article 12:
Conseillers présents: 32
Votants: 25
Pour: 25
Abstentions: 7 (Bortot, Fontana Carmela, Ottoz, Sandri,
Squarzino Secondina, Tibaldi, Venturella)
Le Conseil approuve.
Président
- A l'article 13 il y a l'amendement de la
II
e
Commission, qui récite:
Emendamento
Dopo il comma 3 dell'articolo 13, è aggiunto il
seguente:
"4. Fatti salvi i divieti di diffusione e di divulgazione di
cui all'articolo 65, comma 5, del decreto legislativo 30 giugno
2003, n. 196 (Codice in materia di protezione dei dati personali),
al fine di garantire la più ampia trasparenza dell'attività
istituzionale dell'Amministrazione regionale, le deliberazioni
della Giunta regionale sono rese accessibili mediante pubblicazione
in un'apposita sezione del sito internet della Regione. Le relative
modalità di pubblicazione e di accesso sono definite con
deliberazione della Giunta regionale.".
Je soumets au vote l'article 13 dans le texte ainsi amendé:
Articolo 13
(Documenti riservati)
1. Ai sensi dell'articolo 42, comma 1, della l.r. 19/2007
sono, in particolare, sottratti all'accesso:
a) i documenti contenuti nei fascicoli personali dei
dipendenti dell'Amministrazione regionale per le parti relative
alle situazioni personali e familiari, allo stato di salute, alla
situazione professionale, economico-finanziaria e
sindacale;
b) i documenti riguardanti le situazioni personali e
familiari e le condizioni economico-finanziarie e professionali, lo
stato di salute e le condizioni psico-fisiche relative a persone
fisiche;
c) i documenti riguardanti le condizioni
economico-finanziarie o i processi tecnico-produttivi, con
particolare riferimento a progetti o atti di qualsiasi tipo
contenenti informazioni tecniche dettagliate ovvero strategie di
sviluppo aziendale di persone giuridiche, gruppi, imprese o
associazioni;
d) la corrispondenza epistolare di privati, persone
giuridiche, gruppi, imprese o associazioni, utilizzata ai fini
dell'attività amministrativa;
e) i documenti attinenti a procedimenti giudiziari,
disciplinari o di dispensa dal servizio;
f) i documenti riguardanti accertamenti ispettivi e
amministrativo-contabili.
2. L'accesso ai documenti di cui al comma 1, la cui
conoscenza sia necessaria per curare o difendere i propri diretti
interessi giuridici, deve essere comunque garantito agli
interessati.
3. Se i documenti di cui al comma 1 contengono dati
sensibili, ovvero dati personali idonei a rivelare l'origine
razziale ed etnica, le convinzioni religiose, filosofiche o di
altro genere, le opinioni politiche, l'adesione a partiti,
sindacati, associazioni o organizzazioni di carattere religioso,
filosofico, politico o sindacale, o dati giudiziari, ovvero dati
personali idonei a rivelare i provvedimenti di cui all'articolo 3,
comma 1, lettere da a) a o), e da r) a u), del decreto del
Presidente della Repubblica 14 novembre 2002, n. 313, in materia di
casellario giudiziale, di anagrafe delle sanzioni amministrative
dipendenti da reato e dei relativi carichi pendenti, o la qualità
di imputato o di indagato ai sensi degli articoli 60 e 61 del
codice di procedura penale, oppure dati idonei a rivelare lo stato
di salute o la vita sessuale, l'accesso è consentito soltanto nei
casi e con i limiti di cui all'articolo 42, comma 3, della l.r.
19/2007.
4. Fatti salvi i divieti di diffusione e di divulgazione di
cui all'articolo 65, comma 5, del decreto legislativo 30 giugno
2003, n. 196 (Codice in materia di protezione dei dati personali),
al fine di garantire la più ampia trasparenza dell'attività
istituzionale dell'Amministrazione regionale, le deliberazioni
della Giunta regionale sono rese accessibili mediante pubblicazione
in un'apposita sezione del sito internet della Regione. Le relative
modalità di pubblicazione e di accesso sono definite con
deliberazione della Giunta regionale.
Conseillers présents: 32
Votants: 25
Pour: 25
Abstentions: 7 (Bortot, Fontana Carmela, Ottoz, Sandri,
Squarzino Secondina, Tibaldi, Venturella)
Le Conseil approuve.
Président
- Je soumets au vote l'article 14:
Conseillers présents: 32
Votants: 25
Pour: 25
Abstentions: 7 (Bortot, Fontana Carmela, Ottoz, Sandri,
Squarzino Secondina, Tibaldi, Venturella)
Le Conseil approuve.
Président
- La parole à la Conseillère Squarzino
Secondina.
Squarzino (Arc-VA)
- Una breve dichiarazione. È chiaro
che ci asteniamo su questo regolamento come è apparso dalle
votazioni. La motivazione fondamentale è che, come dicevamo nel
corso dei lavori della Commissione, la nostra impressione è che
tale regolamento sia stato pensato più nell'ottica dei dirigenti e
dei funzionari che lavorano, piuttosto che nell'ottica dell'utente.
Ci scusiamo, non siamo riusciti a ripensare tutto il regolamento
introducendo eventuali correttivi per tener conto dell'ottica
dell'utente. Prendiamo atto che l'ottica è questa e noi non
condividiamo l'insieme dell'impostazione del regolamento.
Président
- La parole au Conseiller Ottoz.
Ottoz (CdL)
- Rapidissimamente. Come detto nella
discussione generale nel commentare l'emendamento del gruppo
"Arcobaleno", riteniamo che questo regolamento restringa gli spazi
di libertà del cittadino, quindi un gruppo come il nostro che si
rifà alla parola "libertà", non può essere a favore. Ci asterremo,
non voteremo contro, trattandosi di un regolamento che applica una
legge e quindi non ci sembra il caso di fare le cose più grosse di
quello che sono, perché il problema sta a monte nella legge e
diciamo che il regolamento, invece di chiarire alcuni punti
nell'interesse dei cittadini, ha ulteriormente ristretto gli spazi
di libertà di cui parlavamo, per cui ci asterremo nella votazione
finale.
Président
- La parole au Conseiller Sandri.
Sandri (PD)
- Condividiamo le perplessità già espresse da
altri gruppi, nel senso che questo è un periodo in cui
l'Amministrazione regionale dovrebbe essere più trasparente e anche
i pasticci cui abbiamo assistito recentemente in merito al NUVVOP e
alla valutazione comparativa fra Ospedale in centro di Aosta e
Ospedale nuovo da costruire a Saint-Christophe, Quart, che aveva
palesemente delle irregolarità così come certe prese di posizione
del NUVVOP sul problema delle strutture leggere, sono tutti dati
che fanno emergere come questa amministrazione dovrebbe sentirsi
addosso di più l'attenzione dei cittadini e della comunità,
piuttosto che trovare ulteriori sbarramenti all'accesso ai
documenti. La nostra astensione non è solo su questi temi per
quanto riguarda la cittadinanza e le persone che potranno accedere
ai documenti, che si troveranno una via più complessa, ma anche per
gli stessi Consiglieri regionali, continuiamo a percepire
difficoltà ad ottenere le informazioni, non tanto nella qualità
dell'informazione quanto nella tempistica. Si tende sempre non dico
ad arrivare al trentesimo giorno, ma a dilazionare le risposte, con
lodevolissime eccezioni che mi piacerebbe citare, perché ci sono
uffici molto trasparenti e cortesi, ma qualcun altro lo è
decisamente meno. Per questo il nostro gruppo si asterrà su tale
proposta di regolamento.
Président
- La parole au Président de la Région,
Caveri.
Caveri (UV)
- Per evitare che i lettori dei nostri
stenografici e magari gli eventuali appassionati che ci stanno
guardando sul sito, pensino che questo Governo e questa maggioranza
è composta da biechi liberticidi che vogliono una situazione di
oscurantismo e di bieca chiusura, di feroci funzionari stalinisti
che vietano l'accesso a qualunque tipo di documento pubblico...
(interruzione di un Consigliere, fuori microfono)
... devo dire che fra Stalinisti e Unionisti c'è poco da ridere,
perché se uno pensa a cosa sono stati gli Stalinisti, forse non la
butta sul ridere...
Avendo avuto la possibilità di seguire la nascita della legge n.
241/1990 fin dai lavori parlamentari, vorrei dire come questa
legge: la legge n. 241 con le modificazioni che sono state fatte
qualche mese fa... e darò qualche dispiacere a qualche Consigliere,
ricordando che i loro gruppi parlamentari hanno votato in favore
delle modifiche della legge n. 241 che abbiamo recepito, per cui
forse certe virulenze verbali dovrebbero corrispondere anche ad una
conoscenza dei "dossier"... vorrei dire che abbiamo regolamentato
sia nella legge, sia nel regolamento in maniera assai avanzata tale
materia, rifacendoci ad alcuni principi comunitari che nella
normativa italiana non erano stati recepiti. Questo è un
regolamento moderno, che bilancia 2 diritti costituzionalmente
riconosciuti: il diritto di informazione e il diritto alla
riservatezza. Respingo quindi "in toto" l'idea che questo sia un
regolamento restrittivo; è un regolamento più avanzato di quello in
vigore e lo vedranno bene i cittadini avendo maggiore facilità
nell'accesso ai documenti che li riguardino.
Président
- Je soumets au vote la proposition de
règlement dans son ensemble:
Conseillers présents: 33
Votants: 26
Pour: 26
Abstentions: 7 (Bortot, Fontana Carmela, Ottoz, Sandri,
Squarzino Secondina, Tibaldi, Venturella)
Le Conseil approuve.
