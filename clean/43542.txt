Classificazione
BILANCIO E CONTABILITA' REGIONALE



Oggetto del Consiglio n. 838 del 30 luglio 2021 - Resoconto
OGGETTO N. 838/XVI - D.L. n. 34: "Secondo provvedimento di
assestamento del bilancio di previsione della Regione per l'anno
2021 e di variazione al bilancio di previsione per il triennio
2021/2023". (Reiezione di quattro ordini del giorno)
Bertin (Presidente) -
Passiamo ora all'analisi degli
ordini del giorno. Ha chiesto la parola il consigliere
Chatrian.
Chatrian (AV-SA) -
Chiedo una breve interruzione per
poter analizzare i documenti che sono stati depositati.
Presidente -
La sospensione è accordata. Ci aggiorniamo
tra qualche minuto, grazie.
La seduta è sospesa dalle ore 10:04 alle ore 10:42.
Bertin (Presidente) -
Riprendiamo i lavori dopo la pausa
per analizzare gli ordini del giorno. Durante la pausa sono stati
anche arieggiati i locali, pertanto proporrei di non interrompere
successivamente per il cambio di aria della sala e di proseguire
fino alle 13.00.
Siamo all'analisi degli ordini del giorno. Ordine del giorno n.
1 presentato dal gruppo della Lega. Per l'illustrazione, ha chiesto
la parola il consigliere Manfrin, ne ha facoltà.
Manfrin (LEGA VDA) -
In realtà non abbiamo la
numerazione, perlomeno io adesso ce l'avevo qua, non so se ci è
stata trasmessa, quindi è nostro, ma devo vedere a quale articolo
si riferisce perché ce n'è uno sull'articolo 6, uno sull'articolo
7, uno sull'articolo 27...
Presidente -
Quello sul 6.
Manfrin (LEGA VDA) -
... allora procedo all'illustrazione
con l'ordine giorno collegato. Come abbiamo potuto apprendere sia
dal testo che abbiamo esaminato, sia dalle audizioni fatte durante
la II Commissione, per cui ovviamente ringrazio anche i colleghi
che hanno permesso di poter approfondire questo testo ascoltando
quello che le strutture avevano da dirci, nello specifico in questo
caso abbiamo parlato con l'assessore Barmasse, e questo è
l'articolo che si riferisce al finanziamento di interventi per gli
anziani, e con il coordinatore Vitaliano Vitali che ci hanno dato
un po' il quadro della situazione.
Con questo articolo si procede a finanziare dei contributi
aggiuntivi per un totale di 400 mila euro per il pagamento delle
rette in strutture socio-assistenziali, socio-sanitarie e
riabilitative.
Facendo un po' il punto su questo articolo, che introduce questa
misura di aiuto alle famiglie che riteniamo assolutamente corretta,
abbiamo voluto provare a fare un'estensione di questo articolo.
Come abbiamo avuto modo anche qui di esprimere durante l'audizione
della Commissione, abbiamo evidenziato che con la legge n. 8/2020
era stata introdotta una misura che andava a supporto degli anziani
ospedalizzati durante la prima fase della pandemia.
Come ricorderemo sicuramente e come ci ha ricordato anche la
cronaca, eravamo arrivati ad un punto tale nel quale le strutture
erano completamente chiuse, l'Ospedale era completamente saturo,
non c'era possibilità di inserimento per i pazienti anziani, a quel
punto era stata presa una decisione drastica, cioè quella
sostanzialmente di ospedalizzare con l'invio di personale medico le
strutture socio-assistenziali per anziani e assistere i degenti
direttamente nelle strutture. Alcuni pazienti erano riusciti a
ritornare chiaramente in una situazione di negatività rispetto al
Covid, alcuni pazienti purtroppo erano deceduti e avevamo assistito
a degli effetti direi assolutamente deleteri: per esempio, appunto
a degli anziani che per una vita avevano lavorato, avevano pagato
le tasse che giustamente venivano richieste loro per poi arrivare
alla fine della loro vita e non vedersi riconosciuto nemmeno il
diritto di poter usufruire della sanità pubblica.
Per ovviare a questo problema, la legge n. 8 si era posta
l'obiettivo, obiettivo raggiunto, di andare a pagare quelle che
erano le rette per i mesi di marzo, aprile e maggio 2020 nelle
strutture per coloro i quali avevano appunto contratto la
positività del virus ed erano stati ospitati e curati nella
struttura di riferimento.
Quella misura - e l'abbiamo chiesto, è stata fatta una domanda
specifica al dottor Vitaliano Vitali e all'assessore Barmasse - non
era più stata replicata, quindi gli ospiti che avevano avuto questo
tipo di ospedalizzazione si erano visti coprire i costi per i mesi
di marzo-aprile-maggio 2020, da quel momento in poi però non è più
stata replicata quella misura, che significa che in alcuni casi,
per quanto sia stato ricordato che sono state sicuramente minori a
maggior ragione si è comunque proceduto a continuare
l'ospedalizzazione della struttura socio-assistenziale e a
procedere alla cura degli anziani direttamente nella struttura
senza trasferire l'anziano in Ospedale, però evidentemente privare
del servizio sanitario un anziano, dopodiché mandare anche il conto
della struttura alla famiglia e a maggior ragione alla famiglia che
magari addirittura ha visto il decesso dell'utente in questione è
assolutamente un qualcosa che riteniamo non possa essere tollerato
dall'Amministrazione regionale.
Con questo ordine del giorno pertanto chiediamo che, a fronte
dell'articolo 6, e ripeto, condividendo la misura che amplia e va a
intervenire sul costo delle strutture socio-assistenziali per gli
anziani, e quindi va a dare un aiuto concreto alle famiglie che
devono affrontare e sopportare un costo sicuramente non modico,
chiediamo che si impegni il Presidente della Regione e l'Assessore
competente a valutare la riproposizione delle misure che appunto
prevedevano uno sgravio dei costi della retta della struttura sia
per quanto riguarda coloro che sono stati positivi in futuro,
oppure che siano risultati positivi in passato.
Presidente -
Per il Governo, ha chiesto la parola
l'assessore Barmasse, ne ha facoltà.
Barmasse (UV) -
Intanto ringrazio il consigliere Manfrin
per l'approvazione sulla misura che abbiamo introdotto in questa
legge del secondo assestamento. Invece per quanto riguarda il
riferimento all'oggetto, cioè quello previsto dalla legge regionale
n. 8/2020 devo fare una precisazione, nel senso che tali misure
sono state prorogate fino alla fine del 2020 e questo ai sensi
dell'articolo 3, comma 6 e articolo 7, comma 1, della legge
regionale n. 10/2020, quindi la copertura non è stata fatta solo
per tre mesi ma è stata prorogata fino a fine anno.
Per quanto riguarda invece il 2021, le misure che sono state
intraprese dall'Amministrazione sono state diverse, nel senso che
con la DGR n. 1333/2020 abbiamo istituito l'area sanitaria
temporanea presso la struttura residenziale di Variney nel comune
di Gignod, che è stata finalizzata proprio ad accogliere gli ospiti
in strutture residenziali positivi.
Sia l'effetto della campagna vaccinale, sia le misure di
sicurezza adottate con le ordinanze regionali, che hanno dato un
numero di positivi veramente minimo all'interno delle strutture per
anziani, hanno contribuito sicuramente in relazione alla diffusione
del contagio, sicché ad oggi, tenuto conto della riorganizzazione
del servizio territoriale come ho descritto prima. In particolare
proprio l'istituzione dell'area sanitaria di Variney è stata
adottata per le persone positive all'interno delle microcomunità...
per noi non è necessario disporre delle proroghe relativamente alla
copertura della rete dei pazienti perché è decisamente diversa la
situazione del 2020 rispetto al 2021. È per queste motivazioni che
le chiedo di ritirare l'ordine del giorno o al limite propongo
l'astensione da parte della maggioranza.
Presidente -
Ha chiesto la parola il consigliere Manfrin,
ne ha facoltà.
Manfrin (LEGA VDA) -
Ringrazio ovviamente l'Assessore per
la spiegazione fornita, la stessa spiegazione che avevamo chiesto
in II Commissione e che non ci era stata data, avevamo chiesto con
domanda precisa se le misure fossero state prorogate e il dottor
Vitali ci aveva detto che le misure non erano state prorogate,
quindi evidentemente la risposta non era comprensiva di questo
dato, apprendiamo quindi che, per quanto riguarda i sette mesi del
2021, però in ogni caso non è stata prorogata questa misura...
quello che, secondo noi, risulta è capire quante a questo punto
siano state le persone ospedalizzate nelle strutture
socio-assistenziali, quindi se effettivamente c'è stata anche
soltanto una persona che invece di usufruire del sistema sanitario
regionale oppure della struttura che lei ha ritenuto di indicare,
quindi quella di Variney... partendo dal presupposto che essere
curati presso l'Ospedale una è cosa e andare a essere curati presso
una struttura assistenziale, checché sia attrezzata, è altra
cosa... riteniamo che questa valutazione in ogni caso vada fatta.
Ripeto: è una valutazione che noi proponiamo e non è un impegno
stringente ma se fosse possibile fare una valutazione su quanti
casi ci siano stati di persone che non hanno potuto usufruire della
sanità e sono stati curati nelle strutture, evidentemente riteniamo
che questo sia un impegno assolutamente condivisibile. Noi quindi
riteniamo di non dover ritirare l'ordine del giorno e quindi
chiediamo appunto di votare favorevolmente per questo tipo di
impegnativa.
Presidente -
Passiamo alla votazione dell'ordine del
giorno. La votazione è aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Caveri, Chatrian,
Cretier, Grosjacques, Erika Guichardaz, Jean-Pierre Guichardaz,
Jordan, Lavevaz, Malacrinò, Marguerettaz, Marquis, Marzi, Minelli,
Padovani, Restano, Rosaire, Sapinet, Testolin)
L'ordine del giorno non è approvato.
Ordine del giorno n. 2, sempre della Lega. Per l'illustrazione,
ha chiesto la parola il consigliere Manfrin, ne ha facoltà.
Manfrin (LEGA VDA) -
Riprendiamo anche qui una questione
che è stata trattata sia nella scorsa legislatura sia in questa con
delle iniziative
ad hoc
relative appunto alle erogazioni che
vengono fatte ai sensi della legge n. 23/2010.
Come abbiamo avuto modo di discutere in quest'aula, c'è una
previsione di legge che agli articoli 13, 14 e 15 della legge
regionale n. 23/2010 prevede una serie di erogazioni per le
famiglie, con particolare attenzione alle famiglie con figli, una
serie di erogazioni che prevede una particolare attenzione verso
gli anziani e un articolo che prevede invece un rimborso delle
spese sanitarie.
L'articolo 7 che viene proposto e che quindi va a prevedere dei
nuovi fondi a disposizione dell'articolo, quindi 300 mila euro in
più, è sicuramente anche qui una misura che ci vede assolutamente
favorevoli. Quello che però abbiamo denunciato in quest'aula e lo
abbiamo ripetuto più volte è poi l'utilizzo, sapere che cosa si fa
poi dei fondi che vengono proposti quando poi vengono assegnati e
vengono erogati dalle assistenti sociali.
Come abbiamo avuto modo di chiedere durante l'audizione in II
Commissione, giustamente ci è stato detto che le erogazioni vengono
fatte a seguito di un progetto e c'è una Commissione che le valuta,
siamo assolutamente favorevoli a questa valutazione con la
Commissione, ci chiediamo a questo punto come sia possibile,
riprendo un pezzo di quello che era stato il mio intervento
sull'interpellanza proprio su questo tema, che a fronte di una
limitazione all'articolo 13 di massimo 2.500 euro all'anno vengano
fatte erogazioni per 4.500, 2.791, 3.675, 2.946, 3.800, 2.007,
2.006 e più erogazioni durante l'anno a fronte del fatto che c'è un
limite di erogazione.
Allora va benissimo dire che c'è la verifica della Commissione,
c'è la verifica alla coerenza del progetto e che i soldi non
vengono dati direttamente dagli assistenti sociali, ci mancherebbe.
È chiaro però che, se così è, allora c'è un problema sia sulla
Commissione, sia sul progetto, perché se io posso erogare al
massimo 2.500 euro a persona in un anno e vengono fatte le
erogazioni superiori, peraltro ricordo, a seguito della mia
richiesta di accesso agli atti per capire sulla base di che cosa
erano stati erogati quei soldi, la risposta che mi era stata data
è: "ma non possiamo andare adesso a entrare nel merito, però
possiamo dirvi che indicativamente c'era anche l'acquisto di
mobilio in queste erogazioni".
Considerando che abbiamo visto che, per esempio, invece in
questo articolo 13 e nell'articolo 14 anche qui sussistono le
stesse limitazioni e queste dovrebbero essere limitate alle
famiglie che hanno dei minori e abbiamo evidenziato anche qui in
aula che è stata fatta più di un'erogazione, anzi, numerosissime
erogazioni a famiglie che figli non ne hanno, ci troviamo
evidentemente di fronte a un problema che riguarda appunto i
controlli che vengono effettuati.
Sulla base di questi accertamenti e di queste evidenze che
abbiamo portato all'attenzione dell'Aula, a fronte dell'articolo 7
che va a rimpinguare il capitolo e quindi aumentare la spesa di 300
mila euro chiediamo con quest'ordine del giorno che si
predispongano le opportune verifiche con chiaramente i competenti
uffici per accertare che erogazioni che vengono fatte sugli
articoli 13, 14 e 15 della legge regionale n. 23/2010 vengano
concesse secondo quanto viene disposto dalla legge e si eviti
quindi di sprecare i fondi o per persone che non ne hanno diritto,
quindi famiglie senza figli su un capitolo che in realtà riguarda
l'erogazione per le famiglie con figli, o che addirittura eccedono
il limite che è stabilito dalla legge, articolo 13, 2.500 euro, c'è
una delibera di Giunta che lo specifica e quindi si vada
chiaramente a erogare fondi che non è necessario erogare.
Presidente -
Per il Governo, ha chiesto la parola
l'assessore Barmasse a cui passo la parola.
Barmasse (UV) -
Intanto ringrazio nuovamente il
consigliere Manfrin per la condivisione dell'articolo 7 che sono
ulteriori sostegni per le famiglie che sono essenziali in questo
momento.
Per quanto riguarda invece nello specifico l'ordine del giorno,
devo dire che, per quanto riguarda le segnalazioni che lei
ricordava in questo momento, io stesso avevo fatto fare dei
controlli e risultavano comunque le assegnazioni corrette dal punto
di vista della norma, perché i controlli richiesti sui contributi
di cui agli articoli 13, 14 e 15, legge regionale n. 23, vengono
comunque effettuati a tappeto in via preventiva dalla struttura
competente. Dopodiché abbiamo anche analizzato i casi nello
specifico. Gli esiti dei controlli sono comunque trasmessi alla
Commissione di valutazione delle domande pervenute, che esprime
parere obbligatorio e vincolante sulla concessione dei contributi
ai sensi dell'articolo 16 della legge regionale n. 23/2010. I
controlli quindi come le dico vengono fatti, abbiamo anche fatto
dei controlli sulle sue segnalazioni che comunque dal punto di
vista normativo e procedurale sono risultati corretti.
Consigliere, le chiedo pertanto di ritirare questo ordine del
giorno o propongo l'astensione alla maggioranza.
Presidente -
Ha chiesto la parola il consigliere Manfrin,
ne ha facoltà.
Manfrin (LEGA VDA) -
Come immagino potrà supporre, non
ritirerò quest'ordine del giorno, porteremo chiaramente al voto
questo testo e a questo punto, visto che giustamente viene detto
che non ci sono problematiche nel merito, faremo le dovute
richieste di accesso agli atti su ogni singola erogazione che
abbiamo evidenziato essere fuori dalla norma e faremo le nostre
opportune verifiche in maniera che così se non c'è nulla da
nascondere, ci venga consegnato il materiale, e lo vedremo già
soltanto in questa fase se ci verrà consegnato o meno e sarà
sintomo della regolarità di questa erogazione, dopodiché andremo a
discutere sulla regolarità o meno di un'erogazione, faccio a titolo
di esempio, di 4.000-5.000 euro quando una delibera di Giunta dice
che non si può erogare più di 2.500 euro per anno.
Se voi ritenete che sia opportuno questo, ne prendiamo atto ma
faremo i dovuti accertamenti.
Presidente -
Metto in votazione l'ordine del giorno n. 2.
La votazione è aperta. La votazione è chiusa.
Presenti: 35
Votanti           
: 11
Favorevoli: 11
Astenuti: 24 (Baccega, Barmasse, Bertin, Bertschy, Carrel,
Caveri, Chatrian, Cretier, Grosjacques, Erika Guichardaz,
Jean-Pierre Guichardaz, Jordan, Lavevaz, Malacrinò, Marguerettaz,
Marquis, Marzi, Minelli, Padovani, Restano, Rollandin, Rosaire,
Sapinet, Testolin)
L'ordine del giorno non è approvato.
Ordine del giorno n. 3, sempre della Lega, all'articolo 18. Per
l'illustrazione, si è prenotato il consigliere Perron, ne ha
facoltà.
Perron (LEGA VDA) -
Il mio intervento sarà in due parti:
la prima è una considerazione, la seconda sarà l'impegnativa
ovviamente che chiediamo al Governo.
La considerazione: stiamo parlando del tema del tiro al volo,
che avevamo affrontato già con una mozione ad hoc firmata in questo
caso ovviamente dal nostro gruppo Lega, primo firmatario il collega
Brunod, il 23 giugno e chiedeva appunto l'impegnativa per il
Governo regionale di stanziare nell'assestamento di bilancio i
fondi per finalmente l'approvazione e la realizzazione di questo
progetto. La mozione era stata votata dai proponenti, dai colleghi
dell'opposizione di Pour l'Autonomie e poi era stata bocciata dalla
maggioranza.
Esprimiamo quindi soddisfazione perché a distanza di meno di un
mese le nostre motivazioni sono poi state ritenute all'analisi
successiva valide, quindi esprimiamo soddisfazione, il Governo ha
destinato le risorse necessarie. Anche su questo due
considerazioni: siamo certi che la discussione in Consiglio in
generale sui temi importanti sia sempre sinonimo di trasparenza e
democrazia e allo stesso tempo crediamo che senza il
focus
che abbiamo posto sulla mozione, quindi sul tema, avremmo rischiato
di essere ancora in quella che è un po' una palude riguardo al
progetto, perché ricordo - e non farò altre considerazioni su
questo perché già ne è stato ampiamente dibattuto - che era un
progetto che andava avanti dal 2016 riguardante Châtillon e in
generale invece arrivavamo quasi ai vent'anni, quasi a una
generazione.
Detto questo, la parte della considerazione, passo alla parte
dell'impegnativa proseguendo nel solco della trasparenza e della
funzione di controllo a cui la minoranza, facendo il suo mestiere,
deve dedicarsi, chiediamo di audire presso le Commissioni
competenti i soggetti coinvolti, questo anche perché a mezzo
stampa, pochi giorni fa abbiamo appreso di una variazione in corso,
in corsa anche facendo il gioco di parole, dell'accordo di
programma e quindi su ciò e su altri aspetti potremmo avere
contezza in sede di Commissione, nelle sedi opportune così da avere
maggior conoscenza e dibattito ancora su questo tema che, ripeto,
per fortuna, pare essere arrivato in porto. Questo quindi chiediamo
al Consiglio.
Presidente -
Per il Governo, ha chiesto la parola
l'assessore Marzi.
Marzi (AV-SA) -
Allora gli ordini del giorno hanno
caratteristiche soprattutto politiche, quindi, di conseguenza, nel
dibattito politico è assolutamente lecito che ognuna delle parti
porti avanti le proprie istanze collegate anche alle tesi che
sottostanno alle istanze stesse. C'è però un aspetto che è
fondamentale e che contraddistingue - e molti colleghi Consiglieri
lo sanno - la differenza sostanziale tra essere in maggioranza ed
essere in minoranza.
Buona parte delle iniziative che vengono poste in essere in
Consiglio sono delle iniziative di indirizzo e in quanto tali
devono poi essere recepite da chi governa, che governa un po' per
tutti tanto per essere chiari, per cui, come giustamente da voi
richiamato, avete portato in Consiglio regionale un'iniziativa che
prevedeva tutta una serie di interventi su un'opera quale quella
del tiro al volo, che, tra l'altro - e questo la renderà lieto,
collega Perron -, travalica sia la mia che la sua esperienza
regionale perché la questione "tiro a volo" del Comune di Châtillon
è una questione che riguarda la Media Valle - perché se facciamo
dei ragionamenti anche transcomunali in realtà parte in quella zona
ancor prima che dal Comune di Châtillon - da un po' di tempo e
sicuramente da più tempo rispetto a quanto io e lei abbiamo l'onore
di calcare queste assi e di coprire con le nostre terga codeste
sedie.
Dato questo presupposto, sicuramente il merito di quanto noi
oggi andiamo ad approvare parte da lontano e vede tutta una serie
di incastri, però per dare anche delle connotazioni temporali,
perché giustamente lei le ha richiamate, bisogna partire dal
presupposto che quanto, ad esempio, richiamato dal collega Carrel
durante l'intervento in dibattito generale sull'attuale disegno di
legge... giustamente dice: "ci è stato detto - e lo ha detto anche
il relatore di minoranza, il collega Aggravi - che c'erano circa
150 milioni di euro di richieste e che a tutti gli effetti poi dopo
questi 150 milioni di euro di richieste si sono dovute
"sintetizzare" nei 72.118.000 euro disponibili".
Nella data nella quale lei e il collega Brunod giustamente avete
portato l'istanza oggetto di quest'ordine del giorno, cioè in poche
parole l'impegno da parte del Governo di dar corso alla
progettazione per quanto riguarda il tiro a volo, noi eravamo
ancora nella fase in cui, a fronte di due bocche, c'era solo una
pagnotta di pane, perché tanti sono i rapporti tra 150 milioni di
euro e 72 milioni di euro disponibili, tanto per essere chiari. Non
eravamo assolutamente ancora nella condizione di poter, pur avendo
espresso il Consiglio e tanti Consiglieri di maggioranza e di
minoranza l'assoluto interesse e sensibilità, compreso il Comune di
Châtillon, nei confronti di questa importante opera di interesse
regionale a matrice sportiva: come dire, il Governo non era ancora
nella condizione di poter sapere come riuscire a far fronte a tutte
le necessità e a tutti gli indirizzi del caso.
Questo indirizzo, tra l'altro, oltre a essere datato e quindi ad
aver espresso la forte volontà nei confronti di questo importante
intervento sul territorio in Media Valle e in particolar modo del
Comune di Châtillon, richiedeva anche, tanto per essere chiari,
un'immediata disponibilità economica perché, come ho detto quando
sono andato in replica, i criteri di riferimento per i quali
abbiamo cercato di muoverci sono: 1) le priorità, 2) la possibilità
di spesa. Uno dei motivi per i quali si può intervenire pertanto è
legato al fatto che, essendoci una legge dedicata, la 16, nel
momento in cui il Comune di Châtillon ci manda la variazione
dell'accordo di programma, che, tra l'altro, dovrebbe definirsi
entro la fine di questa settimana, credo che il Comune di Châtillon
debba andare in Consiglio entro la fine di questa settimana, penso
oggi... tra l'altro, variazione che è ovviamente di iniziativa
comunale perché la proprietà dei terreni sul quale verrà costruito
il tiro a volo è naturalmente di proprietà comunale, e richiesto
anche dalla FITAV, che è l'altro soggetto coinvolto, è possibile
intervenire con la messa in disponibilità dei fondi del DL 34.
Da un punto di vista temporale politico, pertanto le ho
connotato il fatto che le chiederò di ritirare l'iniziativa oppure
la maggioranza si asterrà. Da un punto di vista tecnico, rispetto
quindi alle possibilità che vengono poste in essere rispetto
all'accordo di programma in variazione, sicuramente ci saranno
tutte quante le possibilità: qualora sia necessario di confrontarsi
ancora su questo tema lo possiamo fare in piena autonomia, come
tutti, ognuno per la propria parte e per il ruolo che ricopre in
questo Consiglio ha sino ad ora fatto.
A mio modesto avviso, quello che andiamo a fare rispetto al tiro
a volo di Châtillon con il DL 34 è un successo del territorio, in
prima istanza del Comune di Châtillon, una forma di rispetto nei
confronti sia sportivi che turistico-ricreativi nei confronti di
quella zona ed è un successo di tutto quanto il Consiglio:
Consiglio inteso in quanto organo e quindi andando anche a dare
merito di tutto l'impegno che chi è stato qui prima di noi in ogni
sede ha avuto e ha cercato di fare rispetto a questa opera.
Altra cosa, e poi chiudo, ci sono tutta una serie di interventi
che vengono posti in essere
finalement
rispetto alla legge
n. 16 con questo DL e con quanto previsto all'interno dei fondi che
verranno posti in essere per la 16 stessa: finalmente si interviene
per quanto riguarda il lotto 1 e il lotto 2 del Palaindoor, andando
di fatto a dare piena concretezza alla scelta che è stata fatta con
l'interesse regionale nei confronti del Palaindoor come struttura
sportiva; si interviene
finalement
rispetto ad una scelta
che è datata 2018 nel portare il Tesolin a interesse regionale,
quindi di fatto interveniamo mettendo in essere dei fondi per fare
in modo che anche la pista di atletica del Tesolin possa rivedere
la luce, e facciamo anche gli auguri a una nostra atleta che,
avendo calcato quella pista, nel corso dei prossimi giorni sarà
impegnata alle Olimpiadi di Tokyo, e poi una serie di interventi su
altri Comuni sempre legati a interventi previsti
finalement
nei confronti di tutta una serie di impianti sportivi di interesse
regionale.
Per questo motivo io credo che, nel momento in cui andremo a
votare e ad approvare il DL n. 34 tutto quanto il Consiglio, tra
l'altro, dando seriamente la possibilità di mettere in spesa questi
fondi e quindi di risolvere finalmente questi problemi, avrà
ottenuto un risultato trasversale e a favore della comunità
valdostana e del mondo dello sport valdostano.
Presidente -
Ha chiesto la parola il
consigliere
Rollandin, ne ha facoltà.
Rollandin (PA) -
Questa presa di posizione da parte
dell'Assessore la possiamo capire come esigenza di allargare i
contorni del vaso, ma mi sembra che la richiesta che è stata fatta
sia molto semplice e generosa, si chiede di poter avere
un'audizione che di solito non si nega a nessuno, non è che qui
abbiamo detto è merito di... Hanno fatto le proposte e noi abbiamo
aderito già allora a questo intervento che lei adesso ha riproposto
a livello storico per dire che sicuramente su quello è da tempo che
si parla. Finalmente si arriva a un risultato, il fatto di poter
fare una discussione che chiaramente non deve essere a questo
livello ma in Commissione mi sembrava un aspetto che non disturba
nessuno, non dà meriti a nessuno se non a chi giustamente ha
risollevato il problema in termini molto pacati, mi sembra un po'
strano il fatto di non accedere ad avere un incontro con la
Commissione competente, effettivamente mi sembra esagerato.
Lei ha correttamente riproposto storicamente quello che è
avvenuto, quello che è successo, però oggi siamo a prendere in
considerazione il positivo felicitando il fatto che si sia trovato
quel miliardo e fischia per andare a
(incomprensibile)
quella situazione, però io chiederei obiettivamente di lasciare che
ci sia una giusta valutazione nella Commissione competente e mi
fermo qui, però non si tratta di dire
(incomprensibile)
e
come si potrà andare avanti oltre il
(incomprensibile).
Noi quindi voteremo naturalmente quest'ordine del giorno perché
è di una linearità francamente che diventa difficile dire di no, si
tratta solo di avere
(incomprensibile)
.
Presidente -
Ha chiesto la parola il consigliere Perron,
ne ha facoltà.
Perron (LEGA VDA) -
Premesso che speriamo di non aver
aggravato il problema della fame del mondo con la mozione che
abbiamo fatto, mi fa specie vedere giustamente l'assessore Marzi
che fa sì con la testa quando il collega Rollandin parla esprimendo
una tesi contraria alla sua e l'Assessore dice: "sì, ha ragione".
In effetti, qua è una richiesta molto semplice di audizione nelle
Commissioni competenti, a noi pare veramente una cosa di normale
amministrazione, quindi porteremo al voto ovviamente la nostra
posizione, è chiara, la vostra pure, mettiamola al voto.
Presidente -
Passiamo alla votazione dell'ordine del
giorno n. 3. La votazione è aperta. La votazione è chiusa.
Presenti: 34
Votanti           
: 14
Favorevoli: 14
Astenuti: 20 (Barmasse, Bertin, Bertschy, Chatrian, Cretier,
Grosjacques, Erika Guichardaz, Jean-Pierre Guichardaz, Jordan,
Lavevaz, Malacrinò, Marguerettaz, Marquis, Marzi, Minelli,
Padovani, Restano, Rosaire, Sapinet, Testolin)
L'ordine del giorno non è approvato.
Ordine del giorno n. 4, sempre della Lega e ultimo sul DL n. 34.
Ha chiesto la parola il consigliere Manfrin per l'illustrazione, ne
ha facoltà.
Manfrin (LEGA VDA) -
Come abbiamo fatto su altri
articoli, anche qui abbiamo colto uno spunto, l'articolo in
questione su cui abbiamo collegato il nostro ordine del giorno è il
27: "Interventi a favore dei Comuni per l'adeguamento e la
ristrutturazione e realizzazione di opere minori di pubblica
utilità ".
Abbiamo quindi voluto riprendere in quest'aula un dibattito che
c'era già stato relativamente ai PUC (Piani di Utilità Comunale),
che sono - lo dico a beneficio chiaramente di chi ci ascolta, oltre
che dei colleghi in aula - dei piani che in tutta Italia sono stati
attivati dai Comuni per coinvolgere i percettori di reddito di
cittadinanza che sono obbligati a fare almeno otto ore di servizio
per la propria comunità alla settimana e sono peraltro anche
estensibili a sedici ore.
Questi Piani di Utilità Comunale, lo avevamo verificato quando
abbiamo trattato il tema in quest'aula, in Valle d'Aosta hanno una
particolarità, cioè siamo l'unica Regione che non ha attivato
neanche un Piano di Utilità Comunale. Questo cosa significa?
Significa che i dati che ci erano stati forniti dall'assessore
Bertschy di 1.656 persone che hanno percepito il reddito di
cittadinanza neanche una di queste ha restituito quello che la
comunità ha erogato alla persona e nello specifico non ha
restituito non dico in termini di denaro ma perlomeno in termini di
impegno personale.
Io credo che il rispetto anche per quanto viene fatto dai
servizi sociali e dalla legge appunto che ha introdotto il reddito
di cittadinanza passi anche da questi piccoli progetti anche
banalmente appunto, da una parte, per restituire quello che viene
erogato dalla comunità e, dall'altra, per fare in modo che in
maniera duplice - questo non l'ho scritto ma ritengo sia utile
anche dirlo - da una parte, la persona che percepisce il reddito si
senta utile alla comunità e quindi acquisisca anche una
professionalità nel dare un servizio, dall'altra parte magari anche
- ma lo dico così
en passant
- queste sedici ore di lavoro
settimanali impediscano di lavorare in nero. Eventualmente quindi
che il reddito di cittadinanza venga percepito perché
effettivamente non si lavora e non perché si fa servizio da altre
parti... come purtroppo tantissime inchieste della Guardia di
Finanza e non solo hanno potuto accertare.
Con quest'ordine del giorno quindi abbiamo ritenuto utile, a
fronte dei dati che ci erano stati forniti a marzo 2021, di
impegnare questo Consiglio, di impegnare il Presidente della
Regione e l'Assessore competente a fare in modo che... com'è già
stato detto l'altra volta, è chiaro che sono i Comuni che devono
attivare questi progetti, e quindi non è la Regione che li attiva
in prima persona ma, come giustamente è stato ricordato, sono i
servizi sociali, per tramite anche dell'Ufficio dell'impiego, il
vecchio Ufficio di collocamento, che devono attivare questo tipo di
progetti in sinergia... qui si parla appunto di unione tra Enti
locali, in sinergia tra loro devono attivare questi progetti e fare
in modo che questi progetti possono essere utili alla comunità e
quindi si portino avanti dei piccoli lavori di utilità sociale,
delle piccole manutenzioni, la cura del verde, piuttosto che la
riparazione di alcuni magari elementi, le tinteggiature, sono
tantissimi i progetti che sono stati attivati, quindi fare in modo
che si arrivi tramite quest'ordine giorno a interessare i
percettori di reddito di cittadinanza, li si coinvolga, si
coinvolgano i Comuni di tutto il territorio regionale e si permetta
appunto di avere un'erogazione di lavoro che sicuramente può
restituire una parte di quanto erogato alla comunità e, dall'altra
parte, che faccia sentire coinvolte le persone che percepiscono
reddito.
Presidente -
Per il Governo, ha chiesto la parola
l'assessore Marzi.
Marzi (AV-SA) -
Rispetto all'ordine del giorno, che ha
un'impegnativa molto chiara su un aspetto che, ovviamente, è già
stato trattato sia con il collega Bertschy che con il collega
Barmasse, rimane assolutamente da parte del sottoscritto e anche in
rappresentanza del Governo - poi magari uno dei due colleghi può
ampliare la risposta da questo punto di vista - l'attenzione
rispetto a quanto da lei citato.
C'è un punto però che è il fatto che quest'ordine del giorno
prende spunto da un articolo, il 27, che per sua stessa natura di
fatto invece fa riferimento a investimenti allo stato puro:
l'articolo 27 parla di opere e di interventi per il tramite
dell'economia posta in essere da parte delle imprese coinvolte; è
stata anche richiamata, da parte dei colleghi che hanno preso la
parola durante il dibattito in fase sia di presentazione dei
relatori, sia da parte dei colleghi che sono intervenuti in fase di
dibattito generale... l'assoluta necessità, a proposito delle
risorse poste in essere nel rapporto tra Regione autonoma Valle
d'Aosta e Comuni valdostani, di dare la possibilità anche ai Comuni
valdostani di poter "programmare" i loro interventi e di poterlo
fare non tanto in parte in Titolo I della spesa, quindi in parte
corrente, ma soprattutto per il Titolo II della spesa.
Dato questo presupposto, che però è fondamentale e sostanziale
rispetto all'ordine del giorno che stiamo richiamando, l'articolo
27 esplicita in maniera scientifica la possibilità data con le
risorse poste in essere ad oggi, cioè 11.450.000 euro, per i Comuni
valdostani di fare nel periodo 2022-2023 degli interventi in
termini di opere pubbliche, quindi al di fuori dell'ordinaria
amministrazione. Di conseguenza, questo tipo di necessità viene
giustamente incardinata nell'applicazione dell'avanzo rispetto al
Titolo II della spesa, in particolar modo con l'articolo 27. Per
quanto posto in essere i PUC a maggior ragione sono invece
normalmente attività ordinarie e normalmente pagate con giustamente
la parte corrente della spesa.
Restando assolutamente fondamentale la possibilità e la parte
dei Comuni di intervenire nell'attivazione dei PUC come previsto,
l'articolo 27 in particolar modo è il risultato a un'azione
"straordinaria " messa in atto nel corso di questi mesi che ha
visto chiedere ai Comuni valdostani quali erano le loro principali
necessità e le risposte che si sono avute in termini di 509
interventi richiesti per un totale di 529 milioni di euro di
richieste: guarda caso, hanno caratteristiche fortemente incentrate
per 58.6 milioni di euro per la mitigazione del rischio
idrogeologico; gli altri 471 milioni di euro sono soprattutto
legati, per 90 e più milioni di euro, all'adeguamento funzionale e
strutturale e impiantistico di immobili di cui anche l'ordine del
giorno precedente, la riorganizzazione di spazi pubblici e di aree
verdi per 64 milioni di euro e il miglioramento dell'accessibilità
e della mobilità per 309 milioni di euro. Il totale fa 529 milioni
di euro.
È stata anche fatta la richiesta di dare la possibilità ai
Comuni di intervenire: per questo motivo, con l'articolo 27 che è
stato oggetto di forte concertazione, si dà la possibilità di
intervenire per 150 mila euro su un biennio su opere per questo
importo totale degli importi di riferimento. Quello di cui ci si è
resi conto è che il 30 percento degli interventi al di sotto dei 5
milioni di euro richiesti si incardinava su una cifra di 150 mila
euro. Se voi andrete a fare la moltiplicazione di 150 mila per 73
più 500 mila euro messi in disponibilità per il Comune di Aosta,
vedrete che il totale fa 11.450.000 euro.
Proprio questo articolo pertanto interviene sulla necessità
rispetto all'utilizzo di Titolo II della spesa, quindi degli
investimenti e pertanto in teoria anche di quanto previsto di norma
per l'utilizzo dell'avanzo... per fare in modo che i Comuni abbiano
la possibilità, rispetto a questo tipo di interventi - quindi
interventi straordinari in termini di opere pubbliche e di sostegno
anche del tessuto economico e delle imprese su questo tipo di opere
-, di fare un minimo di programmazione e di spesa in autonomia.
Secondo me, pertanto è corretto lasciare la possibilità di farlo
rispetto alle necessità territoriali.
Nel caso poi specifico dei PUC, come richiamato, essi sono
fondamentali ma sono previsti soprattutto per quanto riguarda
attività ordinarie in piena autonomia comunale spesate sulla parte
corrente. Per questo motivo chiederei al collega Manfrin,
mantenendo l'assoluta centralità della richiesta da lui fatta, lo
stesso vale per quanto riguarda l'assoluta centralità dell'ordine
del giorno precedente, e penso che il collega Grosjacques non avrà
nessun tipo di problema, qualora sia necessario, a convocare la
Commissione che presiede, anche perché ha sempre dimostrato, come
tutti i Presidenti di Commissione, la massima trasparenza nei
confronti del Consiglio...
idem
come sopra, pur essendo
centrale la richiesta di quest'ordine del giorno... sono due
argomenti completamente diversi, la possibilità di intervenire in
parti correnti per attività ordinarie e quanto previsto invece
dall'articolo 27, che prevede di spendere con programmazione su un
biennio e di fare opere pubbliche in maniera al di fuori
dell'ordinario.
Presidente -
Ha chiesto la parola il
consigliere
Manfrin, ne ha facoltà.
Manfrin (LEGA VDA) -
Io rimango sempre affascinato
dall'eloquio del collega Marzi che posso apprezzare fin dal 2015.
C'è un punto che mi "stuzzica" particolarmente, assessore Marzi: il
punto è che lei nel suo intervento precedente in risposta al mio
collega giustamente ci rende edotti di una cosa che magari molti
non conoscono all'interno di quest'aula, cioè che gli ordini del
giorno sono impegni eminentemente politici e io mi sento di
concordare nella maniera più assoluta con lei.
Poi impiega l'85 percento, ma facciamo anche l'87 percento del
suo intervento per spiegarmi che quest'ordine del giorno non va
votato perché si riferisce in realtà a una parte di investimento o
a una parte corrente che non è coerente rispetto all'articolo
27.
Assessore, io vorrei richiamare la sua attenzione su un
particolare: qui si parla giustamente nell'articolo 27 di opere
minori di pubblica utilità. Lei ha sicuramente fatto un intervento
che è ineccepibile, quindi giustamente ci dice quello che viene
finanziato con i PUC, che peraltro è soltanto l'assicurazione per
il personale che dovrà lavorare e che dall'altra parte è già pagato
purtroppo dalle tasse di tutti noi... non rientra all'interno di
questo tipo di finanziamento. Benissimo, grazie Assessore per la
spiegazione, tendenzialmente ci eravamo già arrivati anche noi
perché abbiamo letto l'articolato.
Quello che volevamo introdurre invece noi con quest'ordine del
giorno è far seguito a questo articolo dove si parla appunto di
opere di pubblica utilità, siano esse minori siano esse strutturali
o meno, e collegare a queste opere di pubblica utilità, che
giustamente vengono finanziate con questo articolo, altre opere di
pubblica utilità che sono i Piani di Utilità Comunale (i PUC),
quindi si vuole procedere a fare delle opere e a concedere la
possibilità ai Comuni di fare delle opere di pubblica utilità
minori, benissimo, siamo tutti assolutamente contenti, ma bisogna
assolutamente passare tramite un coinvolgimento dei percettori del
reddito di cittadinanza. Il modo migliore per presentare questa
necessità era questo articolo, era quello più centrato secondo noi,
è evidente che non parliamo chiaramente di disposizioni
finanziarie, ma parliamo invece di impegnativa politica e
l'impegnativa politica è chiedere che il Presidente della Regione e
l'Assessore competente si facciano promotori con il Centro per
l'impiego e con i servizi sociali per fare in modo di promuovere
fra gli Enti locali la necessità di intervenire e attivare dei PUC
e coinvolgere i percettori di reddito di cittadinanza in Piani di
Utilità Comunale nei vari Comuni.
Io credo, Assessore, che sia un'impegnativa assolutamente
condivisibile, oggettivamente non vedrei una motivazione solida per
non votarla, se lei ritiene di voler lavarsi la coscienza con il
dire: "eh no, però il finanziamento qui di questo articolo è una
cosa, invece l'impegno politico è un'altra", va bene, si lavi pure
la coscienza, però, secondo me, qui siamo a fronte di un impegno
concreto e penso che tutti i Comuni saranno felici di avere qualche
decina di persone che prestano la loro opera per otto-sedici ore la
settimana e si rende disponibile per i lavori di pubblica utilità.
Lo volete fare? Bene, c'è quest'ordine del giorno, non lo volete
fare? Beh, votate contro e poi rispondetene chiaramente ai
Valdostani.
Presidente -
Ha chiesto la parola l'assessore Bertschy,
ne ha facoltà.
Bertschy (AV-SA) -
Probabilmente la formulazione
dell'ordine del giorno ha creato un po' di problemi
nell'interpretare infine l'impegno. Direi così, noi lo stiamo già
facendo perché l'impegno ce l'aveva già dato nella precedente
interpellanza, nel senso che avevo risposto a nome anche del
collega Barmasse che era una cosa sulla quale bisognava intervenire
e dare attivazione al lavoro che andava fatto, quindi lo stiamo
facendo, ci asterremo ma l'interpellanza aveva già dato mandato a
fare.
Il lavoro è un tema importante, c'è una riforma importante che
ha cambiato un sistema di lavoro sulle politiche attive, ci sono
persone che oggi percepiscono il reddito di cittadinanza,
ovviamente non tutti quelli che percepiscono il reddito di
cittadinanza devono restituire progetti utili alla collettività ma,
rispetto a una serie di queste persone, ci si sta attivando.
È stata fatta la comunicazione ai Comuni, ci sono una serie di
problemi legati all'organizzazione di questi progetti dati dalla
residenza, tutte cose sulle quali si sta lavorando e direi che nel
mese di settembre restituiremo al collega Manfrin che ha attivato
le iniziative precedenti e alla V Commissione consiliare una
relazione per dire dove si è arrivati e che cosa si sta
facendo.
Rispetto a questo, quindi il tema dei lavori di utilità sociale
sulle fragilità e soprattutto sulle persone in particolari
situazioni riguarda più settori di intervento, stiamo
riorganizzando i lavori di utilità sociale e stiamo facendo un
lavoro che deve vedere coinvolti sia i Comuni che ovviamente i
centri di impiego e i servizi sociali per dare una risposta
definitiva a partire già dal prossimo autunno.
Il lavoro, proprio perché se n'è parlato qui, è stato
sollecitato, c'è stato un incontro con l'assessore Barmasse con le
strutture politiche sociali e quelle dei centri di impiego per dare
continuità agli impegni che abbiamo assunto qua.
Presidente -
Apro la votazione sull'ordine del giorno n.
4. La votazione è chiusa.
Presenti: 35
Votanti           
: 14
Favorevoli: 14
Astenuti: 21 (Barmasse, Bertin, Bertschy, Caveri, Chatrian,
Cretier, Grosjacques, Erika Guichardaz, Jean-Pierre Guichardaz,
Jordan, Lavevaz, Malacrinò, Marguerettaz, Marquis, Marzi, Minelli,
Padovani, Restano, Rosaire, Sapinet, Testolin)
L'ordine del giorno non è approvato.
Adesso passiamo all'analisi dell'articolato della legge. Ricordo
che sono stati depositati sei emendamenti dalla II Commissione e un
emendamento dai consiglieri Aggravi e Carrel ed è stato modificato
un sub-emendamento sottoscritto anche dalla maggioranza. Passiamo
pertanto alla votazione articolo per articolo. Pongo in votazione
l'articolo n. 1. La votazione è aperta. La votazione è chiusa.
Presenti: 35
Votanti: 21
Favorevoli: 21
Astenuti: 14 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Perron, Planaz, Rollandin,
Sammaritani, Spelgatti)
L'articolo 1 è approvato.
Articolo n. 2. Stesso risultato. L'articolo n. 3 sostituito
dall'emendamento della II Commissione lo metto in votazione? Ha
chiesto la parola il consigliere Aggravi, ne ha facoltà.
Aggravi (LEGA VDA) -
Per chiedere il voto segreto a nome
del gruppo Lega sia sull'emendamento che poi sull'intero
articolo.
Presidente -
Si vota solo l'emendamento perché è
sostitutivo, pertanto voto segreto su questo emendamento. La
votazione è aperta. La votazione è chiusa.
Presenti: 35
Votanti: 23
Favorevoli: 21
Contrari: 2
Astenuti: 12
L'emendamento è approvato.
Pongo in votazione l'articolo n. 4. La votazione è aperta. La
votazione è chiusa.
Presenti, votanti e favorevoli: 35
L'articolo n. 4 è approvato all'unanimità.
Pongo in votazione l'articolo n. 5. La votazione è aperta. La
votazione è chiusa.
Presenti, votanti e favorevoli: 35
L'articolo n. 5 è approvato all'unanimità.
Metto in votazione l'articolo n. 6. La votazione è aperta. La
votazione è chiusa.
Presenti, votanti e favorevoli: 35
L'articolo n. 6 è approvato all'unanimità.
Articolo n. 7. Stesso risultato. Articolo n. 8. Stesso
risultato. Metto in votazione l'articolo n. 9. La votazione è
aperta. La votazione è chiusa.
Presenti: 35
Votanti           
: 21
Favorevoli: 21
Astenuti: 14 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Perron, Planaz, Rollandin,
Sammaritani, Spelgatti)
L'articolo n. 9 è approvato.
Articolo 10. Stesso risultato. Metto in votazione l'articolo n.
11. La votazione è aperta. La votazione è chiusa.
Presenti, votanti e favorevoli: 35
L'articolo n. 11 è approvato all'unanimità.
Metto in votazione l'articolo n. 12. La votazione è aperta. La
votazione è chiusa.
Presenti: 35
Votanti: 21
Favorevoli: 21
Astenuti: 14 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Perron, Planaz, Rollandin,
Sammaritani, Spelgatti)
L'articolo n. 12 è approvato.
Metto in votazione l'articolo n. 13. La votazione è aperta. La
votazione è chiusa.
Presenti, votanti e favorevoli: 35
L'articolo n. 13 è approvato all'unanimità.
Metto in votazione l'articolo n. 14. La votazione è aperta. La
votazione è chiusa.
Presenti: 35
Votanti           
: 32
Favorevoli: 32
Astenuti: 3 (Baccega, Carrel, Rollandin)
L'articolo n. 14 è approvato.
Articolo 15. C'è una richiesta di intervento da parte della
consigliera Minelli, ne ha facoltà.
Minelli (PCP) -
Soltanto alcune osservazioni a proposito
di questo articolo che prevede alcuni necessari interventi di
edilizia scolastica per i quali forse si sarebbe anche potuto fare
uno sforzo in più. È importante che con l'assestamento si intenda
affrontare l'annoso problema della carenza di palestre per la città
di Aosta e in particolare per lo svolgimento delle attività di
educazione motoria delle varie istituzioni scolastiche. In questo
articolo tra le altre cose si stabilisce la costruzione di una
palestra per incominciare, a cui dovrà far seguito prossimamente
anche l'impegno per la realizzazione di altre strutture che sono
ormai indispensabili. Nell'articolo non si dice dove verrà
realizzato l'edificio, ma nella riunione di Commissione di due
giorni fa abbiamo appreso che l'intenzione è di costruirla in
prossimità della Cidac.
Ora, questa soluzione pare presentare delle criticità e sarebbe
bene valutare ancora con attenzione. Si tratta infatti di una zona
abbastanza distante dalle scuole che dovrebbero usufruire della
struttura: sappiamo che le ore di educazione motoria durano 50
minuti, due moduli sono 100 e 20-25 se ne andrebbero per gli
spostamenti. Se si aggiunge che varie classi hanno degli alunni con
disabilità, i tempi di spostamento aumentano sensibilmente, senza
contare poi il problema dell'inverno o del maltempo. Auspichiamo
quindi che si approfondisca ancora la valutazione della zona
indicata per la nuova palestra e soprattutto che per le altre
strutture che dovranno essere realizzate in futuro si preveda di
individuare delle aree il più possibile vicine alle scuole. Questa
quindi è l'osservazione sull'articolo che comunque va nella
direzione di prendere in carico questo problema.
Presidente -
Ha chiesto la parola il consigliere Distort,
ne ha facoltà.
Distort (LEGA VDA) -
Mi allineo alle osservazioni esposte
dalla collega Minelli da un punto di vista che voi immagino
conosciate, la deformazione professionale è forte su di me, per
cui, quando io leggo: "costruzione di una palestra nel Comune di
Aosta" e a una richiesta in Commissione ci è stato detto: "vicino
alla Cidac ", io mi chiedo che progetto urbanistico c'è sotto,
diventa fondamentale perché o trattiamo in questa sede una visione
urbanistica, oppure lasciamo alla casualità del reperimento di
aree, per cui diventa interessante avere un approfondimento,
perché, di conseguenza, alle scelte ovviamente ci sono gli effetti
di secondo ordine. Con questo noi non ci esprimiamo a favore, non
ci spremiamo contro, non esprimiamo una posizione, con questo mio
intervento veramente metto all'attenzione dell'Aula il tema di una
visione in ambito urbanistico.
Presidente -
Ha chiesto la parola il consigliere
Sammaritani, ne ha facoltà.
Sammaritani (LEGA VDA) -
Sarò molto breve anch'io sulla
linea di quello che ha detto il collega Distort, non vorrei urtare
la sensibilità dell'assessore Caveri, perché l'ho già fatto con il
mio ordine del giorno sul DEFR nel mese di aprile, però ho
l'impressione - e questo viene convalidato anche dall'intervento
della collega Minelli - che si stia navigando ancora una volta a
vista su un tema come quello della programmazione invece
dell'edilizia scolastica, che è un tema su cui non si può navigare
a vista, non si può essere legati all'emergenza.
Proprio uno di questi interventi che prevede questo articolo...
e io condivido perfettamente quell'intervento naturalmente perché
ne sono stato il promotore: parlo di quello della ristrutturazione
dell'edificio scolastico di via Torino, ci dà il segnale che
effettivamente bisognerebbe programmare e programmare in modo
scientifico come andrebbe fatto nel 2021 naturalmente e non avere
un'agenda dettata dall'emergenza tanto che in effetti, se così si
fosse fatto a proposito di quell'edificio, forse non avremmo dovuto
costruire un altro edificio che sembra provvisorio e diventerà
permanente come sempre, non si sarebbe occupato altro territorio e
avremmo avuto probabilmente la possibilità di far fronte anche a
un'emergenza come quella del Covid che nessuno poteva prevedere,
per carità, ma forse è sempre meglio prevenire che curare.
Anche questa volta quindi temo che si stiano mettendo soldi un
po' così, per certi versi, a casaccio, quindi ribadiamo il
concetto: bisogna programmare, programmare in modo molto serio,
fare attenzione a quello che si fa, perché non basta pensare al
calo demografico, eccetera, bisogna pensare anche a quali scuole
vanno sviluppate, quali invece probabilmente nel tempo ridurranno
il numero delle presenze, insomma c'è tutto uno studio da fare che
prevede delle competenze molto elevate e che io temo in questo
momento non siano quelle che stanno dettando l'agenda. Ribadiamo
quindi questo concetto con forza.
Presidente -
Ha chiesto la parola l'assessore Caveri, ne
ha facoltà.
Caveri (PA) -
Io non mi offendo affatto nel rappresentare
una situazione che ho ereditato e che per l'edilizia scolastica è
abbastanza caotica e non si risolverà in tempi brevi per la
semplice ragione che alcune scelte del passato sono state
probabilmente sbagliate e oggi ci troviamo di fronte a una
situazione che è oggettivamente difficile, difficile per le risorse
economiche perché alcuni interventi che dovremo fare sulle scuole
di Aosta dove la criticità riguarda proprio le scuole che deve
costruire la Regione, quindi le scuole superiori, ma anche per
risorse umane... oggi i Lavori pubblici, come potrebbe spiegare
meglio di me l'assessore Marzi, non sono in grado di gestire una
numerosità di cantieri in contemporanea, senza parlare del fatto
che la logica all'italiana degli appalti al ribasso porta a quelle
situazioni ben visibili nel Liceo scientifico Bérard vecchio, che
sta agonizzando di fronte a imprese che lavorano con 2-3 operai con
difficoltà di rescissione dei contratti.
C'è un secondo elemento - e rispondo alla consigliera Minelli
che se partecipasse alle riunioni di maggioranza, forse sarebbe più
informata: la questione delle palestre è una questione che noi non
possiamo discutere da soli, ma dobbiamo discuterla, come può
testimoniare l'assessore Marzi, con il Comune di Aosta, che ha le
idee confuse sull'utilizzo dei terreni su cui costruire le
palestre. Basta andare a vedere i verbali degli incontri che
abbiamo avuto in cui noi abbiamo individuato delle sedi per la
costruzione delle palestre comodissime per la cittadinanza di Aosta
e per gli studenti. Ogni volta ci è stato risposto che la logica e
la filosofia della nuova Giunta di Aosta è il non consumare il
suolo, il che va benissimo, però noi avevamo individuato 4-5
palestre che dovremo costruire negli anni a venire con allocazioni
molto vicine alle scuole e abbiamo sempre ricevuto delle risposte
negative. Ci si deve quindi allontanare dal centro della città
perché le palestre non si possono costruire nel cielo, quindi la
ragione per la quale la prima di queste palestre sorgerà in una
zona facilmente raggiungibile in pochi minuti, quando si dice Cidac
lo si dice in maniera un po' astratta, ma comunque è molto vicina
alla città di Aosta, ma sicuramente nell'allocazione delle altre 3
palestre che si rendono necessarie e che devono essere costruite
negli anni a venire non sarà facile, il confronto si farà sempre di
più: "allora si può mettere nell'area residua dell'Università?",
"no perché è brutto", "lo si può fare nelle aree vicine nel nuovo
Bérard?", "no perché lì ci sono dei terreni", "sono terreni brutti
e non più utilizzati", "sì, però, c'è il consumo del suolo ", "lo
facciamo nell'area Cogne", "sì, però nell'area Cogne bisognerebbe
mettere la navetta e se mettiamo la navetta, come si fa?" e cose di
questo genere.
Allora io credo, da un certo punto di vista, che sarà opportuno
presentare - e lo faremo con l'assessore Marzi, ci stiamo lavorando
- una delibera riassuntiva di tutte le iniziative che si faranno
che comprendono anche quelle delle scuole perché, quando si
incomincia a dire che per alcune scuole, per la messa a norma e per
la messa in sicurezza dell'antisismico, ci sono cifre di 10-11-12
milioni di euro, forse è meglio abbattere, come si fa in alcune
altre città e nel mondo, e costruire delle strutture che, anche dal
punto di vista architettonico, rispondono di più alle esigenze.
Io quindi mi rendo conto che si poteva fare di meglio, e so che
molti nei miei panni avrebbero sicuramente fatto meglio di quanto
il collega Marzi e io abbiamo fatto, quindi ci mettiamo in
ginocchio sui ceci per non essere stati abbastanza capaci, devo
dire che questo è quanto passa per adesso il convento. Cercheremo
di fare meglio e sicuramente nei mesi a venire presenteremo un
piano organico che possa consentire di poter ottenere quelle
risposte e vi devo dire che all'apertura dell'anno scolastico ci
saranno sicuramente delle criticità, però, purtroppo, questo è
quanto avviene, per costruire ci vuole tempo.
Presidente -
Ha chiesto la parola il consigliere Restano,
ne ha facoltà.
Restano (VdA Unie) -
Apprendo con piacere la
dichiarazione dell'assessore Caveri e voglio solo sottolineare che
il Capo III parla di edilizia scolastica ma molte volte -
l'assessore Marzi ben lo sa - l'edilizia scolastica, quando si
parla di palestre, si interfaccia con il mondo dello sport e
l'esigenza del mondo dello sport è proprio di avere delle
strutture. L'auspicio è che nel tavolo di lavoro eventuale o nella
delibera che affronterà la Giunta si tenga conto di questo, se si
guarda altre realtà - e faccio riferimento alle realtà del nord -,
le palestre sono modulari e quindi con un investimento solo, se
l'area scelta è quella giusta, si può rispondere a molteplici
esigenze che sono quelle dell'edilizia scolastica, ma anche quelle
del mondo sportivo e non solo, anche culturale e guardo l'assessore
Guichardaz. L'auspicio quindi è che si tenga conto di questa
suggestione fatta a sottovoce, ma che, secondo me, è molto
importante.
Presidente -
Ha chiesto la parola il consigliere Manfrin,
ne ha facoltà.
Manfrin (LEGA VDA) -
Solo per chiedere voto segreto a
nome del gruppo Lega Vallée d'Aoste.
Presidente -
La votazione è aperta. La votazione è
chiusa.
Presenti: 34
Votanti: 22
Favorevoli: 19
Contrari: 3
Astenuti: 12
L'articolo è approvato.
Articolo n. 16. La votazione è aperta. La votazione è
chiusa.
Presenti, votanti e favorevoli: 34
L'articolo è approvato all'unanimità.
Metto in votazione l'articolo n. 17. La votazione è aperta. La
votazione è chiusa.
Presenti, votanti e favorevoli: 34
L'articolo è approvato all'unanimità.
Articolo n. 18. Stesso risultato. Metto in votazione l'articolo
n. 19. La votazione è aperta. La votazione è chiusa.
Presenti: 34
Votanti: 20
Favorevoli: 20
Astenuti: 14 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Perron, Planaz, Rollandin,
Sammaritani, Spelgatti)
L'articolo è approvato.
Pongo in votazione l'articolo n. 20. La votazione è aperta. La
votazione è chiusa.
Presenti, votanti e favorevoli: 34
L'articolo è approvato all'unanimità.
All'articolo n. 21 c'è un emendamento della II Commissione.
Metto in votazione l'emendamento. La votazione è aperta. La
votazione è chiusa.
Presenti, votanti e favorevoli: 34
L'emendamento è approvato all'unanimità.
Articolo n. 21. Stesso risultato. Metto in votazione l'articolo
n. 22. La votazione è aperta... annulliamo la votazione. La parola
al consigliere Planaz, ne ha facoltà.
Planaz (LEGA VDA) -
Una piccola precisazione
sull'articolo 22: noi siamo favorevoli che si siano impegnate le
risorse su questo articolo, però noi ci asterremo perché le risorse
assegnate non sono abbastanza per andare a coprire l'impegno per la
campagna 2021 circa l'erogazione di questi fondi. Come l'Assessore
penso sappia, le risorse di cui si necessita per andare a coprire
il fabbisogno e garantire i pagamenti a fine dell'annata agraria
2021 sono molto di più al fatto che 2 milioni... se noi sappiamo
che la percentuale necessaria da parte della Regione è molto
superiore, ci si avvicina quasi ai 6 milioni annui... per questo
motivo noi dichiariamo la nostra astensione.
Presidente -
C'è una richiesta dell'assessore
Sapinet.
Sapinet (UV) -
Questa parte è stata poi trattata in
Commissione dov'è stato illustrato tutto il procedimento e la parte
per quel che riguarda il programma di sviluppo rurale. I 2 milioni
di euro rappresentano la quota, la parte di finanziamento, da parte
regionale per il 2021, al quale poi verrà successivamente aggiunta
la quota del 2022, che sarà all'incirca di 5 milioni di euro,
nell'ambito appunto della proroga 2021-2022 del PSR per quel che
riguarda la percentuale. Un finanziamento importante che permetterà
poi - e l'abbiamo detto anche in Commissione - di andare a coprire
una parte importante per alcune misure appunto per quello che è il
2021 e il 2022.
Presidente -
Metto in votazione l'articolo n. 22. La
votazione è aperta. La votazione è chiusa.
Presenti: 34
Votanti           
: 23
Favorevoli: 23
Astenuti: 11 (Aggravi, Brunod, Distort, Foudraz, Ganis, Lavy,
Manfrin, Perron, Planaz, Sammaritani, Spelgatti)
L'articolo è approvato.
Metto in votazione l'articolo n. 23. La votazione è aperta. La
votazione è chiusa.
Presenti, votanti e favorevoli: 34
L'articolo è approvato all'unanimità.
Metto in votazione l'articolo n. 24. La votazione è aperta. La
votazione è chiusa.
Presenti: 34
Votanti           
: 20
Favorevoli: 20
Astenuti:14 (Aggravi, Baccega, Brunod, Carrel, Distort, Foudraz,
Ganis, Lavy, Manfrin, Perron, Planaz, Rollandin, Sammaritani,
Spelgatti)
L'articolo è approvato.
Articolo n. 25. Stesso risultato. Metto in votazione l'articolo
n. 26. La votazione è aperta. La votazione è chiusa.
Presenti, votanti e favorevoli: 34
L'articolo è approvato all'unanimità.
Articolo n. 27. Stesso risultato. Articolo n. 27bis introdotto
con emendamento n. 3 della II Commissione. Stesso risultato.
Articolo n. 28. Stesso risultato. Articolo n. 29. Stesso risultato.
Metto in votazione l'articolo n. 30. La votazione è aperta. La
votazione è chiusa.
Presenti: 34
Votanti           
: 22
Favorevoli: 22
Astenuti: 12 (Aggravi, Brunod, Distort, Foudraz, Ganis, Lavy,
Manfrin, Perron, Planaz, Rollandin, Sammaritani, Spelgatti)
L'articolo n. 30 è approvato.
Metto in votazione l'articolo n. 31. La votazione è aperta. La
votazione è chiusa.
Presenti, votanti e favorevoli: 34
L'articolo è approvato all'unanimità.
Articolo n. 32. Stesso risultato. Articolo n. 33. Stesso
risultato. Articolo n. 34. Stesso risultato. Metto in votazione
l'articolo n. 35. La votazione è aperta. La votazione è chiusa.
Presenti: 34
Votanti: 20
Favorevoli: 20
Astenuti: 14 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Perron, Planaz, Rollandin,
Sammaritani, Spelgatti)
L'articolo è approvato.
Metto in votazione l'articolo n. 36. La votazione è aperta. La
votazione è chiusa.
Presenti, votanti e favorevoli: 34
L'articolo è approvato all'unanimità.
Articolo n. 37. Stesso risultato. Articolo n. 38. Stesso
risultato. All'articolo n. 39 c'è l'emendamento che metto in
votazione... ha chiesto la parola il consigliere Aggravi, ne ha
facoltà.
Aggravi (LEGA VDA) -
Solo per valutare la possibilità
eventualmente di votare direttamente il sub-emendamento perché c'è
stato un accordo con gli Assessori competenti per una
riformulazione di cui se vuole do lettura in modo tale che l'Aula
ce l'abbia. Sostanzialmente quindi si tratta di andare a modificare
il comma 1 prevedendo questo testo: "La Giunta regionale è
autorizzata per l'anno 2021 a conferire un incarico alla società
regionale Finaosta S.p.A. ai sensi dell'articolo 5, comma 1,
lettera d), della legge n. 7/2006 per uno studio sulla possibile
fusione tra le società controllate della Regione Valle d'Aosta
esercenti gli impianti a fune sul territorio regionale, che
preveda, tenendo conto dei diversi attuali assetti societari,
possibili scenari alternativi. Lo studio verrà sottoposto al parere
delle Commissioni consiliari competenti". Dato l'accordo, quindi il
nostro voto è favorevole.
Presidente -
Metto in votazione il sub-emendamento. La
votazione è aperta. La votazione è chiusa.
Presenti, votanti e favorevoli: 34
Il sub-emendamento è approvato all'unanimità.
Articolo n. 39. Stesso risultato. Metto in votazione l'articolo
n. 40. La votazione è aperta. La votazione è chiusa.
Presenti: 35
Votanti           
: 21
Favorevoli: 21
Astenuti: 14 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Perron, Planaz, Rollandin,
Sammaritani, Spelgatti)
L'articolo è approvato.
Metto in votazione l'articolo n. 41. La votazione è aperta. La
votazione è chiusa.
Presenti, votanti e favorevoli: 35
L'articolo è approvato all'unanimità.
Metto in votazione l'articolo n. 42. La votazione è aperta. La
votazione è chiusa.
Presenti: 35
Votanti           
: 21
Favorevoli: 21
Astenuti: 14 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Perron, Planaz, Rollandin,
Sammaritani, Spelgatti)
L'articolo è approvato.
Metto in votazione l'articolo n. 43. La votazione è aperta. La
votazione è chiusa.
Presenti, votanti e favorevoli: 35
L'articolo è approvato all'unanimità.
All'articolo n. 44 c'è l'emendamento della II Commissione. Metto
in votazione l'emendamento. La votazione è aperta. La votazione è
chiusa.
Presenti, votanti e favorevoli: 34
L'emendamento è approvato all'unanimità.
Articolo n. 44. Stesso risultato. C'è un emendamento: articolo
44bis. La votazione è aperta. La votazione è chiusa.
Presenti: 34
Votanti           
: 21
Favorevoli: 21
Astenuti: 13 (Aggravi, Brunod, Carrel, Distort, Foudraz, Ganis,
Lavy, Manfrin, Perron, Planaz, Rollandin, Sammaritani,
Spelgatti)
L'articolo n. 44bis è approvato.
Metto in votazione l'articolo n. 45. La votazione è aperta. La
votazione è chiusa.
Presenti, votanti e favorevoli: 34
L'articolo n. 45 è approvato all'unanimità.
Articolo n. 46. Ha chiesto la parola il consigliere Manfrin, ne
ha facoltà.
Manfrin (LEGA VDA) -
Io intervengo solo per chiedere il
voto segreto a nome del gruppo della Lega Valle d'Aosta.
Presidente -
Ha chiesto la parola la consigliera Erika
Guichardaz, ne ha facoltà.
Guichardaz E. (PCP) -
Non è necessario chiedere il voto
segreto perché, come sapete, siamo sempre molto trasparenti, quindi
diciamo già che non lo voteremo. Con questo articolo si vuole dare
seguito alla risoluzione consiliare del 13 maggio scorso che io e
la collega Minelli non abbiamo votato e in questa discussione
ribadiamo la nostra contrarietà al progetto di ampliamento del
Parini con una nuova ala e l'ulteriore ristrutturazione dell'ex
Mauriziano senza un approfondimento serio con il Comune di Aosta
che chiarisca i problemi evidenziati durante le audizioni in V
Commissione, quali, ad esempio, la cantierabilità dell'opera,
l'interferenza della stessa con la città, la viabilità, la mancanza
di parcheggi e senza avere certezza che quanto si propone possa
essere fatto. Per esempio, sappiamo tutti l'importanza di avere
l'eliporto, ma ovviamente deve essere fatta una valutazione
ambientale e di sicurezza da parte degli organi competenti,
valutazione che non ci risulta essere stata ancora fatta, mentre
oggi stanziamo già 4 milioni di euro per un piano in più
dell'Ospedale e per il relativo eliporto. La stessa piazzola di
atterraggio, a seconda delle necessità che verranno evidenziate,
può essere abilitata solo per atterraggi diurni o notturni anche
questa con una variazione. Si propongono quindi qui di nuovo tutti
i dubbi espressi durante la discussione di quella risoluzione.
Il problema Ospedale continua a trascinarsi per le oggettive
difficoltà di realizzare un progetto vecchio in condizioni
nettamente cambiate dal ritrovamento di un sito archeologico e
dalla pandemia, che non consiglia certo di realizzare in un'unica
costruzione un museo che si vorrebbe aperto a un vasto pubblico e
un Ospedale.
Il tempo trascorso dalla votazione di quella risoluzione avrebbe
consentito di cominciare a valutare i costi e la fattibilità di un
nuovo Ospedale in un'altra sede o comunque aver dipanato i dubbi di
cui prima parlavo. La sensazione, anche con l'inserimento di questo
articolo, è che si rimanga arroccati sulla scelta dell'ampliamento
e indisponibili a qualsiasi verifica.
Si aggiunga ancora che siamo in attesa di un definitivo via
libera da parte della Soprintendenza rispetto al ritrovamento,
l'allestimento del cantiere in altra zona per la ridotta
disponibilità di spazio dell'area edificabile, il traffico di mezzi
pesanti del cantiere nella zona edificabile con ulteriore
congestione della zona fino al 2028/2029, l'impatto dei lavori sui
residenti di quella zona, il Pronto Soccorso situato nella nuova
ala con un ingresso su via Roma.
Non è chiarita anche la disposizione dei servizi diagnostici,
molti dei quali sembrano destinati a rimanere nel corpo del
Parini.
Non ultimo per importanza il nuovo edificio consisterà in un
monoblocco contraddicendo le raccomandazioni correnti che spingono
a realizzare ospedali non superiori a tre piani immersi nel verde.
Il far sorgere un edificio su un sito archeologico prezioso renderà
necessario sacrificare due piani sotto terra destinati a locali
tecnici e riprogettarne le fondamenta con complesse operazioni
architettoniche.
Occorre poi interrogarsi su un altro aspetto che, come PCP,
abbiamo già posto all'attenzione dell'Assessorato attraverso un
documento prodotto dal nostro Tavolo sanità. In questo momento
difficile
post
pandemia si aggiunge una carenza importante
di personale medico e infermieristico. C'è chi fa la difficile
scelta di licenziarsi per andare a lavorare altrove o addirittura
di non esercitare più la sua professione, gli operatori sono
sfiniti, demotivati e spesso inascoltati. Forse è ora di ripensare
a una diversa gestione delle risorse umane, mettere al centro gli
operatori sanitari, ridisegnare gli organici per rendere più
vivibile il lavoro e costruire percorsi di diagnosi e cura che
mettano al centro la persona. Forse questi 17 milioni oggi andavano
impegnati per risolvere i tanti problemi evidenziati in questi mesi
che iniziano a essere assolutamente urgenti: i tempi di attesa, la
carenza di medici di medicina generale si fa allarmante e non si
intravede ancora un discorso di diversa organizzazione con la
creazione di un sistema multidisciplinare che sia in grado di
avviare una medicina di iniziativa sulla cronicità, altrimenti
ripiomberemo in un'organizzazione ospedalocentrica per di più
inadeguata quanto a posti-letto. C'è grande attesa quindi per il
piano della salute e del benessere sociale sperando che a questo e
ad altre domande vi si trovi la risposta.
Presidente -
Metto in votazione in modalità segreta. La
votazione è aperta... c'è un intervento? Ha chiesto la parola il
consigliere Restano, ne ha facoltà.
Restano (VdA Unie) -
Per esprimere il mio voto favorevole
senza ombra di dubbio, ma anche per esplicitare la mia confusione,
perché oggi qua nell'intervento della collega, con tutto il
rispetto, abbiamo mescolato spese di investimento con il piano
socio-sanitario che per certi versi... richiamando delle spese di
gestione e sono perplesso da questo tipo di intervento. Sicuramente
del piano socio-sanitario dovremo parlarne, ma altrettanto
sicuramente, siccome è una cosa molto seria per il futuro dei
Valdostani, andare a richiamare in una dichiarazione di voto i
problemi del personale da applicare in sanità mi sembra
ridicolizzare questo voto.
Presidente -
Metto in votazione... assessore
Barmasse.
Barmasse (UV) -
Solamente per fare alcune precisazioni,
cioè gli incontri con il Comune di Aosta ovviamente non possono
essere giornalieri, ma ci sono già stati due incontri con il Comune
di Aosta in cui sono state valutate ed è in fase di valutazione
l'impatto sulla viabilità dell'Ospedale, quindi queste
interlocuzioni sono in corso, vengono fatte e delle quali stiamo
tenendo conto.
Io penso invece, per quanto riguarda altri aspetti, tipo il
piano in più, l'elisoccorso, la piattaforma dell'elicottero, che
siano valutazioni che, dal punto di vista tecnico e di impatto,
sono già state fatte perché erano già previste, quindi noi non
abbiamo fatto altro che riprendere delle indicazioni precedenti. Le
valutazioni preliminari con la Sovrintendenza per l'area museale
sono state fatte, sono state positive, ci stiamo muovendo in questa
strada.
Io penso che i Valdostani abbiano bisogno di avere qualcuno che
prenda una decisione perché sennò rimarremo ancora qui a chiederci
che cosa fare dell'Ospedale per i prossimi vent'anni. Questa è una
strada che è la normale evoluzione di quella che è stata una
risoluzione di questo Consiglio. Su questa risoluzione ci stiamo
muovendo, quello che stiamo facendo, compreso questo articolo di
previsione di un interiore impegno per l'Ospedale Parini è proprio
per portarci avanti e poter finalmente iniziare a costruire
qualcosa che forse avremmo dovuto costruire prima ma, purtroppo,
tutte le vicissitudini che sappiamo tutti hanno ritardato.
Io penso che i Valdostani vogliano queste risposte, dopodiché
concordo su quanto ha detto il consigliere Restano, cioè ci sono
altre problematiche che non c'entrano in questo momento con
l'Ospedale, il piano socio-sanitario è in fase di allestimento e di
presentazione così come previsto in cui ovviamente si prevede anche
una riorganizzazione, così com'è giusto e corretto, della sanità
territoriale per cui ogni volta dire che non c'è, che la sanità
valdostana è ospedalocentrica quando forse non abbiamo ancora
coscienza di quello che sarà perlomeno il piano socio-sanitario
previsto, secondo me, questo non è corretto.
Io vorrei evitare che ci si riempia sempre la bocca con nomi
tipo "ospedale di comunità", "case della comunità". Sono tutte cose
previste nel piano socio-sanitario, il piano socio-sanitario non dà
un'organizzazione di tipo ospedalocentrico, io vorrei evitare che
si continui a fare affermazioni di questo tipo.
Presidente -
Ha chiesto la parola il consigliere
Rollandin, ne ha facoltà.
Rollandin (PA) -
Credo che la collega abbia voluto
riaprire un discorso che è stato fatto con dovizia di particolari
quando si è parlato dell'Ospedale. Da allora non è cambiato nulla
se non che si è andati avanti, come si diceva adesso, sulle
prospettive che già c'erano e che vanno nella direzione giusta
perché il fatto di ricordare che ci sono dei problemi... l'abbiamo
detto anche in quell'occasione: il problema è che si stanno
risolvendo... e si mantiene la logica con la quale si è tenuto
conto sia degli scavi, sia delle attuali procedure che stanno
andando avanti secondo i piani e anche per quanto riguarda
l'eventuale eliporto, è chiaro che è l'ultima delle difficoltà che
chiaramente vengono prese in considerazione in funzione di quello
che è già stato detto. Mi sembra quindi superfluo ripresentare
tutte le casistiche che già abbiamo portato avanti in
quell'occasione che vanno nella direzione giusta che la gente
finalmente ha capito.
Presidente -
Non ci sono altri interventi, metto in
votazione segreta. La votazione è aperta. La votazione è
chiusa.
Presenti: 35
Votanti: 27
Favorevoli: 24
Contrari: 3
Astenuti: 8
L'articolo è approvato.
Articolo n. 46bis introdotto dall'emendamento n. 6 della II
Commissione. Metto in votazione l'emendamento. La votazione è
aperta. La votazione è chiusa.
Presenti: 35
Votanti           
: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Perron, Planaz,
Rollandin, Sammaritani, Spelgatti)
L'articolo n. 46bis è approvato.
Metto in votazione l'articolo n. 47. La votazione è aperta. La
votazione è chiusa.
Presenti: 35
Votanti: 21
Favorevoli: 21
Astenuti: 14 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Perron, Planaz, Rollandin,
Sammaritani, Spelgatti)
L'articolo n. 47 è approvato.
Articolo n. 48. Stesso risultato. Articolo n. 49. Stesso
risultato. Articolo n. 50. Stesso risultato. Articolo n. 51. Stesso
risultato. Articolo n. 52. Stesso risultato. Ci sono adesso gli
allegati A, B, C, D, E, F, G, H, I, J, K, L, M, N. Li metto in
votazione. Stesso risultato. Passiamo adesso al voto e alla legge
nel suo insieme. Ci sono richieste di intervento? Ha chiesto la
parola il consigliere Marguerettaz, ne ha facoltà.
Marguerettaz (UV) -
Solo per capire, possiamo fare una
dichiarazione di voto finale dei due disegni di legge?
Presidente -
Come preferisce.
Marguerettaz (UV) -
Faccio una dichiarazione di voto alla
fine.
Presidente -
Va bene. Metto in votazione il disegno di
legge n. 34 nel suo insieme. La votazione è aperta. La votazione è
chiusa.
Presenti: 35
Votanti: 21
Favorevoli: 21
Astenuti: 14 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Perron, Planaz, Rollandin,
Sammaritani, Spelgatti)
La legge è approvata.
