Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 72 del 6 ottobre 1983 - Resoconto
OGGETTO N. 72/VIII - DIBATTITO SULLE COMUNICAZIONI
CONCERNENTI: "RIFERIMENTI POLITICI E LINEE PROGRAMMATICHE DEL
GOVERNO REGIONALE PER LA LEGISLATURA 1983/ 1988.- (Reiezione di
ordini del giorno).
PRESIDENTE:
La parola al Consigliere Mafrica, ne ha
facoltà.
MAFRICA - (P.C.I.):
La discussione sul programma è un
evento che per il Consiglio regionale della Valle d'Aosta ha un po'
il carattere dell'eccezionalità.
Nella passata legislatura infatti, in numerose occasioni, come
minoranza avevamo richiesto alla maggioranza, alla Giunta di
presentare il proprio programma.
C'è da osservare che è per lo meno stupefacente presentare come
qualcosa di eccezionale, quella che, in realtà, dovrebbe essere una
normale prassi per tutte le Giunte. In tutta Italia, quando una
Giunta all'inizio della legislatura si presenta al voto della
propria Assemblea, presenta un programma. Nella nostra Regione,
assume invece carattere di eccezionalità perchè in precedenza non
si era operato in questo modo.
C'è subito da dire, come giudizio complessivo sul documento, che
esso ha un carattere generale: per molti versi contiene cose
interessanti, ma è particolarmente estraneo all'operato concreto
della Giunta regionale, e quindi, molta della sua credibilità viene
messa in discussione dal comportamento della Giunta.
Innanzitutto, passando comunque alla analisi di questo documento
che ci è stato presentato, dobbiamo dire che non concordiamo con
l'analisi politica. Nella premessa politica del documento si
afferma, in sostanza, che l'elettorato avrebbe confermato in
qualche modo la precedente maggioranza e avrebbe espresso opinioni
contrarie a cambiamenti, a ribaltamenti nella vita politica
valdostana.
Noi crediamo che le elezioni abbiano dato una misura della
forza, del consenso dei diversi partiti. Questo senza dubbio! Ci
sono dei partiti che hanno confermato la propria forza, dei partiti
che l'hanno diminuita; complessivamente non sono venute
dall'elettorato, a nostro giudizio, indicazioni che confermassero
questa particolare maggioranza, a parte il fatto che essa non
rispecchia la maggioranza uscente, in quanto, ad esempio, il
partito socialista non ne fa più parte.
Ovviamente, i rapporti fra le forze politiche, le intese che si
sono riuscite a fare nel periodo precedente alla formazione della
Giunta, hanno portato a questa maggioranza, però non le
riconosciamo un carattere particolare, nè di necessità, nè di
rispondenza alla volontà dell'elettorato.
Secondo noi avrebbe dovuto essere formata una maggioranza
differente per l'interesse della popolazione valdostana;
ovviamente, i rapporti tra le forze politiche non lo hanno
consentito.
Riguardo gli obiettivi generali crediamo che siano accettabili
da parte di tutte le forze presenti nel Consiglio regionale della
Valle d'Aosta.
Si parla di valorizzare l'autonomia, la specificità e l'identità
della realtà valdostana, si para di dare una concreta risposta ai
bisogni di sviluppo della popolazione valdostana: su questo credo
non si possa che concordare. Seguono, nel programma, altre
valutazioni, in linea di massima anche accettabili pur nella loro
generalità su temi come la pace, il rapporto tra i diversi popoli
del mondo, la necessità di costruire un'Europa dei popoli. Anche
queste indicazioni credo non sollevino particolari obiezioni.
Ci sono ancora altre indicazioni che coincidono, in parte, con
richieste che vengono da parte nostra: per esempio si assume come
metodo la programmazione, si fa riferimento ad un piano triennale.
Questo è il primo punto che toglie credibilità al programma stesso
perchè già nella presentazione di questo documento, il Presidente
della Giunta ha fatto intendere che, almeno lui, alla
programmazione non ci crede. D'altra parte, le prove date in tutti
questi anni dalla Giunta hanno dimostrato che questo termine è
addirittura visto con fastidio dall'esecutivo regionale.
Nel documento si afferma che la Giunta deve lavorare con metodo
collegiale e questo concetto è ripreso anche dal documento che era
stato proposto in precedenza dall'Union Valdôtaine, da tutte le
forze politiche.
In questo particolare punto c'è un riconoscimento di una
mancanza attuale di lavoro collegiale della Giunta che è
verificabile in tutti i Consigli. Come proponimento si va bene, ma
anche sulla realizzabilità di questo punto abbiamo delle
perplessità.
Si parla anche di uno sviluppo di autonomie locali: si dice che
la Regione non deve essere il momento di accentramento egemonico ed
esclusivo del potere. Come affermazione di principio credo possa
essere sottoscritta, non vediamo però nei fatti concreti, da parte
della Giunta, la volontà di realizzare questa maggiore autonomia,
questo decentramento dei poteri.
Si fanno anche delle proposte di un determinato rapporto con lo
Stato, di miglioramento dei rapporti, di una soluzione di problemi
aperti, come quello ad esempio, del "Mauriziano" o la legge
elettorale, o l'annosa questione del Parco, o la necessità di un
intervento dello Stato per risolvere i problemi della grande
industria. Anche su questi punti noi concordiamo, abbiamo delle
perplessità sul modo con cui sono mantenuti i rapporti tra
esecutivo regionale e Governo e Parlamento.
E' invece molto generica (ed è la cosa che ci preoccupa di più),
l'analisi economica della situazione regionale. Si fa ricorso, per
individuare le situazioni, ad aggettivi che non danno indi-azioni
molto precise: si hanno delle aspirazioni più che dare delle
indicazioni.
Quando, ad esempio, si dice che è necessario l'uso ottimale
delle risorse regionali con l'aggettivo "ottimale" si esprime un
desiderio e non si danno delle misure più precise; quando si dice
ne bisogna ricercare soluzioni nuove per la realtà valdostana, non
si esce al generico; quando si dice che è necessaria la compresenza
dei settori economici principali, senza stabilire, e neanche in
larga massima, delle percentuali, si fa nuovamente un'affermazione
generica. Quando si dice che la cooperazione è importante si
afferma una cosa ovvia.
Questa analisi economica, contenuta nel documento, ha quindi una
caratteristica di genericità che la fanno buona per tutte le salse,
non criticabile in sè, ma non precisa nelle indicazioni da dare. Vi
sono anche delle indicazioni concrete, non è che manchino. Su molte
di queste noi concordiamo.
Per esempio si afferma che si vuole arrivare alla soluzione del
problema del quartiere Cogne; si dice che si vuole costruire il
metanodotto, anche se la formulazione lascia dei dubbi perchè si
afferma la costruzione del metanodotto in riferimento alla
necessità della siderurgia valdostana. Non è ben chiaro se non ci
sia un elemento di dubbio.
Si parla di recupero del patrimonio edilizio: come intento ci
sembra positivo. Si parla di riduzione delle seconde residenze:
anche questo crediamo sia un obiettivo valido. Si parla di
necessità di modifiche nel sistema dei trasporti ferroviari: si fa
cenno, per esempio, al collegamento fra Aosta e Martigny, ma qui,
anche lo stesso Presidente della Giunta, quando presentava il
documento, ci ha raccontato un gustoso aneddoto sul suo incontro
casuale con il Presidente della Confederazione Elvetica che non
sarebbe disponibile a questi collegamenti, fatto che toglie a
questo particolare punto ogni rilevanza programmatica.
Si parla di un centro di servizi alle piccole imprese, e sempre
il Presidente della Giunta, nella sua presentazione, ha affermato
che non deve fare ricerche di mercato. Siccome, a nostro giudizio,
un centro di servizi dovrebbe avere principalmente anche questa
funzione, rimane un po' oscura la natura dei compiti di questo
centro per le piccole e medie imprese.
C'è ancora da osservare che, mentre per alcuni temi, il
documento è sufficientemente preciso (quartiere Cogne e
metanodotto) manca nel documento una individuazione certa di quale
sia la volontà della maggioranza su quelli che erano stati, nella
passata legislatura, i problemi che più avevano creato delle
divergenze di opinione all'interno della maggioranza e nel
Consiglio.
Per esempio, per le Comunità Montane si fa riferimento,
genericamente, alla revisione della legge. Sul termine di
"revisione" si concorda tutti, salvo poi vedere in che senso va
questa revisione. Quando si parla della autostrada possibile tra
Aosta e il Traforo del Monte Bianco, si usa ancora il termine
"collegamento viario". Per esempio, se "collegamento viario" vuol
dire camionabile saremo d'accordo anche noi. Il termine ha ancora
questo carattere di genericità.
Per quanto riguarda l'istruzione professionale si parla di una
ristrutturazione dell.'I.P.R. e si è lasciata nel sottofondo la
questione dei "Lycées Techniques" che nel precedente Consiglio
aveva sollevato dei problemi.
Quello che comunque, al di là di queste osservazioni, non ci
convince è il distacco fra questo documento e il concreto operare
della Giunta. Questo documento, come ho cercato di illustrare, per
il suo carattere generale e per il fatto di contenere delle
annotazioni generiche, cose che anche il nostro partito ha, da
anni, messo nei suoi programmi, potrebbe anche ricevere un giudizio
positivo da parte nostra.
Quello che non ci convince è il di stacco fra l'affermazione di
questo documento e il concreto operare della Giunta. Nel passato ed
oggi, dopo che il documento è stato presentato, riprendendo
l'indicazione della programmazione, vorremmo sapere dalla
maggioranza. se veramente si vuole cambiare strada per ciò che
riguarda tale programmazione. Negli anni passati essa è stata una
struttura morta per la Regione Valle d'Aosta: gli uffici che,
teoricamente, dovevano produrre qualcosa, non sono stati messi in
condizione di lavorare; il Comitato tecnico è "rimasto senza
componenti per lunghi periodi. Si vuole realmente cambiare strada e
prendere quella della programmazione?
Il tema della partecipazione: noi crediamo che la
partecipazione, la corresponsabilizzazione degli enti locali, dei
sindacati, delle forze sociali sia un fatto estremamente
qualificante per una Amministrazione. Non ci sembra però che la
Giunta stia seguendo questa strada. Il punto decisivo di conflitto
fra le affermazioni ed il comportamento della Giunta è quello
relativo alla grande industria. Nel documento si dice che occorre
premere sul Governo perchè questi faccia tutto quanto deve per
mantenere il ruolo della grande industria, rinnovata in Valle
d'Aosta ma il Presidente della Giunta nella sua illustrazione, la
volta scorsa, ha dato per scontata (posso riferire male, ma i
termini press'a poco sono questi) la morte della grande industria
perchè incompatibile con la realtà valdostana. Ora, affermare o
avere in testa che la grande industria è incompatibile con la
realtà valdostana significa non volere, nei atti, fare alcun passo
reale e concreto in difesa della grande industria valdostana
dell'Ilssa Viola, della Nuova Sias, come non è stato fatto per la
Montefibre.
Il Presidente della Giunta, incorrendo forse in un lapsus
involontario, ha presentato come un obiettivo, quello che nel
documento è presentato come un problema: nel documento si parla del
problema del ridimensionamento della grande industria in Valle
d'Aosta: ebbene il residente della Giunta la volta scorsa, ha detto
che era un obiettivo. Può essere un lapsus: a volte i lapsus rivela
il reale pensiero. D'altra parte, il comportamento concreto di
ieri, non i mesi fa, del Presidente della Giunta dimostra che i
problemi della grande industria non incontrano la sua sensibilità
nè quella dell'esecutivo.
Ieri c'è stata una manifestazione di lavoratori della Cogne, il
Presidente della Giunta, attraverso il suo Capo di Gabinetto, ha
fatto trovare i plotoni i carabinieri davanti all'ingresso creando
una situazione di tensione che è stata del tutto superflua ed
inutile. Noi crediamo che, se ai lavoratori fosse stato consentito
di entrare con tranquillità (poichè i lavoratori valdostani non
hanno mai dato prova di irresponsabilità) nel palazzo regionale, di
incontrarsi con il Consiglio regionale, probabilmente si sarebbero
evitate delle tensioni inutili e si sarebbe evitato alle forze di
polizia di dovere svolgere un compito ingrato e ai lavoratori
stessi di trovarsi in una situazione difficile.
In tutta la giornata - probabilmente il Presidente potrà dire
che ha incontrato a sufficienza i lavoratori - mentre esponenti,
anche delle forze di maggioranza, hanno partecipato a questa
assemblea improvvisata, non abbiamo avuto il piacere di vedere
presente il Presidente della Giunta.
Noi crediamo che questo sia un segno di mancanza di una volontà
reale di affrontare i problemi della grande industria che sono per
noi decisivi per il futuro della Valle d'Aosta.
D'altra parte si è teorizzato più volte, con particolare foga,
che la Giunta regionale non intende sostenere iniziative a
carattere assistenziale nei confronti dell'industria. Il Presidente
della Giunta ha detto con energia "non pagheremo". C'è da dire che
non sappiamo questo "non pagheremo" a quale tipo di industria si
riferisca. Per l'Ilssa Viola, quando c'era stata la richiesta dei 6
miliardi, in realtà, il prestito è stato concesso senza
condizionarlo ad alcun fattore come la presentazione di un piano o
impegni per l'occupazione. Se si va a vedere che cosa sta decidendo
concretamente la Giunta in questi giorni, si rileva che si sta
facendo nei confronti di alcune piccole industrie valdostane
dell'assistenzialismo puro, si stanno bruciando risorse regionali
senza sapere che cosa si otterrà. La delibera n. 5743 relativa alla
Maxell dà incarico alla Finaosta di rinnovare la partecipazione
azionaria della Regione in quella società. Questo caso è
particolarmente significativo perchè la Maxell aveva avuto delle
perdite in quanto era andata male la produzione di un certo anno.
L'anno scorso, per non farla troppo lunga, senza ricordare poi gli
interventi precedenti, la Maxell ha visto l'ingresso della Regione
con un miliardo e mezzo di denaro liquido nel proprio capitale
sociale. Si diceva che, essendoci stata una perdita di 800 milioni,
questo miliardo e mezzo, messo come partecipazione azionaria della
Regione, avrebbe consentito di riportare le cose ad un buon
livello. La Regione è anche intervenuta con un altro miliardo di
sottoscrizioni obbligazionarie.
Il risultato è stato che, dopo questo ingresso del capitale
regionale, le perdite sono state invece di 800 milioni di 2
miliardi e 144 milioni. Il capitale sociale è stato abbassato di
una parte equivalente, sono stati così bruciati il 35% di questi 2
miliardi e 144 milioni, di cui 705 milioni dati dalla Regione.
La Regione oggi ha deliberato di intervenire nuovamente nella
ricostituzione del capitale sociale e nella delibera stessa dice
che quella della Maxell è una crisi profonda. E, secondo la Giunta,
non si sta facendo dell'assistenzialismo?
Altra delibera, altra situazione analoga: quella dell'Alluver.
Per l'Alluver, non ricordando tutti i soldi spesi in precedenza per
l'acquisto dello stabilimento, non ricordando i soldi dati a fondo
perduto, i prestiti fatti con il fondo di rotazione - siamo ad
oltre 2 miliardi e mezzo di investimenti - l'anno scorso la Regione
ha deliberato una partecipazione nel capitale sociale di 350
milioni, ha concesso un mutuo di 500 milioni attraverso la Finaosta
e un mutuo ancora di 900 milioni, sempre augurandosi la ripresa di
quell'azienda che aveva difficoltà di mercato. Anche l'Alluver ha
fatto registrare una perdita di 730 milioni, la partecipazione
azionaria della Regione ha visto bruciare altri 255 milioni che,
insieme ai 705 della Maxell, portano quasi ad un miliardo le somme
invano impiegate nella partecipazione azionaria e la Giunta
delibera una nuova partecipazione per 315 milioni!
Da ultimo, la Rossignol si era impegnata, al momento del suo
insediamento, di assumere 60-70 unità entro l'83. Siamo nel 1983 e
gli addetti sono 20. Sono stati spesi 3 miliardi e mezzo per
costruire lo stabilimento, e nell'ultimo Consiglio abbiamo
deliberato 60 milioni per sistemare l'accesso all'azienda. Ebbene,
per avere 4. possibili nuovi addetti in un'azienda che doveva
assumerne 60-70 e ne ha 20, noi sottoscriviamo nuovamente un
prestito di 350 milioni.
Questo discorso, che ho voluto fare un pochino nei dettagli, è
per dire che la linea della Giunta regionale nei confronti della
grande industria è del più completo disinteresse; di fatto, nei
confronti delle piccole imprese non rispetta neppure quanto
affermato nel documento: "non vogliamo fare
dell'assistenzialismo".
Ci sembra invece che ci sia semplicemente la volontà di
intervenire in piccole industrie, che in qualche modo possono
essere sotto il controllo regionale, e si è disposti a spendere
qualunque somma, mentre non si vuole affrontare il problema più
complesso di grandi industrie che hanno i centri decisionali fuori
della Valle d'Aosta per cui è più difficile far sentire il peso
della Regione.
Noi quindi crediamo a questa impostazione contenuta nel
documento; ci sembra che fra il documento che è stato pregevolmente
redatto dalle persone che lo hanno stilato e il comportamento
concreto della Giunta, non ci sia una grande rispondenza.
Siccome dobbiamo fare discussioni sul comportamento concreto
della Giunta, non sui documenti che possiamo leggere con piacere,
ma che cambiano molto, esprimiamo un giudizio complessivo sul
programma di azione della Giunta regionale. Diciamo che questo
documento avrebbe potuto rappresentare una base di discussione
anche per una maggioranza con il nostro partito, che però il
comportamento concreto della Giunta ci dimostra che qui non si
vuole cambiare sistema, si continua a disperdere denaro della
Regione senza ottenere alcun risultato su quello che è il problema
fondamentale oggi, cioè il problema della disoccupazione. Su questo
noi non siamo d'accordo e faremo la nostra parte per modificare,
per quanto ci è possibile, il comportamento dell'esecutivo.
RESIDENTE:
Ha chiesto la parola il Consigliere Riccarand,
ne ha facoltà.
RICCARAND - (N.S.):
Vorrei anzitutto esprimere, a titolo
personale e a nome di Nuova Sinistra, un apprezzamento rivolto alle
forze della maggioranza per il fatto che finalmente sia stato
presentato dal Consiglio regionale un documento programmatico,
ordinato, leggibile e dotato di una sua logica, frutto di una
elaborazione affidata, non, come troppo spesso avviene, ad alcuni
funzionari, ma ad un confronto fra le forze della maggioranza, o
almeno fra alcune delle forze della maggioranza, visto che il
documento è essenzialmente una somma di quello che era il programma
elettorale della Federazione Democratici Popolari, Union Valdôtaine
Progressiste e dei 39 punti presentati dall'Union Valdôtaine dopo
le elezioni, al momento in cui si sono svolte le trattative per la
formazione della Giunta. Un documento che è ancora più apprezzabile
se si pensa al silenzio programmatico di questa stessa, maggioranza
nei 5 anni appena trascorsi e se lo si paragona alle sconclusionate
affermazioni fatte il 21 luglio dal Presidente della Giunta subito
dopo la sua nomina.
Credo che tutto il Consiglio regionale possa oggi dare atto che
è stato fatto uno sforzo per indicare alcune linee di intervento,
per evitare il solito pressappochismo, per offrire qualche spunto
di riferimento comune all'azione troppo spesso personalistica e
frutto di compartimenti stagni dei singoli Assessori.
Detto questo, riconosciuta l'esistenza da una parte della
maggioranza, una volta tanto, di un po' di buona volontà, bisogna
però anche dire che questo documento, che poi è un atto dovuto al
Consiglio regionale della Valle d'Aosta e alla comunità valdostana,
arriva anzitutto in ritardo perchè, come ovunque avviene, avrebbe
dovuto essere presentato nel momento in cui si vota la composizione
della nuova Giunta.
Questo però è il minimo. Direi che è un documento dotato anche
di scarsa originalità e, soprattutto, credo sia un documento che
non possa pretendere un voto di sufficienza da parte del Consiglio
regionale.
Il documento infatti prefigura soltanto una modesta e confusa
azione amministrativa, un'azione che è drammaticamente al di sotto
di quelli che sono i problemi della società valdostana, problemi
che sono poi collegati alla crisi nazionale ed internazionale del
tradizionale modello di sviluppo e dall'emergere di nuove
condizioni di vita caratterizzate da ancora più profonde
disuguaglianze e da ancor più tremendi pericoli di distruzione.
Nella premessa del documento, a pagina IV, c'è un titolo che
farebbe pensare ad un'analisi delle caratteristiche dell'attuale
fase di sviluppo. Il titolo infatti è: "Le caratteristiche
dell'attuale fase dello sviluppo e i criteri di riferimento
dell'attività regionale". Sotto il titolo però non c'è quasi nulla,
ci sono solo affermazioni confuse e c'è un insistito invito a non
chiudersi nei confronti del nuovo e ad abbandonare vecchi schemi
ideologici. Che cosa sia questo nuovo non è detto.
Certamente non c'è, e non emerge dal documento, la
consapevolezza che la Valle d'Aosta è inserita in quel 6% della
popolazione mondiale che consuma i 2/3 delle risorse del pianeta ed
è quindi, oggettivamente, anche se non se ne ha la coscienza,
complice dello sfruttamento dei Paesi del cosiddetto terzo mondo,
nonchè neppure la consapevolezza che la vita della popolazione
valdostana, così come di tutti i popoli, è messa in serio pericolo
della corsa agli armamenti, che ha posto sulla testa di ogni
abitante della terra 3000 chili di tritolo, e neppure, infine, la
consapevolezza che all'interno stesso della nostra Valle, della
nostra comunità, si sono determinate delle scandalose
disuguaglianze economiche e sociali. Per fare alcuni esempi basta
fare un confronto fra gli stipendi dei croupiers del Casinò e le
paghe degli operai dell'Ilssa Viola o degli operai delle aziende
tessili. Oppure, basti pensare alla esistenza in Valle d'Aosta di
80 mila abitazioni per 43 mila nuclei familiari, quindi due
abitazioni, due case per ogni famiglia e contemporaneamente il
dramma di chi non riesce a trovare un alloggio da affittare e
quando lo trova deve pagarlo 1/3 o più del proprio stipendio.
Non è neppure chiaro, poi, che cosa significhi parlare di
abbandono di vecchi schemi ideologici, visto che tutta la premessa
e l'intera prima parte del documento, sono impregnati di una
concezione ideologica ben precisa: quella del primato del
particolarismo valdostano e della "petite Patrie", valori a cui
tutto deve essere subordinato.
Si tratta di una concezione che, ovviamente, ha la sua dignità,
ma che è comunque una ideologia ben definita che ha le sue radici
culturali nel pensiero ottocentesco e quelle economiche ugualmente
in una società contadina ormai scomparsa. L'assenza di una adeguata
analisi delle caratteristiche, delle distorsioni e della crisi del
modello di sviluppo in cui la Valle d'Aosta è inserita e la
mancanza di indicazioni rispetto alle prevedibili evoluzioni
dell'attuale crisi, impedisce di delineare una precisa azione di
Governo, di distinguere chiaramente fra ruolo dello Stato e ruolo
della Regione Autonoma, i collocare in un quadro chiaro ed uniforme
i punti elencati nella parte C del documento, cioè in quello che
dovrebbe essere il documento programmatico e di governo vero e
proprio.
In sintesi, riassumendo questo giudizio sulla premessa politica,
si potrebbe dire che il documento è espressione di una volontà
politica che mira dei piccoli aggiustamenti, ma che non si pone
certo il problema nè di determinare, nè di governare le profonde
trasformazioni economiche, sociali e cultuali che pur sono in atto
anche in Val d'Aosta.
Macroscopia è, ad esempio, la carenza di analisi sui problemi
dell'economia, del lavoro e dell'occupazione e l'assenza totale di
proposte concrete in tale direzione. Del resto, questo grave limite
di impostazione del documento è coerente con i limiti che
caratterizzano l'alleanza delle forze politiche che dirigono la
nostra Regione, che compongono la Giunta.
E' difficile pretendere da una maggioranza, con una presenza
così determinante, così pesante della Democrazia Cristiana, una
vera politica di trasformazione e di governo, una politica cioè in
grado di individuare i principali problemi economici e sociali, di
impugnarli, come un tempo dicevano i Democratici Popolari, e di
risolverli. La Democrazia Cristiana è, per sua natura e per sua
storia, il partito della meditazione, il partito della
conservazione e non certo quello della trasformazione. Volendo
entrare un po' più nel dettaglio dei singoli punti, devo dire che
in molti casi non si può che essere d'accordo col documento. Vi
sono belle affermazioni sulla giustizia, sulla volontà di pace,
sulla difesa dell'ambiente, contro l'emarginazione sociale, ecc.,
affermazioni che tutti possiamo sottoscrivere, ma che in base al
documento non si capisce bene in che modo avranno una traduzione
reale e concreta.
Vi sono poi molte affermazioni generiche, sospese nel vuoto:
tanto per fare alcuni esempi, si parla di una soluzione del
problema del Parco Nazionale Gran Paradiso "dans le respect des
droits établis par le Statut spécial de la Vallée d'Aoste", il che
non vuole dire assolutamente niente, o meglio significa ancora una
volta eludere completamente il problema visto che, in base allo
Statuto, la Regione non ha competenza sui parchi nazionali. Se poi,
per ipotesi, questa competenza ci fosse, dico per ipotesi, non si
dice assolutamente nulla in quale direzione si vuole usare.
Un altro esempio: si sostiene la necessità di rifare la legge
regionale delle comunità montane, ma anche qui non si avanza, non
dico un disegno legislativo, ma la minima proposta, per cui
l'attuale situazione, che è di confusione, di tensione, di
sottovalutazione di questo strumento, si trascinerà ancora per
chissà quanto tempo.
Si afferma poi l'impegno nella lotta contro la fame nel mondo,
ma non si dice come e non si dice neppure qual è la quantità di
risorse che la Regione è disposta a destinare a tale scopo. Qui
bisogna fare attenzione perchè un conto è parlare di lotta contro
la fame nel mondo, un conto è fare l'elemosina. Si tratta di due
cose ben diverse e che dipendono dalla quantità e dagli strumenti
che si usano.
Si parla della ricerca di pace, ma non c'è neppure un accenno a
quello che è il problema più delicato, più scottante, più
drammatico di questo momento che è quello degli euromissili,
dell'installazione dei "Cruise" e dei "Pershing".
Fra l'altro ci sono all'ordine del giorno del Consiglio
regionale due mozioni che sono già state rinviate l'altra volta e
che speriamo vengano discusse per evitare che il Consiglio si debba
occupare della questione dopo che i "Cruise" sono già stati
installati a Comiso.
Vi sono poi altre affermazioni che sembrano più precise, ma che
risultano fortemente contraddittorie. Due soli esempi a questo
proposito: si ribadisce che l'Amministrazione regionale intende
adottare la programmazione come metodo di governo, ma poi si
afferma, come ha fatto il Presidente della Giunta in Consiglio e
come emerge, in parte, un pochino più attutito dal documento, che
l'attuale legge regionale del maggio '78 sulla programmazione è
annullata e bisognerà farne una nuova.. Può anche darsi, però
bisognerebbe, almeno contemporaneamente, dire perchè l'attuale
legge regionale non va bene, che cosa bisogna modificare e in quale
senso, altrimenti la conseguenza è che ci si basa sulla
programmazione, ma non si ha alcun strumento e si annullano quelli
che si avevano per fare programmazione.
Per quanto concerne la viabilità ed i trasporti, si comprende in
un lunghissimo elenco, dall'autostrada Aosta-Courmayeur ad una
grande espansione e modernizzazione della rete ferroviaria con il
raddoppio della Chivasso-Aosta, prolungamento della ferrovia da
Pré-Saint-Didier a Courmayeur, tunnel ferroviario fra Aosta e
Martigny.
E' evidente che in tempi relativamente brevi, cioè in 5 e anche
10 anni se vogliamo, non si può fare tutto questo e probabilmente
non è neppure necessario fare tutte queste cose, per cui bisogna
fare delle scelte. Nel documento queste scelte non vengono fatte,
però noi sappiamo, lo sa il Consiglio, lo sa la Comunità
Valdostana, che alcuni orientamenti in questo senso sono già emersi
e sono già definiti.
C'è una scelta, che è sbagliata a nostro avviso, e che è stata
fatta e viene ribadita anche se in modo non chiaro nel documento,
ed è quella dell'autostrada Aosta-tunnel del Monte Bianco, scelta
che era stata giustificata, a suo tempo, con il continuo aumento
del passaggio di mezzi sotto il tunnel del Monte Bianco e con tutto
quello che ciò comportava per l'Alta Valle d'Aosta. Questa
argomentazione, che era la principale dei sostenitori delle
autostrade, è caduta perchè la tendenza non è stata all'aumento, ma
alla diminuzione di tali passaggi; eppure non c'è stata una
revisione, una riflessione su tale tipo di scelta e si vuole
continuare in questa direzione, ma non si capisce per quali
motivazioni questa scelta vuole essere ribadita. Non si capisce
perchè è stato approvato un progetto di massima, se perchè ci sono
alcune grandi imprese che hanno tutto l'interesse al fatto che
questa autostrada venga costruita, oppure perché si vuole che vi
siano tanti più TIR che passino attraverso a Valle d'Aosta per
poterli sdoganare a Pollein e potere incassare i /10 o i 7/10
dell'I.V.A. di importazione.
Un'altra scelta che occorre fare rispetto ai trasporti, ma di
cui non c'è alcuna indicazione nel documento, è quella tra
incentivare ulteriormente la motorizzazione privata oppure
elaborare un piano di trasporti pubblici, efficiente e a basse
tariffe. Evidentemente, anche questo è un argomento molto legato ad
un disegno di legge one discuteremo successivamente: aumentare la
dotazione dei buoni di benzina in esenzione fiscale.
Incentivare a motorizzazione privata significa fare un tipo di
scelta che è antagonistico rispetto allo sviluppo in una efficiente
rete pubblica dei trasporti ed è forse per questo che nel documento
il discorso del piano dei trasporti pubblici viene messo in fondo,
in modo molto timido, quasi sommersamene, con una formulazione che
ascia ben poche speranze sull'attuazione di questo discorso che
sarebbe molto importane: un servizio pubblico, ramificato,
efficiente in Valle d'Aosta che potrebbe essere addirittura
gratuito, oppure se non si vuole gratuito, a tariffe molto basse
per i valdostani. Basterebbe usare i fondi statali che ci sono e
una parte dell'esenzione sulla benzina e si avrebbe un sistema di
trasporti pubblici estremamente efficiente e a bassissimi
costi.
Vi sono infine ed inevitabilmente non è un rimprovero per chi ha
steso lo documento, (perchè non può che essere così) molte
mancanze. Non le voglio elencare tutte, ma ci sono però alcune
omissioni che vanno rilevate. Si tratta di alcune proposte che già
erano emerse nel dibattito politico e che non si ritrovano nel
documento. Per esempio, non c'è alcuna proposta di riorganizzazione
dell'Assessorato all'Industria e Commercio per dotare la Regione
degli strumenti di conoscenza e di ricerca necessari per una
efficace politica industriale. Non c'è nessuna proposta per una
revisione del ruolo della FINAOSTA, la Finanziaria regionale, in
modo da trasformarla da ente tendenzialmente assistenziale in un
motore di sviluppo, in una sorta di centro imprenditoriale, come
chiedono anche - l'ho visto in un loro documento - i sindacati.
Sorprendente poi, e credo molto grave, è il silenzio sulla
politica delle entrate. Adesso la questione è diventata di stretta
attualità e ne abbiamo parlato ieri pomeriggio, però in tutto
questo documento elaborato dalla maggioranza regionale, in cui si
parla anche di verifica elettorale, di modifica dello Statuto ecc.
non si parla di politica delle entrate, perchè evidentemente, la
situazione era ed in parte è ancora tale che la Regione può
starsene tranquillamente ad aspettare questi famosi 7-8-9-10 decimi
che arrivano.
Non esiste alcun cenno sulla politica delle entrate, eppure
questo è il problema che sta travagliando lo Stato italiano, che è
al centro di tutta l'elaborazione della legge finanziaria, che sta
determinando una manovra economica complessa e su cui noi abbiamo
dato un giudizio negativo. Ma è possibile che la Regione Valle
d'Aosta per cui, evidentemente, le entrate sono così importanti.,
non abbia niente da dire sulle entrate regionali? Anche qui ci sono
alcune proposte che già erano emerse in passato e ancora sono
emerse ieri, durante il dibattito, rispetto alla politica delle
entrate che dovrebbero trovare la loro collocazione all'interno del
documento.
Mi riferisco al discorso di inserire nello Statuto speciale la
quota di tributi reali che spetta alla Valle d'Aosta, al discorso
di fare in modo che la quota che spetta alla Valle d'Aosta venga
riscossa direttamente in loco (e non vada a Roma per poi tornare
indietro), al discorso incominciato già da tempo e cioè usare gli
strumenti fiscali che lo Statuto speciale dà alla Regione Valle
d'Aosta, di controllo sull'evasione fiscale e di imposizione, ad
esempio sui grandi patrimoni.
Possiamo aggiungere un altro discorso che è emerso ieri di un
controllo delle imposte che dovrebbero spettare alla Valle d'Aosta
e che vengono pagate fuori dalla nostra Regione. Tutto questo
discorso sulla politica delle entrate è completamente assente nel
documento.
Rispetto a questo discorso si può anche rilevare, come dato di
dettaglio, ma significativo, il velo pietoso che in tutto il
documento è steso sul Casinò di Saint-Vincent. Anche questa è una
cosa di cui non si parla, non si deve parlare. E' una cosa
secondaria? Non credo che lo sia. Allora se ne parli, si dica cosa
se ne pensa, si dica quali sono le prospettive, cosa si vuole fare.
E' inutile, credo, nascondere questo problema scabroso e
imbarazzante sotto il silenzio.
In conclusione, si tratta di un documento i cui limiti sono
notevoli e che è insufficiente, a nostro avviso, a costituire una
solida base di Governo.
Nuova Sinistra ribadisce però che un passo avanti è stato fatto
e fa una proposta per andare oltre questa dichiarazione di intenti
e giungere a dei progetti operativi. La proposta che formulo anche
con l'ordine del giorno è di chiedere alla Giunta di individuare,
all'interno di tutti i numerosi impegni contenuti nel documento,
alcune priorità e di lavorare su questi punti prioritari
presentando al Consiglio regionale, contemporaneamente al bilancio
di previsione per il 1984 e al bilancio pluriennale 1984/86,
quattro progetti operativi sul lavoro, sulla casa, sull'energia e
sull'ambiente.
Il testo dell'ordine del giorno è
il seguente:
IL CONSIGLIO REGIONALE DELLA VALLE D'AOSTA
ESAMINATO il documento "Riferimenti politici e linee
programmatiche del Governo regionale per la legislatura 1983/
1988";
RILEVATO che tale documento elenca numerose proposte,
talvolta positive, ma anche eccessivamente generiche;
CONSIDERATO che, almeno su alcuni grossi temi economici e
sociali, è necessario un rapido passaggio dalle enunciazioni di
principio a concreti progetti operatori;
IMPEGNA
la Giunta regionale, a presentare al Consiglio,
contemporaneamente al Bilancio di previsione per il 1984 ed al
Bilancio pluriennale 1984/1988, i seguenti quattro progetti di
intervento, con una indicazione dei tempi, degli strumenti e delle
risorse per la loro attuazione:
1) Progetto ambiente.
2)
Progetto lavoro;
3)
Progetto casa;
4)
Progetto energia;
PRESIDENTE
: La parola al Consigliere Aloisi, ne ha
facoltà.
ALOISI - (M.S.I.):
Le indicazioni politiche e
programmatiche alle quali dovrà riferirsi l'attività
dell'Amministrazione regionale della Valle d'Aosta per il prossimo
quinquennio, è
stata attentamente analizzata dal Movimento
Sociale italiano e a prima vista da l'impressione di essere una
bella e semplice elencazione di intenti, almeno fino a quando alle
parole non seguiranno fatti concreti.
Il programma di questa legislatura è un bellissimo libro dei
sogni, dove naturalmente non si è dimenticato nulla, senza peraltro
esprimere in proposte reali e concrete il modo e l'attuazione di
questo programma.
Quale credibilità infatti è possibile concedere, ricordando che
le promesse di oggi vengono rilasciate dalle stesse forze
politiche, dagli stessi personaggi che già nella precedente
legislatura avevano garantito nei programmi di allora un governo
efficiente e coordinato? Un Governo che, per lo meno, avrebbe
tentato di risolvere i gravi e drammatici problemi regionali; ed
invece a situazione disastrosa in cui ci troviamo è sotto gli occhi
di tutti?
Non voglio assolutamente con ciò addossare all'esecutivo della
precedente legislatura e tanto meno all'esecutivo di questa
legislatura le intere responsabilità di tutti i mali della nostra
Regione: colpe e responsabilità maggiori sono altrove, ben
individuabili in una classe dirigente e governativa incapace,
incompetente che, anzichè premiare la capacità e la
professionalità, crea clientelismo, favoritismi, sperperi e a farne
le spese, che siano democristiani o socialisti a governarci, è
sempre la povera gente. Quale credito dunque si vuole ottenere con
questo documento?
Vi sono alcuni punti sui quali ci siamo soffermati e sui quali
intendiamo dire qualcosa per una precisazione e per una conseguente
constatazione. Al punto d) a pag. 4 si. legge: "Nei prossimi anni
la crescita della Valle d'Aosta potrà essere garantita solo dal
prevalere di una generale volontà di assumere responsabilità.
Punterà quindi, con coerenza, l'attività futura
dell'Amministrazione regionale affinchè vengano offerte alle nuove
generazioni possibilità concrete di realizzare le loro speranze,
garantire alle categorie più deboli il miglioramento della loro
condizione di vita".
Quali speranze, Signor Presidente, si danno ai giovani nel suo
programma quinquennale? Quella forse di dover continuare a studiare
per lunghi anni rimanendo in un'orbita di parcheggio, per poi
raggiungere l'obiettivo di una disoccupazione cronica? I giovani
sono in attesa di un posto di lavoro, gli sfrattati di una casa, i
cassaintegrati della sicurezza del ritorno al lavoro e i pensionati
e le donne..... Nel documento programmatico, Signor Presidente, non
vengono date risposte precise, non basta scrivere che verranno
offerte possibilità, bisogna dire in che modo e, soprattutto poi,
alle parole, debbono seguire i fatti.
Sul bilinguismo ci sarebbero molte cose da dire, una cosa però
mi preme porre all'attenzione della Giunta e del Consiglio e cioè
che non si deve nel modo più assoluto usare il bilinguismo e, in
modo particolare la lingua francese, ad uso discriminatorio e a
discapito della professionalità. La Valle d'Aosta è parte
integrante di una nazione che si chiama Italia. D'accordo quindi
sul bilinguismo a livello culturale, ma ciò non deve assolutamente
diventare un'arma di discriminazione sociale.
Dove nel programma si accenna alla partecipazione, in forma
concreta, alla lotta contro la fame nel mondo, consiglierei di fare
i conti prima con le necessità regionali e lasciare affrontare allo
Stato e alle organizzazioni internazionali questo argomento che
esula senza dubbio dalle competenze dell'Amministrazione
regionale.
La modifica della legge elettorale è una pretesa ridicola e
pretestuosa e non tiene in nessun conto il fatto che sussisterebbe
incompatibilità costituzionali.
Quando si parla di arrestare il fenomeno speculativo delle
residenze secondarie, io correggerei il verbo "arrestare" con
"regolamentare" la costruzione delle seconde case, perchè esse, a
mio avviso, fanno parte integrante di uno sviluppo turistico
regionale.
Il miglioramento della rete viaria, lo snellimento del traffico,
la direttrice principale e sulle diramazioni laterali, la
realizzazione della linea ferroviaria Aosta-Martigny, il prosieguo
dell'autostrada fino a Courmayeur, l'ultimazione del tronco
autostradale Aosta-Gran San Bernardo fanno parte di un programma,
Signor Presidente, molto ambizioso.
Il giudizio di merito sulla proposta politica del documento
programmatico che noi diamo è di attesa, anche se l'esposizione del
documento è carente dal punto di vista tecnico, si limita a
riferimenti di livelli ottimali, di reali prospettive, dimostrando
così l'incapacità di arrivare a soluzioni specifiche sui singoli
problemi: incapacità tecnica, scarsa professionalità e faciloneria,
mancanza di soluzioni opportune e concrete caratterizzano questo
programma.
Ci riserviamo comunque di ravvedere questo nostro giudizio di
attesa qualora, alle parole, seguissero fatti concreti.
PRESIDENTE
: La parola al Consigliere Torrione, ne ha
facoltà.
TORRIONE - (P.S.I.):
Il Consiglio mi consentirà,
soprattutto il Presidente della Giunta, di iniziare questo
intervento, che sarà brevissimo, in contraddizione con un certo mio
stile, con una notazione di carattere personale che riguarda il
Presidente della Giunta ed il programma.
Mi è sembrato, per conoscenza personale (in quanto abbiamo
trascorso alcuni anni della nostra giovinezza insieme) che lo stile
del Presidente sia estremamente stringato e conciso. Ho notato un
certo suo imbarazzo nella lettura di questo programma, che
contrasta con questa sua capacità di sintesi, mentre il documento è
di 24 pagine. Non mi è parso che il Presidente, nel leggerlo, fosse
eccessivamente convinto, tanto che alcune affermazioni contenute
nel programma sono state, dallo stesso Presidente, smentite
all'atto della lettura. Dico questo perchè anch'io, con una mia
esperienza di carattere politico, a volte, mi sono trovato in una
situazione analoga.
Questo programma mi ricorda alcune vecchie coalizioni di
centro-sinistra, in cui si tentava di introdurre, all'interno del
programma, tutto quanto era lo scibile umano e si davano delle
indicazioni generiche che non potevano essere, a mio avviso,
controbattute da nessuno, e nello stesso tempo, se queste
affermazioni, queste petizioni di principio, avessero poi dovuto
corrispondere ad una effettiva attività di governo, ebbene ci
sarebbero voluti 50 anni per realizzarle.
Devo riconoscere che in questo programma (non scenderò nel
dettaglio) sono fatte anche, con un linguaggio estremamente
piacevole, preciso, accattivante, alcune affermazioni - mi si
consenta di dirlo - scontate e lapalissiane. Ho l'impressione che
nella redazione di questo programma sia stata fatta della
dietrologia, che si sia guardato in avanti, nel senso che, nel suo
stile, mi ricorda alcuni volumi o anche quelle programmazioni
regionali destinate a rimanere dei dotti studi e, a volte, delle
utopiche fantasie.
E' chiaro che in questo programma si sente e si avverte un'opera
di mediazione fra gli indirizzi delle diverse forze politiche; però
mi sono fatto una domanda (spero che poi mi si dia una risposta):
al di là di questa opera di mediazione questo programma investe,
effettivamente, la globalità dei problemi valdostani, senza poi
darne delle soluzioni concrete nella maggior parte dei casi. Se
però tutto questo resta ancora da fare, riallacciandomi ad un
discorso che facevamo ieri su un argomento che mi sta
particolarmente a cuore e che è quello del concetto di autonomia,
noi dovremmo allora fare anche una riflessione non su questa Giunta
e sul suo operato, ma su quello che hanno rappresentato per la
Valle d'Aosta 35 anni e più di esperienza di autogoverno. Credo
infatti che, rileggendo questo programma, risulti che forse, in
certi settori, se si fosse arrivati prima, non ci sarebbe stato
bisogno di includerli in quelle che saranno le future azioni del
governo regionale.
C'è una analisi di carattere politico sulle elezioni. Per
carità, è fatta "ad usum delfini", nel senso che prende atto di una
situazione che non è quella che l'elettorato ha poi fatto emergere
con il suo incontestabile voto. Si è detto di assegnare un posto di
grande rilievo politico ai movimenti di ispirazione regionalista e
autonomista; noi non abbiamo mai negato la validità dei movimenti
regionalisti, però a questo proposito, non tutti i movimenti
regionalisti sono usciti esaltati dall'ultima competizione
elettorale; sono forze, dobbiamo avere il coraggio di dirlo, che
hanno subito una flessione e un calo. Questo per onestà di
proposizione e di constatazione.
Si è detto che era una cosa che sapevamo già, che ci aveva
anticipato il Presidente nel suo discorso all'atto
dell'insediamento e cioè che questa è una maggioranza più ristretta
perchè, in effetti, è una maggioranza che ripete, per qualche
verso, la precedente coalizione, ma che non ha tenuto conto di
alcuni elementi emersi dal corpo elettorale e ha preferito essere
più chiusa in sè stessa, che non aprirsi ad altre forze. E' un
diritto, per carità, che abbiamo già respinto in altre occasioni e
che, con estrema pacatezza, respingiamo anche oggi. Noi riteniamo
che una maggioranza si giudica dalla sua azione concreta, non dalle
possibilità di mediazione che può avere all'atto del suo
insediamento, per cui il Partito Socialista svolge il suo ruolo di
opposizione, lo vuole svolgere con estrema correttezza e nello
stesso tempo con estremo rigore.
Torniamo ad alcune affermazioni. Il programma: a noi sembra che
da questo programma non emerga, se non al di là di alcune aspetti,
il ruolo che la Regione vuole recitare, in termini concreti, in
Valle d'Aosta, nei rapporti con lo Stato, nei rapporti con gli enti
minori.
Abbiamo preso atto con soddisfazione di una inversione di
tendenza contenuta nello stesso programma lo diciamo con estrema
chiarezza ed onestà - di una disponibilità diversa dell'Ente
Regione, almeno a parole, nei confronti delle realtà minori (Comuni
e Comunità Montane). Vorrei che poi a questo facessero seguito atti
concreti perchè io ritengo che l'autonomia non la si difenda solo
in termini contestativi nei confronti dello Stato, ma in termini
concreti nei confronti di realtà minori che meritano di essere
esaltate proprio dall'azione autonoma dell'ente regionale.
C'è un aspetto che mi ha stupito non sia stato trattato in
questo programma ed è un aspetto che riguarda tutti noi, nel senso
che questo regime di autogoverno deve pur penetrare, per qualche
verso, nelle giovani generazioni, sennò rischia, a mio avviso, di
rimanere (ho apprezzato quanto è stato scritto sui giovani) un
elemento estraneo a quella che dovrebbe essere la gioventù e un
patrimonio della gioventù valdostana, e cioè la scuola.
Avremmo preferito una rimeditazione sul suolo della scuola, ma
non tanto per quelle che sono le sue espressioni tipicamente
scolastiche, ma sul ruolo che la scuola deve giocare in un contesto
che è sostanzialmente diverso dal resto del Paese. Questa scuola
resta estremamente asettica rispetto ai problemi della Valle
d'Aosta e io credo invece che, attraverso la scuola si può e si
deve potenziare il regime di autogoverno valdostano, facendo
maturare nei giovani una vera e profonda coscienza
autonomistica.
Mi sono sembrate fantasie, Signor Presidente, alcune
affermazioni che credo siano state messe lì senza una convinzione
profonda: ripeto, quella fantasia della ferrovia Aosta-Martigny -
non voglio scendere nel dettaglio - obiettivamente era un fatto che
gia il Comune di Aosta aveva scartato nei piani regolatori di 10-15
anni fa, per cui rimasticarla in un programma di governo regionale
mi sembra profondamente inutile. Dico anche che, tutto sommato,
sull'aspetto turistico, altre petizioni di principio come quella
dell'Olimpiade, lasciando da parte invece problemi più concreti,
saranno oggetto di una nostra precisa presa di posizione nel
momento in cui si dovrà discutere dei singoli problemi.
Ci sono delle cose pregevoli nel programma, tutte condite, però,
da un pizzico di utopia in più. Noi amiamo la fantasia, abbiamo
detto, per questo non esprimiamo un giudizio negativo del programma
nel suo insieme, perchè sarebbe impossibile esprimerlo, però
aspettiamo la Giunta all'appuntamento con i fatti e in questo caso
il nostro atteggiamento sarà sostanzialmente diverso.
Se infatti all'atto del suo insediamento questa Giunta ha
ritenuto, sconvolgendo una prassi che era ormai consolidata, di
sottoporre al Consiglio alcune linee di tendenza, ebbene noi
diciamo che queste linee, prese nella loro generalità, ci possono
anche stare bene però, siccome molte sono delle pure e semplici
enunciazioni senza elementi di soluzione concreta, noi su questi
elementi di soluzione concreta giudicheremo l'operato del governo
regionale.
Non abbiamo altro da dire, augurando che su alcuni elementi, che
rappresentano aspetti innovativi rispetto a vecchie prese di
posizione di forze politiche - alludo ad un problema che mi sta
particolarmente a cuore, cioè quello dei servizi sociali (perchè
credo che un settore di così vitale importanza incida direttamente
sulla qualità della vita della Valle d'Aosta) - su argomenti di
tale portata e di tale significato alle parole seguano veramente i
fatti. Grazie.
Si dà atto che alle ore 10.48 assume la Presidenza il Presidente
Bondaz.
PRESIDENTE
: La parola al Consigliere Baldassarre, ne ha
facoltà.
BALDASSARRE - (P.S.D.I.):
Il Governo regionale finalmente
ha sottoposto, dopo una sollecitazione da parte delle forze di
minoranza, le linee programmatiche per il quinquennio 1983/1988. I
punti indicati nel programma sono troppo generici e non indicano
soluzioni concrete.
Una certa impressione ha destato l'affermazione del Presidente
Andrione all'ultimo Consiglio, sul futuro delle grandi industrie in
Valle d'Aosta. A noi è sembrato che il Presidente, in quella
occasione, decretasse la fine di queste industrie. Sappiamo tutti
che negli ultimi due anni la Valle d'Aosta ha perso circa 2000
posti di lavoro che, aggiunti al taglio di circa 1200 posti della
Nuova Sias previsti dal piano Prodi, rende la situazione grave. Per
questo bisogna respingere questo piano dell'IRI.
So, tutti lo sappiamo e ne conveniamo, che bisogna abbandonare
la strada dell'assistenzialismo a tutti i costi, però è necessario
trovare fonti alternative onde evitare una massa enorme di
disoccupati. Ecco perchè, e lo abbiamo scritto nel programma
elettorale, bisogna occupare nei prossimi 5 anni tutte le risorse
per la conservazione e l'innalzamento del livello
occupazionale.
Un problema che la maggioranza non sembra evidenziare è quello
dell'edilizia. In questo settore è necessario rivedere i piani
regolatori nei Comuni ad elevata esigenza abitativa per cui è
necessario destinare parte delle aree, attualmente vincolate a
servizi diversi e non di primaria importanza, all'edilizia
residenziale per rilanciare (punto molto importante) quella privata
con opportune agevolazioni creditizie.
In questa enunciazione di programma manca addirittura una
proposta in un settore che noi riteniamo di vitale importanza:
quello del commercio, il quale occupa in Valle d'Aosta circa 10
mila addetti, con circa 2800 imprese. Non si capisce perchè si
continua a dire di no alla Camera di Commercio, considerato anche
che lo Statuto della Valle d'Aosta prevede espressamente la
ricostruzione della Camera di Commercio, anche perchè noi riteniamo
che l'Assessorato competente non è in grado di seguire questo
settore.
Potrei continuare indicando alcuni punti programmatici che noi
non condividiamo, però era mio intendimento fare un intervento
brevissimo.
Ripeto, per concludere, che il programma è un programma
generico; man mano che i problemi verranno sottoposti li
valuteremo, ma in questo momento esprimiamo un giudizio abbastanza
critico.
PRESIDENTE
: La parola al Consigliere Lanivi; ne ha
facoltà.
LANIVI - (Féd. D.P.-U.V.P.):
Credo che sia riscontrabile,
da parte delle forze di opposizione, una certa difficoltà ad
affrontare nel suo complesso il documento che a maggioranza ha
presentato all'attenzione di questo Consiglio.
Queste difficoltà che voglio sottolineare, non vogliono essere
una critica superficiale alle affermazioni fatte, quanto, a mio
parere, vanno assunte e considerate come difficoltà generali
maggiori nell'affrontare problemi attuali dello sviluppo che hanno
connotati così larghi e si presentano con tanti dati di incertezza
da richiedere il massimo senso di responsabilità di tutte le forze
politiche.
Al di là di una più o meno accentuata consapevolezza vi è, e
viene avvertito non solo in questo Consiglio regionale, e non solo
dalla nostra popolazione e non solo dall'Italia, ma dall'intera
Europa, il grande processo di ristrutturazione, di modificazione
ampia e profonda che sta ponendo all'insieme delle economie dei
paesi occidentali problemi di vastissima portata.
Gli interrogativi che ci poniamo oggi e gli sforzi di ricerca
che dobbiamo sostenere si iscrivono nel fondamentale problema della
pace intesa come equilibrio, di una convivenza mondiale più vicina
alle aspirazioni dell'uomo e oggi dobbiamo dire, non solo
aspirazione, ma condizione per a sopravvivenza stessa
dell'uomo.
Queste premesse, che appaiono essere molto teoriche, sono invece
alla radice delle considerazioni che abbiamo voluto tenere presenti
nello svolgimento di questo programma.
Da una parte, la considerazione di questi grandi fenomeni,
dall'altra la volontà di assumere in questo quadro le nostre
responsabilità misurate sui dati concreti della nostra realtà.
Queste mi pare siano le chiavi di lettura di questo
documento.
Ecco perchè fin dall'inizio del documento stesso mi pare che sia
stata affermata, ed è l'impressione della logica centrale del
documento, l'individuazione di due termini di riferimento che si
chiamano responsabilità da una parte, qualità dall'altra.
Il problema fondamentale che ci dobbiamo porre oggi
all'attenzione è di questo tipo: come può, quali obiettivi deve
darsi, quale metodo di lavoro deve seguire una realtà di modeste
dimensioni come a nostra, con caratteristiche come le nostre, in un
momento di grande trasformazione e con incerte prospettive come
l'attuale, per garantire alla nostra gente un futuro - questo lo
voglio sottolineare - rispettoso delle sue caratteristiche
fondamentali?
Il documento cerca di dare una risposta a questa domanda
fondamentale, ma come lo risolve? Lo risolve seguendo questi due
termini, queste due indicazioni che ho detto: responsabilità e
qualità.
Sul primo termine, cioè responsabilità, abbiamo individuato la
proposta per affrontare i problemi con lo Stato. Abbiamo detto che
abbiamo voluto superare una posizione di esclusiva e limitata
rivendicazione; non vogliamo essere chi vuole a tutti i costi di
più. Abbiamo detto vogliamo vedere rispettati i diritti e le
condizioni per le quali e con le quali l'Amministrazione regionale,
la popolazione della Valle d'Aosta, possono diventare responsabili
del loro futuro. E' quindi una posizione onesta e responsabile nel
senso che, anche politicamente, è qualificata.
Si presuppone non più il rafforzamento di strutture
verticalizzate, di accentramento e di potere; si annota che lo
sviluppo attuale, la rivoluzione (l'ho detto ieri) dell'informatica
e delle nuove innovazioni tecnologiche comportano per il loro
sviluppo, una rivalutazione, un rafforzamento di dimensioni minori.
Il dato dell'autonomia regionale, al di là degli aspetti critici di
questa rivoluzione o dei problemi che essa comporta, pone come dato
obiettivamente positivo per la Valle d'Aosta la rivalorizzazione di
dimensioni che non siano quelle nazionali.
E' in questa richiesta di avere le possibilità di essere
responsabili e di partecipare quindi, per la nostra quota di
responsabilità, al disegno più grande di risanamento dell'economia
e non solo dell'economia dello sviluppo del Paese, che vogliamo
collocare la richiesta di certezza dell'autonomia della nostra
Regione.
Abbiamo voluto essere molto concreti e molto realisti. Cosa vuol
dire questo? Abbiamo voluto tenere conto delle obiettive condizioni
della nostra Regione. Sarebbe stato anche possibile fare un
discorso sul piano teorico, apparente, di livello superiore, però
ci siamo anche assunti la responsabilità di presentare e di dare
delle indicazioni credibili e raggiungibili, tenuto conto delle
nostre condizioni, delle nostre capacità, delle risorse che abbiamo
nella nostra Regione. Prospettare quadri eccessivamente slegati da
ciò che possiamo fare (quando dico "da ciò che possiamo fare" non
mi riferisco alle capacità del Consiglio, mi riferisco alle
capacità complessive della Regione) e quando presentiamo progetti o
obiettivi che sappiamo a priori essere incompatibili con le attuali
nostre possibilità e capacità, significa creare obiettivamente
delle condizioni di frustrazione per l'intera nostra Regione.
Certo, se politica dei piccoli passi significa consentire un
graduale sviluppo, non solo delle nostre condizioni economiche, ma
anche delle nostre capacità umane di gestire lo sviluppo, allora la
politica dei piccoli passi non è, secondo noi, un'accusa, è tenere
conto delle reali condizioni nelle quali ci dobbiamo muovere.
Il discorso della responsabilità, quindi, è un discorso che va
generalizzato e che dovrebbe anche essere il dato di fondo di una
riqualificazione della vita politica regionale. L'Amministrazione
regionale deve definire il suo ruolo, ha detto qualcuno: ebbene,
abbiamo indicato il suo modo di essere superando (questo è il
vecchio) la visione di una Amministrazione che si organizzi per
essere il tutto in Valle d'Aosta. L'invito, che va rivolto anche
alle forze dell'opposizione, è allora quello di evitare la netta
contraddizione: da una parte di richiedere partecipazione di una
comunità più aperta, una comunità più creativa con anche maggiore
fantasia, dall'altra parte richiedere che-ogni e qualsiasi problema
sia risolto dall'Amministrazione regionale nel senso dell'aumento
della sua burocratizzazione, dell'aumento del suo intervento in
ogni settore della vita della nostra comunità.
Sono due tendenze contraddittorie tra cui bisogna scegliere. Il
documento presenta un modo di essere dell'Amministrazione
regionale, un momento centrale, importante, ma non il solo momento
importante della vita politica regionale.
L'Amministrazione guarda a comunità in modo positivo, ritiene
che vi siano energie, momenti organizzativi, anche capacità
imprenditoriali che contribuiscono alla crescita complessiva della
Regione, che queste energie vadano aiutate nel loro sviluppo e
nella loro crescita e rispetto alle quali la Regione non si può
porre in termini alternativi, cioè di essere un organismo più
grande tendente al soffocamento di questo insieme di energie che,
nel complesso, invece, vanno sostenute.
Territorio, energie umane, sviluppo economico, formazione
professionale sono i punti di riferimento del programma che la
maggioranza ha presentato.
Territorio: la difesa del territorio, o meglio, a considerazione
del territorio. Il problema del territorio diventa, ed è stato
sottolineato nel documento, non solo un fatto secondario, ma una
scelta primaria perchè l'uso corretto del territorio è anche la
condizione per garantire lo sviluppo della nostra Regione.
Va da sè che la considerazione sulla grande industria, su cui
poi vorrei soffermarmi, va misurata non solo con la compatibilità,
con le energie umane che abbiamo a disposizione, ma anche con i
vincoli che il territorio stesso ci pone.
Sarebbe oggi non solo contraddittorio, ma superato, pensare che
inserimenti di grandi dimensioni industriali siano possibili nella
nostra Regione. Oggi il problema della grande industria si pone
come momento di sostegno ad attività presenti al cui centro
dirigente chiediamo di assumersi, loro, la responsabilità. La linea
dello sviluppo attuale e non solo nel nostro Paese, porta ad un
ridimensionamento e ha un diverso ruolo della grande industria.
Questo è un dato assodato, è un problema di cui dobbiamo tenere
conto, un problema che non possiamo superare con delle liturgie
superate, è un problema soprattutto che non possiamo pensare di
superare illudendo i lavoratori. Il problema è occupazione, il
problema è di trovare posti di lavoro validi, misurati sulle nuove
capacità umane che abbiamo nella nostra Regione, il problema è di
consentire una occupazione economicamente sana e valida a tutti:
non è quindi cercare a tutti i costi di difendere posizioni che ci
troveranno perdenti. Là si deve esplicare la nostra fantasia: nella
ricerca di nuovi posti e più qualificati posti di lavoro. In questo
modo rispondiamo ai problemi e alle esigenze della nuova
generazione. Nel fare battaglie o nell'illudere rieditando vecchie
forme di lotta, in momenti di sviluppo profondamente diversi dagli
attuali, si corre il rischio di creare delle enormi illusioni,
delle difficili condizioni sociali che non questa maggioranza
pagherà, ma pagherà l'istituzione stessa regionale, in termini di
credibilità. Che cosa vuol dire questo? Non vuol dire certamente,
abbandonare la Cogne e l'Ilssa Viola. Come nel passato, la volontà
politica dell'Amministrazione regionale sarà fermamente solidale
con il mondo del lavoro, procederà ed esplicherà ogni sforzo per la
difesa di queste aziende che devono essere ristrutturate,
riqualificate, ma non essere serbatoi o aree su cui un potere
politico lontano può giocare in modo ricattatorio nei confronti del
potere regionale. Faremo ogni sforzo, e questo è contenuto nel
programma; anche se non si sono scritte troppe parole, le
indicazioni contenute in esso sono talmente ferme e precise da non
consentire nessuna forma di speculazione e faremo di tutto, anche
se questo non dipende solo da noi, ma da poteri esterni che hanno
agito in assoluto distacco con il potere regionale. C'è stata, in
questi oltre 30 anni di vita autonomistica, dopo la 2° guerra
mondiale, una costante richiesta da parte della Regione ovvero
quella di venire a conoscenza delle intenzioni, delle volontà
politiche dei programmi delle grandi aziende operanti nella nostra
Regione. Ne abbiamo viste combinare di tutte: non è la Regione
latitante su questo argomento, ma sono certi poteri che hanno
perversamente utilizzato, queste aziende.
In questo momento la Regione ha dichiarato la sua disponibilità
a continuare ogni sforzo e a sperimentare tutte le strade che
possano garantire non una sopravvivenza, ma una esistenza valida di
queste aziende della nostra Regione. Come però ho detto, il
problema della grande industria si iscrive nel problema più
generale dell'occupazione e il programma contiene linee e
indicazioni per un assetto anche occupazionale della nostra
Regione. L'indicazione di fornire servizi alla piccola e media
azienda va in questo senso e la piccola industria, le forme
artigianali rispondono alle capacità imprenditoriali della nostra
Regione.
In questo momento, questa grande dimensione, anche se
spezzettata, anche se diffusa, ha problemi di rafforzamento che
ogni singola azienda, essendo piccola, non può avere. La
preoccupazione della Regione sarà quella di individuare strumenti
in grado di rendere più consistente questa grossa dimensione
occupazionale, non solo ma di prospettare degli sviluppi nei
futuro.
Per sottolineare ancora di più questo argomento e per
allontanare ogni sospetto che l'Amministrazione regionale si porrà
in termini di indifferenza rispetto alla esigenze non solo della
nostra economia, ma in modo particolare dell'industria, voglio dire
che la Regione si fa carico di una scelta (e mi spiace sia stato
poco sottolineato dalle forze di opposizione) che è quella della
formazione professionale.
Apparentemente un dato a latere o lontano dal problema
economico, a qualificazione del personale è un problema
fondamentale da risolvere senza il quale ogni progetto di
riconversione o di miglioramento all'interno del settore economico,
risulta un discorso veramente teorico. Il programma segnala con
grande importanza il problema della formazione professionale. Su
questo aspetto, credo che il documento affronti l'argomento in
maniera sufficientemente chiara e fornisca anche delle indicazioni
che meritano una qualche considerazione.
Il problema della formazione professionale è visto non come dato
aggiuntivo, ma è visto come condizione concreta, reale senza a
quale non possiamo pensare ad un miglioramento complessivo della
nostra Regione. Miglioramento complessivo che vuol dire
miglioramento della capacità di produzione della stessa
Amministrazione regionale, miglioramento dell'insieme dell'economia
della nostra Regione.
Discorso della programmazione: oggi anche questo tema, problema
o considerazione che ho più volte fatto in questo Consiglio, si
presenta in modo molto diverso di come era stato presentato ed
elaborato anni fa. Occorre un ripensamento sul problema della
programmazione, non per operare uno scarto, ma per approfondirlo e
renderlo incisivo. Ricordo - è stata una mia lunga esperienza in
questo campo e soprattutto alcuni anni dopo il varo della politica
di centro-sinistra - il discorso della programmazione era un
discorso fondamentalmente di razionalizzazione.
Il punto di riferimento era uno sviluppo che non conosceva fine;
l'idea limitata era di un organismo di enti pubblici che, in
qualche maniera avrebbero potuto e dovuto garantire e assorbire
l'insieme delle capacità del Paese, indirizzarle in modo ordinato e
continuo. Sono stati costruiti, in quell'epoca, i libri dei sogni.
Tutti i problemi, tutte le difficoltà avrebbero dovuto trovare
soluzione sotto la regia di un ente pubblico, capace di affrontare
tutto, di sussidiare tutti, di surrogare ogni potere.
La verità storica ha poi dimostrato che il grande protagonista,
il grande operatore, al termine di certe esperienze ha solo
dilatato la sua dimensione burocratica, non è stata capace di
incidere là dove doveva incidere, soprattutto non ha operato la
prima riforma che doveva essere operata, cioè la riforma stessa
dell'ente pubblico, dell'organizzazione pubblica. Si è maturato
così un fortissimo distacco tra una vecchia organizzazione pubblica
che pretendeva di essere moderna e non ne era capace. Il risultato
è sotto gli occhi di tutti.
Oggi che cosa vuol dire programmazione? In un momento di grande
trasformazione? Oggi vuol dire l'individuazione di alcune linee
generali di tendenza e su queste linee l'Amministrazione regionale
deve ritagliare il suo spazio di responsabilità, il suo spazio di
intervento, ma nella considerazione che questo organismo non deve
supplire, non deve coprire l'insieme della comunità, in questo caso
regionale o delle comunità nazionali. E' in questo senso che
l'articolazione dello Stato italiano su base regionale è una
richiesta che deve essere sostenuta e che prende maggiore
validità.
Sul tema della programmazione quello che voglio sottolineare è
quindi questo: la legge che stabiliva gli organi e le procedure
della programmazione va adattata alla nuova situazione, ai nuovi
compiti che ci aspettano. E' uno degli impegni che la Regione si
assume. Per quanto riguarda la predisposizione dei piani triennali,
si intende agire con i piani a scorrimento, cioè con previsioni
triennali verificate di anno in anno e riattualizzate.
Su altre considerazioni invece l'opposizione è scesa in
annotazioni più particolari, per quanto riguarda il discorso
dell'edilizia, volevo ricordare al Consigliere Baldassarre che oggi
vi è una scelta, sottolineata più volte in questo documento, sul
problema dell'edilizia che interessa, sotto l'aspetto economico,
per l'imprenditorialità e per le capacità costruttive che noi
abbiamo nella nostra Regione. Mi pare che la linea scelta dal
documento e che è coerente all'altra affermazione e cioè quella di
arrestare lo sviluppo delle abitazioni secondarie, è nel recupero
del vecchio patrimonio edilizio che costituisce una delle scelte
prioritarie contenute in questo documento. C'è anche inserito tra
quegli atti progettuali di interesse prioritario laddove si parla
di patrimonio edilizio esistente. Che cosa vuol dire questo? La
Regione intende valorizzare il recupero del patrimonio edilizio
esistente per arrivare ad un risparmio di uso del territorio, cioè
per evitare sprechi del territorio che consideriamo ricchezza
fondamentale della nostra Regione e, nello stesso tempo, per
evitare che vi sia un aumento di abitazioni di cui la popolazione
residente non può beneficiare perchè abitati solo saltuariamente
nel corso dell'anno. Il recupero quindi dell'edilizia esistente, la
sua rivalorizzazione rappresenta una scelta fondamentale della
proposta programmatica della maggioranza. Il discorso del commercio
va inserito nel discorso complessivo di valorizzazione della
piccola imprenditorialità locale, cioè quella piccola dimensione
che costituisce il tessuto economico più vasto che abbiamo nella
nostra Regione e rispetto al quale, l'Amministrazione regionale
intende operare fornendo servizi che la irrobustiscano. Siamo
convinti, e perfettamente coscienti, che questa piccola dimensione
rappresenta il punto di riferimento più forte per garantire lo
sviluppo futuro nella nostra Regione e non in termini esclusivi.
L'altro dato di riferimento del programma è il discorso della
compresenza dei settori economici, un equilibrio dove trova un suo
logico inserimento la valorizzazione della piccola
imprenditorialità locale e senza la quale lo sviluppo economico
regionale avrebbe durissimi colpi.
Procedo in modo disordinato su alcuni altri argomenti.
Il Consigliere Aloisi ha sfoderato il problema del francese.
E' un problema solo apparentemente delicato: in verità è un
argomento forte e possiamo tranquillamente considerarlo anche
all'interno del discorso occupazionale. Non dobbiamo mai
dimenticare, al di là degli aspetti culturali, al di là del punto
di forza che la lingua francese rappresenta per la nostra Regione,
come una delle giustificazioni stesse della nostra autonomia, che
il francese è una grande difesa per l'occupazione locale. Non
dobbiamo mai dimenticare ( e per chi vuol fare faccia pure qualche
viaggio anche in altre Regioni) quali problemi si pongono oggi, in
altre Regioni, per il loro equilibrio occupazionale, a fronte di
forti fenomeni migratori all'interno del Paese. Il francese è
un'arma, uno strumento difensivo dell'occupazione regionale e anche
difensivo dei nostri giovani. Non dimentichiamolo mai. E' vero che
dobbiamo procedere per la massima qualificazione, in termini di
capacità professionale, dei nostri giovani. E' altrettanto vero
però che dobbiamo creare delle condizioni di difesa e di
valorizzazione di queste capacità affinchè possano crescere. Il
francese ha una sua grande utilità in questo campo. Non dobbiamo
presentarlo come arma discriminatoria, come pericolo incombente,
dobbiamo presentarlo come ricchezza fondamentale anche dei problemi
occupazionali e soprattutto dei nostri giovani.
Vorrei concludere riprendendo uno stimolo, molto interessante,
che il Consigliere Riccarand ha fatto nel suo intervento iniziale.
Mi pare che una delle considerazioni sia quella credo, se non
altro, che vi sia stato un giudizio positivo sul fatto che la
maggioranza ha espresso i suoi intendimenti. Su questo vorrei fare
alcune considerazioni. Se vi è stato un passo avanti, questo è
costituito dal fatto che è stata scritta una volontà (non con ciò
che le Giunte, in passato, non abbiano avuto volontà, questo
dobbiamo dirlo molto concretamente e molto obiettivamente) poiché è
una caratteristica generale non solo delle forze politiche della
Valle d'Aosta, ma del modo di esprimersi della Valle stessa: è più
capace di operare che di parlare. In altre Regioni, anche poverette
(dico poverette per le loro condizioni, non in termini
dispregiativi) sono stati presentati da anni documenti e schemi di
programmazione meravigliosi. Se poi si va in queste Regioni e si
misura nella realtà che cosa è successo, cosa sta avvenendo, si
scoprono delle situazioni terribili.
Non è quindi positivo il fatto che oggi si presenti un documento
che dà delle indicazioni della volontà di azione
dell'Amministrazione regionale non vuol dire che da oggi si segna
una data particolare, una specie di prima e dopo Cristo, no. Se
oggi può essere stato fatto un passo avanti, è semplicemente perchè
sono state scritte in un certo modo e in un certo ordine delle cose
che pure erano nelle intenzioni delle forze politiche, anche di
quelle degli anni passati e non solo dell'ultimo quinquennio. Ho
partecipato molte volte ai congressi a cui ha partecipato la
Regione, come rappresentante di tutte le nostre forze politiche e
ho visto che se c'era un difetto comune a tutti era quello di
essere incapaci molte volte di parlare in modo fascinoso,
suggestivo, ma di essere e di vedere su ogni affermazione il lato
concreto, la possibilità operativa. Credo che questo sia, tra le
altre cose, una delle caratteristiche, uno dei valori di cui non
dobbiamo dimenticare la portata.
Riprendendo il discorso di prima, pareva, secondo l'appunto del
Consigliere Riccarand, di non vedere forse il punto di riferimento
preciso che ha il documento. Tutta a logica del documento si svolge
attenta ai problemi della Regione e con l'obiettivo fondamentale di
risolverli tenendo fortemente conto delle caratteristiche
culturali, sociali ed economiche della nostra Regione.
L'ipotesi centrale è il cosiddetto "sviluppo autocentrato", che
non vuol dire autarchia, ma vuol dire utilizzare al meglio le
risorse naturali e umane che abbiamo a disposizione. Voglio allora
dire al Consigliere Riccarand: questo modo di procedere è una forma
obiettiva e concreta di solidarietà per il miglioramento
complessivo, non solo del nostro paese, ma anche per evitare quei
fenomeni di sfruttamento del Terzo Mondo.
Come possiamo evitare la tendenza che i Paesi più poveri siano
sempre più sfruttati? La via di uscita è che i Paesi industriali
occidentali usino in maniera più corretta le loro risorse,
impieghino fino in fondo non solo le loro risorse naturali, ma le
loro capacità umane senza pensare che il loro sviluppo debba essere
sopportato dallo sfruttamento di altri. Tale discorso risponde a
questa logica. Anche se non vi sono pagine teoriche per descrivere
questa situazione, possiamo benissimo dire che lo sforzo che è
all'interno di questo documento, che è quello di recuperare energie
per utilizzare al meglio le capacità umane e le risorse naturali
della nostra Regione, è anche una risposta molto più concreta di
enunciazione di principio o di affermazioni che molte volte
finiscono all'interno di questa aula.
L'atteggiamento dell'opposizione è, mi pare, una sorta di
attesa, più che una critica serrata al documento. Credo che
l'opposizione abbia detto sostanzialmente questo: il documento, pur
non perfetto, contiene però degli spunti, degli stimoli attorno ai
quali lavorare.
Mi sembra che l'atteggiamento dell'opposizione sia di sfida nei
confronti della maggioranza e della Giunta e cioè: sarete capaci di
fare ciò che avete scritto?
A questa domanda abbiamo però risposto, fin dalle prime pagine,
che questo documento è una sfida, non è una posizione e la
maggioranza non si pone in condizione di condanna assoluta
dell'opposizione ma essa esprime, questa volta per iscritto, la sua
volontà. In questo modo assume una sua responsabilità, misura anche
le sue capacità rispetto a queste cose, fornisce all'opposizione
degli strumenti per un confronto che ha già rivelato un suo dato
positivo per un miglioramento qualitativo del nostro dibattito.
Alla base di questo documento c'è infatti la volontà di un
rafforzamento dell'istituzione regionale, della Regione, perchè
questo è un nostro compito e quindi questo documento, anche se non
perfetto, - lo voglio sottolineare - ha al suo centro, questo
obiettivo.
PRESIDENTE
: La parola al Consigliere Beneforti, ne ha
facoltà.
BENEFORTI - (D.C.):
Da tempo si sentiva l'esigenza di un
piano di sviluppo nella nostra Regione. Infatti anche il
sottoscritto si è soffermato molto spesso nell'attività che
svolgeva precedentemente a quella attuale.
Perciò, finalmente possiamo dire di essere giunti alla
realizzazione di questo piano di sviluppo. La Democrazia Cristiana
lo sosterrà fino in fondo, non tanto perchè contiene
...
INTERRUZIONE
Torrione, tu hai fatto 20 anni di vita amministrativa, io ho
fatto il povero sindacalista, quindi non sono raffinato come
te..... E' chiaro che il tuo intervento non mi ha affatto
soddisfatto, perchè da un socialista mi aspettavo qualcosa di
diverso.
Dicevo che la Democrazia Cristiana sosterrà queste linee di
sviluppo del programma che la Giunta intende dare. Non solo perchè
contiene le indicazioni (in parte, non dico totalmente) del proprio
programma, ma perchè ritiene che solo con un piano programmatico si
può prevedere un armonico sviluppo in tutti i settori
dell'occupazione regionale nonchè dell'economia e si realizza un
sicuro punto di riferimento per l'attività degli enti locali, delle
forze sociali, con particolare riferimento alle organizzazioni
sindacali, che sono le più interessate ai problemi
occupazionali.
Tutto ciò permette di uscire dalla politica assistenziale del
giorno per giorno, di elevare anche il livello del confronto
politico (e quindi eliminare l'improvvisazione) di difendere e
realizzare, nel concreto, l'autonomia della nostra Regione.
Tali linee, nella loro premessa, dopo avere richiamato il
significato politico dell'accordo raggiunto fra le forze di
maggioranza, affrontano il senso delle richieste che vengono
rivolte al governo centrale e l'importanza che rivestono i
presupposti etnici, linguistici e culturali della collettività
valdostana.
In particolare, si rivendicano dal governo centrale tutte quelle
competenze amministrative che sono previste dallo Statuto speciale
della Valle d'Aosta e la modificazione della legge elettorale per
le elezioni europee, per consentire anche alla Valle d'Aosta di
essere rappresentata a tale livello; a estensione della potestà
legislativa in materia di ordinamento comunale, di conoscerne
l'entità della presenza del capitale pubblico in Valle d'Aosta,
perchè ogni nostra linea di sviluppo, ogni piano che potremmo
studiare non può prescindere dal conoscere quale è il peso del
capitale pubblico, quindi delle aziende di Stato in Valle
d'Aosta.
Ci deve essere un discorso chiaro, su questo aspetto, con il
governo centrale: perchè non possiamo certamente pensare di essere
in condizioni, oggi, di sostituire tutti i posti di lavoro che
venissero a mancare per disinteresse da parte del governo stesso,
un ruolo della Regione che le permetta di assumersi le
responsabilità, di gestire il proprio avvenire e di impedire
soprattutto che le decisioni vengano prese dal centro sulla testa
della collettività valdostana. Questo per esempio è successo sul
riparto fiscale di cui abbiamo discusso ieri mattina: ovvero la
decisione presa, ad un determinato livello, senza nemmeno
permettere alla Regione valdostana di confrontarsi su un argomento
sul quale era stato raggiunto un accordo fra le parti e che
notoriamente andava a ledere anche l'economia della nostra
Regione.
In merito alla riorganizzazione dell'Amministrazione regionale e
alla valorizzazione e responsabilizzazione degli enti locali, si
prevede la realizzazione dell'autonomia finanziaria da parte dei
Comuni ed il potenziamento dei servizi urbanistici e legali a
favore degli stessi, nonchè la revisione della legge relativa alle
Comunità Montane.
Tutti abbiamo sempre parlato di decentramento e dobbiamo cercare
di realizzarlo, ma dobbiamo mettere certamente i Comuni e le
Comunità Montane nelle condizioni di potersi gestire.
Inoltre, per quanto riguarda i metodi di lavoro
dell'Amministrazione regionale (cui anche Mafrica si riferiva) si
intende adottare a programmazione come metodo di governo: ciò
comporta la realizzazione, come spiegava anche Lanivi, di un piano
triennale di previsione degli interventi e dei relativi impegni
finanziari. Un lavoro collegiale da farsi certamente da parte della
Giunta che oggi, forse, non lo fa, ma che deve avvenire se vogliamo
realizzare alcune linee di sviluppo, come è necessaria e si prevede
la valorizzazione dei quadri regionali intermedi e dei dirigenti
responsabilizzandoli anche nelle loro scelte. La dirigenza che
abbiamo deve essere di qualità, ma deve essere anche
valorizzata.
Si deve provvedere alla creazione di un ufficio legislativo
qualificato, alla qualificazione del personale e ad una maggiore
razionalizzazione dello stesso.
Naturalmente, al piano di sviluppo non può non essere collegata
anche la formazione professionale: questo non solo per fare fronte
alla crisi che oggi attraversiamo, ma anche per un discorso sul
tipo di occupazione che intendiamo dare nel settore industria, che
vogliamo dare nel settore dell'agricoltura, che vogliamo dare nel
settore del turismo o nel settore dei servizi. E' chiaro che
dobbiamo preparare i nostri giovani a potere acquisire determinati
posti di lavoro.
La formazione professionale non ha senso se non è collegata a
delle linee precise di sviluppo: se non stabiliamo che cosa
vogliamo fare nel settore dell'industria, dell'artigianato, del
turismo o dell'agricoltura non possiamo portare avanti un discorso
di formazione professionale, perchè andremmo a creare nuove
specializzazioni, magari altrettanti disoccupati, che resteranno
disoccupati come avviene oggi per tanti ragionieri o geometri che
abbiamo sulla piazza. E' chiaro che anche questo è necessario
organizzarlo mediante un Centro di orientamento professionale, e
nello stesso tempo, con la sua creazione è necessario coinvolgere
le categorie che sono interessate a questa formazione
professionale.
Naturalmente si intendono prendere certe iniziative di sviluppo
anche nell'agricoltura. Pur con la crisi che sta attraversando la
nostra agricoltura, è chiaro che rimane sempre un settore che può
partecipare all'economia valdostana e al reddito dei valdostani.
Non possiamo fare a meno della nostra agricoltura, ma dobbiamo
cercare di potenziarla così come si dice nelle indicazioni previste
dal piano, ma soprattutto ritengo, tramite la revisione delle leggi
che oggi assistono l'agricoltura e, in modo particolare, una
verifica che le leggi siano applicate con lo spirito con cui
vengono fatte.
Nel settore dell'industria e dell'artigianato, che rimane uno
dei cardini principali dell'occupazione e dell'economia regionale,
si chiede di conoscere, come ho detto in precedenza, quale è la
presenza del capitale pubblico in Valle d'Aosta, di sapere che cosa
si intende fare ala Cogne, alla Sadea, all'Enel, alla Sip, ecc., in
tutti i settori dove il capitale pubblico è impegnato. Anche per
questi settori, nelle linee di sviluppo che abbiamo proposto, sono
previsti interventi che ci possono portare al superamento della
crisi attuale e a garantire determinati posti di lavoro ai giovani
e alle donne in modo particolare. Io ritengo che notevole
importanza rivesta anche la Commissione che è prevista e della
quale devono fare parte tutte le forze sociali interessate; questo
però non deve essere il momento per soprassedere, dicendo che,
visto che c'è tanta difficoltà in giro ad affrontare problemi
dell'industria o dell'artigianato, si fa questa Commissione in
quanto le Commissioni affossano tutti i problemi.
Se vogliamo uscire dalla crisi, ci deve essere l'apporto di
tutti e dobbiamo trovare i modi e gli strumenti affinchè tutti
possano portare il loro contributo per affrontare in una certa
maniera i problemi che oggi ci stanno di fronte.
In modo particolare per il settore industria è necessario
esaminare il discorso di un Centro che dovrebbe avere anche compiti
di osservatorio sulla situazione generale.
Questo Centro dovrebbe seguire la situazione che abbiamo
attualmente e le possibilità di occupazione che esistono nelle
attuali aziende private; elaborare piani, ricerche e programmi
sull'attività produttiva che potrebbe essere insediata nella
Regione: indicare e incentivare quelle attività produttive i cui
prodotti trovano collocazione sul mercato e che garantiscono i
livelli occupazionali, prevedere determinati interventi sostitutivi
in caso di crisi delle aziende, stimolare soprattutto
l'imprenditorialità, a cooperazione, l'autogestione, le attività
collaterali alle produzioni esistenti.
Non basta dire: "costituiamo il Centro", ma dobbiamo dare
contenuti a questo Centro. Questi possono essere alcuni ma ce ne
sono altri che dobbiamo vedere, discutere. Bisogna confrontarsi:
che le organizzazioni sindacali propongano il loro documento. Credo
infatti che le indicazioni date su questi argomenti debbano essere
valutate, valorizzate e tenute nella massima considerazione perchè
sono di una certa rilevanza.
Oltre agli interventi del settore industria, dell'artigianato,
dell'agricoltura, si prevede anche un discorso nuovo nel settore
terziario e in modo particolare nel settore del turismo, il quale
riveste per noi una particolare importanza agli effetti
dell'occupazione e dell'economia regionale.
Per quanto riguarda questo settore, come si dice anche nel
documento, si tratta di andare a potenziare i punti turistici già
esistenti e cercare di valorizzare le zone che non hanno ancora
raggiunto un certo sviluppo turistico e che possono essere
sviluppate. In sostanza, si deve organizzare nel turismo uno
sviluppo più armonico di quello che c'è stato fino ad oggi e
cercare di portare investimenti nel settore turismo in modo tale da
dare uno sviluppo alle comunità e, allo stesso tempo, anche
all'occupazione nelle varie zone.
Soprattutto, l'ho sempre detto e lo ripeto, si tratta di
usufruire dei capitali esterni nella misura in cui la Valle d'Aosta
ne ha bisogno, e non nella misura in cui altri lo decidono per noi
(come è successo per molte località turistiche della nostra
Regione). Dobbiamo fare in modo di utilizzare i capitali esterni,
che talvolta si rendono necessari, con un controllo della Regione
affinchè non avvenga quello che, in molte occasioni è avvenuto fino
ad oggi!
Allo sviluppo che devono avere i maggiori settori che compongono
l'economia regionale, si unisce e si deve unire una politica della
casa tramite la ristrutturazione del quartiere Cogne, il recupero
del centro storico nel capoluogo o negli altri centri più
significativi della Valle d'Aosta. Oggi quello della casa è un
problema serio a causa degli sfratti, a causa delle persone che
cercano abitazioni e che non trovano, a causa dei costi degli
affitti che hanno raggiunto dei livelli non indifferenti nella
nostra Regione. Per tutti questi motivi dobbiamo affrontare questo
problema, come dobbiamo affrontare quello dell'edilizia in genere.
Con la ristrutturazione dei centri storici e il varo di una
politica abitativa, si ridà vigore anche all'industria edilizia e
all'occupazione nel settore.
Questo discorso deve essere accompagnato anche da una politica
energetica, certamente diversa da quella che è stata condotta
finora nella nostra Regione. Soprattutto deve essere studiata una
politica del credito, che sia selettiva e finalizzata per evitare
situazioni cui siamo andati incontro fino ad oggi.
E' vero, e qualcuno lo ha detto, che il piano, o queste linee di
sviluppo, sono ampi, investono quasi tutti i settori, ma dobbiamo
riconoscere che i problemi riportati in queste linee sono i
problemi che tutti hanno discusso e che abbiamo letto in molti
programmi presentati in occasione delle ultime elezioni
regionali.
Quindi, questo piano può apparire il libro dei sogni; ma
certamente vi sono problemi che devono essere affrontati e io
ritengo che solo affrontandoli possiamo dare alla Valle d'Aosta uno
sviluppo diverso. Come Democrazia Cristiana non siamo (almeno in
Valle d'Aosta) un partito della mediazione, siamo un partito che
vuole affrontare e risolvere i problemi e su queste linee porteremo
avanti la battaglia che riterremo necessaria.
Si dà atto che alle ore 11.43 assume la Presidenza il Vice
Presidente De Grandis e alle ore 11.53 nuovamente il Presidente
Bondaz.
PRESIDENTE
: La parola al Consigliere Baldassarre, ne ha
facoltà.
BALDASSARRE - (P.S.D.I.):
Chiedo scusa al Presidente del
Consiglio e ai Consiglieri perchè nel mio breve intervento mi sono
dimenticato, forse nella fretta di sedermi, di presentare un ordine
del giorno che leggo ora.
IL CONSIGLIO REGIONALE DELLA VALLE D'AOSTA
ESAMINATO il programma del Governo regionale per il
quinquennio 1983/1988;
RILEVAT0 che il documento non elenca alcuna proposta nel
settore del commercio che in Valle d'Aosta occupa circa dieci mila
addetti;
IMPEGNA
la Giunta regionale a presentare al Consiglio una proposta
per la ricostituzione della Camera di Commercio o in subordine la
costituzione nell'ambito dell'Assessorato di un Comitato tecnico
che segua i problema della categoria.
PRESIDENTE
: Voglio informare il Consiglio che, da prese
di contatto con la società Ilssa Viola per l'incontro che era stato
stabilito con il Consiglio di fabbrica, questa non ha dato a sua
disponibilità per l'accesso ai locali dell'azienda.
La Presidenza del Consiglio prenderà contatto con il Consiglio
di fabbrica per trovare una soluzione alternativa, in modo da
arrivare ad un incontro così come era stato concordato.
La parola al Consigliere Millet, ne ha facoltà.
MILLET - (P.C.I.):
Vorrei illustrare un ordine del giorno
che è legato ad uno dei punti del programma e alla situazione
attuale della Cogne. Ne do lettura.
IL CONSIGLIO REGIONALE DELLA VALLE D'AOSTA
PREOCCUPATO per le reiterate e confuse notizie finora avute
in merito al futuro dello stabilimento industriale Nuova Sias di
Aosta (le proposte di Romano Prodi, Presidente dell'IRI, annunciano
un taglio di 25.000 posti di lavoro nell'industria siderurgica
pubblica, di cui 4.500 per l'intera Nuova Sias);
NEL SOTTOLINEARE l'estrema gravità degli orientamenti
relativi allo stabilimento di Aosta (in cui sarebbero cancellati
1.248 posti di lavoro sui 3.850 attualmente restanti dopo la
continua emorragia dovuta alla mancata sostituzione dei pensionati
e dimissionari);
CONSTATATO come i ritardi nei finanziamenti da parte dello
Stato abbiano creato gravi difficoltà nel processo di rinnovamento
tecnologico e pesanti oneri finanziari nel conto economico
dell'azienda;
NEL SOTTOLINEARE il ruolo che lo stabilimento di Aosta ha
avuto e può continuare ad occupare nel settore degli acciai
speciali, a condizione che siano completati gli investimenti già
avviati e che siano convenientemente definiti i settori di
produzione delle diverse aziende siderurgiche italiane, le
ristrutturazioni necessarie ed i conseguenti finanziamenti;
DISAPPROVA gli attuali orientamenti del gruppo dirigente
dell'IRI, della Finsider e della Nuova Sias tendenti di fatto ad un
grave ridimensionamento dello stabilimento di Aosta;
SOLLECITA i Parlamentari valdostani ad assumere nei confronti
del Governo e del Parlamento tutte le iniziative necessarie per
salvaguardare l'occupazione nel settore siderurgico
valdostano;
INVITA
i Ministri delle Partecipazioni Statali e dell'Industria a
presentare al più presto al dibattito con le Organizzazioni
Sindacali e con gli Enti Locali interessati un piano complessivo di
ristrutturazione e sviluppo della siderurgia pubblica e
privata:
e la Giunta regionale:
1)
ad esercitare compiti di collegamento e di stimolo
verso il Governo (in stretto rapporto con il Consiglio regionale e
con le Organizzazioni Sindacali regionali) al fine di difendere il
ruolo produttivo e i livelli occupazionali presso la Nuova Sias di
Aosta;
2)
a predisporre idonee proposte nel campo del
risparmio energetico che possano favorire il contenimento dei costi
di produzione della principale industria valdostana.
PRESIDENTE
: La parola al Consigliere Perrin, ne ha
facoltà.
PERRIN - (U.V.):
Très brièvement, parce que je n'ai
aucune intention de refaire une analyse du document que chacun de
nous connaît parfaitement, pour l'avoir entendu dans la dernière
séance du Conseil et pour l'avoir longuement médité. Je voudrais
simplement affirmer qu'avec toute probabilité les critiques au
programme présenté par le gouvernement qui sont venues de
l'opposition régional dérivent d'une difficulté d'interprétation de
la clé de lecture de ce qui a été à la base de la rédaction de ce
document. Clé de lecture, qui, je crois, peut se diviser en trois
points: d'un côté, la volonté et la capacité autogestionnaire de la
Vallée d'Aoste, d'un autre côté, la prise de conscience des
responsabilités de chaque collectivité et enfin une équation
culture/économie.
Nous vivons en effet, en ce moment, une époque où chaque
collectivité essaie de prendre en charge de plus sa capacité
d'agir, essaie de s'autogérer au mieux. C'est ce que la Vallée
d'Aoste veut et peut faire. Voilà pourquoi, dans-ce programme il y
a des indications, minimales certes, qui concernent les
possibilités d'autogestion de notre Région à travers les requêtes
avancées au gouvernement italien. Il y a d'ailleurs la volonté,
exprimée dans le document, de responsabiliser les différents
organes de mouvement à travers une restructuration, si nous
voulons, de l'administration régionale, à travers la possibilité
donnée aux collectivités locales (communes, associations
différentes) d'assumer leurs responsabilités, tout en leur donnant
aussi la possibilité d'agir.
Il y a ensuite tout le problème du développement économique de
notre Région. La clé de lecture du document ne peut être que la
culture valdôtaine, la civilisation valdôtaine. En effet, très
souvent les désastres, qui ont été commis avant 1945 et en ces
années de soi-disant parfois, autonomie de la Vallée d'Aoste, ont
été dus à un manque de liaison entre la culture valdôtaine et ce
qu'on voulait réaliser.
Dans le document, il y a une étude des réfences qui constituent
le particulier de notre peuple et c'est de ces références
qu'évidemment toute action doit être faite: en politique
culturelle, dans la défense du territoire, dans la prise de
conscience du fait d'être quelque chose de différent (je ne dis pas
de mieux, mais de différent), à travers l'école, par exemple, et le
développement de l'économie valdôtaine.
Cette politique culturelle doit être poussée afin qu'on puisse
éliminer les aspects négatifs qui se sont produits dans le passé,
aspects négatifs dus, en grande partie, à des facteurs extérieurs
(une forte immigration, le non pouvoir d'agir dans certains
secteurs), à une imitation ou parfois une imposition de modèles qui
venaient de l'extérieur, qui ne tenaient pas compte de la réalité
valdôtaine; ce qui a porté à un affaiblissement de notre identité
ethnique et culturelle.
Et donc cette politique doit maintenant essayer de renverser la
situation en renforçant notre identité, en faisant reprendre
conscience de notre particularisme.
Ceci se fera surtout à travers l'école. Quelqu'un a reproché
qu'il manquait dans ce document quelque chose à l'égard de l'école.
Je ne crois pas qu'on puisse affirmer cela. Il y
a, avant la
volonté de continuer l'action qui a été faite jusqu'à maintenant
pour l'application du Statut,
l_______________________________________________________________________________________________________________________________a
volonté d'arriver à une "valdôtainisation" de l'école et à faire de
façon que l'école puisse reformer des Valdôtains. Le fait de
demander, par exemple, de préconiser qu'il y
ait la
possibilité d'ouvrir des chaires de civilisation valdôtaine va
justement dans ce sens.
Ce qui a manqué, malheureusement, trop souvent dans l'école
c'est une liaison, dans le programme, avec la réalité valdôtaine,
de façon que les jeunes formés ou déformés par l'école ne
connaissent même pas leur réalité. Et donc la volonté d'arriver à
ceci est extrêmement louable.
Pour ce qui concerne l'économie, soit en agriculture, à travers
l'introduction de nouvelles cultures, à travers une révision de la
politique du passé, soit dans la valorisation de l'artisanat, soit
dans une prise gestionnaire du tourisme, il y a eu cette volonté de
lier développement économique avec la culture valdôtaine.
Je crois qu'en synthèse, ce que ce document a voulu faire, c'est
de donner une réponse aux besoins des Valdôtains, aux besoins
anciens et nouveaux des Valdôtains. Mais c'est une réponse qui ne
vise pas à la qualité, mais à la quantité. Et je crois que c'est là
l'essentiel du document: améliorer la qualité de la vie des
Valdôtains. Si le gouvernement régional saura répondre à cette
profonde exigence valdôtaine, et je dirais même universelle, je
crois que le gouvernement régional aura fait la meilleure des
politiques qu'on puisse faire de nos jours.
PRESIDENTE
: La parola al Consigliere Berti, ne ha
facoltà.
BERTI - (Art. e Comm. Vald.):
Questa legislatura intende
muoversi, contrariamente alla precedente, su un documento con delle
linee programmatiche. Bisogna dare atto che è un documento che,
sostanzialmente, raccoglie ed abbraccia tutte le varie branche
produttive ed occupazionali della nostra Regione.
Ci sarebbero alcune contro deduzioni da proporre, però sappiamo
che è una linea politica, programmatica che, via via, andrà più o
meno sostenuta o corretta o modificata a seconda dell'andamento
perchè, ovviamente, come ogni azienda, anche l'azienda Regione
Valle d'Aosta, per potere spendere deve poter avere anche
determinati introiti. Purtroppo in questi giorni abbiamo avuto già
una prima parte di decurtazione e quindi non sappiamo ancora
esattamente come, per l'immediato futuro, intenda muoversi con le
disponibilità e le risorse finanziarie che giacciono nelle nostre
casse.
Il problema più grave è quello occupazionale dell'industria
siderurgica e la conseguente crisi che attanaglia la nostra
Regione, colpendo soprattutto le famiglie dei lavoratori che si
trovano con il posto di lavoro in pericolo. Dice bene il Presidente
della Giunta nella presentazione di questo documento, che non
intende più incentivare questo tipo di industria (se ricordo bene
ha detto "morte a quella industria assistenziale" anche io sono di
questo parere) che viene nella nostra Regione, soltanto per pochi
mesi, nemmeno per pochi anni, per prendere, con pretesti più o meno
fortuiti, dei soldi, garantendo e poi non mantenendo posti
occupazionali.
Noi dobbiamo cercare un'alternativa a queste industrie e mi fa
piacere che in questo documento ci siano più volte dei riferimenti
alla piccola e media industria, all'artigianato, al commercio ed al
settore terziario. Questo non può che soddisfare le esigenze di
quelle piccole imprese che, come sappiamo, gravitano attorno alla
grossa industria e fanno da supporto. Anche loro, in questo
momento, risentono di questa recessione, di questa disfunzione
occupazionale riguardante soprattutto il settore siderurgico, che
abbiamo nella nostra Regione.
Il neo Assessore, instauratosi nell'Assessorato Industria,
Commercio e Artigianato da poco tempo, non ha forse ancora potuto
muoversi, ma mi pare che in due mesi non abbia preso quelle
iniziative atte ed idonee e che, in riferimento a questo programma,
erano già state contenute e quindi erano già state concordate.
Mi riferisco soprattutto al settore artigianato, che è il
supporto ed è l'alternativa per il nostro futuro e quindi se noi
vogliamo attenuare quella disoccupazione che si verificherà sia per
quest'anno che per il prossimo, dobbiamo incentivare il settore
della piccola e media impresa e quindi il settore artigianale.
Incentivarlo in che maniera? Non certo nella maniera in cui ha
risposto poco tempo fa l'Assessore all'Industria, dicendo "le ditte
artigiane si rivolgano alla banca"..... Questa è una
contrapposizione, un controsenso che non rispecchia per niente le
linee programmatiche di questo documento. Io mi auguro che si trovi
un accordo e la mia posizione in questo Consiglio sarà critica e
anche costruttiva nel dare questo indirizzo per l'incentivazione
delle piccole imprese. La piccola impresa ha bisogno di sostegno,
non di assistenza, perchè deve avere delle finalità, sia
occupazionali che produttive; quindi come dice anche il documento,
necessita delle risorse sia umane che territoriali della nostra
Regione. Bisogna perciò cercare di raggruppare e di coordinare,
attraverso vari uffici e attraverso le formazioni professionali e
qualificazioni professionali, non soltanto l'attività del piccolo
imprenditore, ma la formazione dei giovani per introdurli in quei
determinati settori del mondo del lavoro. I quadri dirigenziali, i
quadri del pubblico impiego e quelli della pubblica amministrazione
devono essere soprattutto messi in una condizione tale da potere
programmare, dirigere e fare delle previsioni e indirizzarsi con
tali obiettivi e con tali finalità.
Mi pare che sia giunto anche il momento di staccarsi da quello
che era stato il passato (soprattutto nella passata legislatura)
bisogna indirizzare i giovani nel campo del lavoro perché ormai
fare dei corsi professionali e di qualificazione per ragionieri,
geometri e quei vari settori dei cosiddetti "colletti bianchi" è
inutile, il collocamento è già zeppo e i ragazzi sono tutti alla
ricerca di posti di lavoro nella pubblica amministrazione perché
evidentemente fanno poco e niente e questo crea più disfunzione che
funzionalità.
L'alternativa è quella di coordinare dei corsi di qualificazione
per i giovani e per i meno giovani, per portarli nel mondo della
qualificazione e per dare loro un mestiere. Ne avevamo parlato un
anno fa attraverso i fondi che venivano assegnati dalla CEE e dopo
un anno sono già soddisfatto che se ne parli in questo documento
programmatico.
Però bisogna dare attuazione alle cose più urgenti e impellenti
che, secondo me, sono queste. Questo perchè, sfruttando tali
risorse finanziarie - non solo della nostra Regione e dello Stato,
andiamo ad attingere anche a fondi CEE - abbiamo più disponibilità
economica per potere operare in quella direzione.
Bisogna individuare i settori all'avanguardia per il futuro ed
avere quindi della gente preparata a fare un determinato lavoro,
anzichè dare qualifiche per un lavoro che non possa essere
assorbito dal mercato o che non abbia un futuro.
Nell'alternativa all'industria in crisi, non dobbiamo
sottovalutare il settore edilizio che, a mio avviso, è il settore
portante della piccola economia della nostra Regione.
Qui bisogna fare un piccolo appunto alla Giunta: per mancanza di
personale negli uffici urbanistici, per l'eccessiva
burocratizzazione che appesantisce gli strumenti urbanistici dei
Comuni e, soprattutto nel Comune di Aosta, a causa del ritardo
nell'approvazione della "variante 10" al Piano Regolatore,
l'edilizia, dove si potrebbe ricavare delle forti unità produttive
di lavoro, è ferma e quindi bisognerà snellire il tutto. Attorno al
settore edilizio gravita il 70-80% del personale delle ditte
artigiane, e noi ci dimentichiamo sempre della piccola azienda. In
Valle d'Aosta operano 3500 aziendine con una media di 5-6 addetti,
per cui abbiamo un totale di 8000-10000 unità produttive. Il
settore siderurgico, dove ci sono 5000-6000 unità impiegate ci sta
creando grossi problemi, però non dimentichiamo che altre unità
produttive, con un numero più elevato di addetti, non hanno dato
finora alla Regione alcun contraccolpo finanziario paragonabile a
quello dell'industria, la quale ci decurta parte dei fondi del
bilancio. E' su questi presupposti che io insisto e sui quali
continuerò a battermi per creare l'alternativa di incentivare i
settori artigianali e della piccola e media industria, quei settori
verso i quali, pare, per bocca dell'Assessore, egli non sia molto
orientato.
Io mi auguro che su questo programma si possa continuare.
Certamente è un programma di non facile attuazione: io abbraccerei
subito un programma quinquennale di questa forza, però ho dei dubbi
che si possa realizzare. Come diceva Lanivi, sarà più che altro una
sfida, ma la sfida credo sia già perdente in partenza perchè non
credo che esistano le possibilità economiche e la volontà di
poterla attuare, così come è stata programmata. Io mi auguro di
sbagliare.
La mia sarà una posizione costruttiva, volta all'impegno su
queste linee che ritengo le più idonee per la promozione e
l'incentivazione dei settori che potranno assorbire quella parte di
occupazione che adesso sembra essere traballante.
PRESIDENTE:
La parola al Consigliere Voyat, ne ha
facoltà.
VOYAT - (U.V.):
J'interviens pour la déclaration de vote
de la part de forces de la majorité sur les ordres du jour qui nous
ont été présentés ce matin par toutes les forces de
l'opposition.
Je commencerai par l'ordre du jour qui nous a été présenté par
M. Riccarand en lui disant que sur le programme, à la dernière
page, la majorité a déjà prévu certains points de priorité. Alors
c'est sur ces points que la majorité va s'engager le plus tôt
possible à présenter des plans.
Deuxièmement, sur l'ordre du jour qui a été présenté par le
social-démocrate Baldassarre, nous disons que les compétences qui
ailleurs sont, disons, des Chambres de Commerce, ici en Vallée
d'Aoste sont du ressort de l'Assessorat Industrie et Commerce. Il
est dans l'intention évidemment de la majorité de renforcer cet
Assessorat pour qu'il puisse mieux faire en tout cas ses travaux;
mais pas encore, pour le moment, de constituer une Chambre de
Commerce.
Sur l'ordre du jour présenté par le Parti Communiste, j'avais
déjà déclaré hier que la majorité n'acceptait pas de discuter cet
ordre du jour avant la discussion de la motion que le Parti
Communiste a présentée sur la "Nuova Sias" et qui est inscrite au
point 46 de l'ordre du jour. Alors, nous demandons au Parti
Communiste de retirer, pour le moment, l'ordre du jour qu'il a
présenté car, sans doute, nous sommes disponibles à le discuter
avant la fin du Conseil, avec la motion qui a été présentée et,
comme je disais, inscrite au n° 46 de l'ordre du jour.
PRESIDENTE
: La parola al Consigliere Mafrica; ne ha
facoltà.
MAFRICA - (P.C.I.):
Abbiamo presentato l'ordine del
giorno perchè riteniamo che la mozione, trovandosi in coda
all'ordine del giorno, probabilmente non verrà discussa, in quanto
nel pomeriggio ci sono ancora argomenti di un certo rilievo. Noi
riteniamo che si debba votare l'ordine del giorno e ci impegnamo a
ritirare, in questo caso, a mozione. L'ordine del giorno approvato
dal Consiglio può dare una risposta ad una situazione drammatica
presente in questi giorni presso la Nuova Sias, senza esaurire il
dibattito, che riprenderemo all'interno dell'azienda il 17 di
questo mese.
L'ordine del giorno, secondo noi, dovrebbe manifestare la
volontà politica del Consiglio e se le forze politiche presenti
sono disposte ad approvare l'ordine del giorno, ritireremo la
mozione.
Noi chiediamo comunque che sia messo in votazione.
PRESIDENTE
: La parola al Presidente della Giunta, ne ha
facoltà.
ANDRIONE - (U.V.):
Di due cose una: o noi votiamo contro
oppure alle 15.30 si riuniscono i Capigruppo e concordano un ordine
del giorno. Dopodichè, alle ore 16.00, se si raggiunge un accordo,
possiamo votare l'ordine del giorno. Non si presenta un ordine del
giorno di questo genere quando c'è già una mozione sull'argomento,
perchè allora, per motivi procedurali, votiamo contro, senza
entrare nel merito e senza prendere a parola sull'ordine del
giorno.
PRESIDENTE
: La parola al Consigliere Mafrica, ne ha
facoltà.
MAFRICA - (P.C.I.):
Noi non siamo abituati a votare
niente a scatola chiusa e quindi non pretendiamo che gli altri
votino senza avere la possibilità di confrontarsi. Siamo quindi
disponibili ad incontrarci alle ore 15.30 con i Capigruppo per
vedere se sia possibile arrivare ad un ordine del giorno
unitario.
PRESIDENTE
: La parola al Presidente della Giunta, ne ha
facoltà.
ANDRIONE - (U.V.):
Due brevissime considerazioni a
conclusione del dibattito.
E' stato troppo rimproverato a queste linee programmatiche di
essere, al tempo stesso, generiche, lacunose e utopistiche. Noi
riteniamo che una parte di queste critiche siano giuste e che
possono essere fatte a qualsiasi tipo di documento programmatico
perchè, evidentemente; è impossibile non elencare una serie di
problemi, ed è stata giusta l'allusione fatta ai ponderosi volumi
di diverse programmazioni, perchè è anche difficile inventare
qualche cosa di assolutamente nuovo rispetto a quelli che sono i
problemi della Valle d'Aosta.
A noi è sembrato importante pubblicare un documento di questo
genere perchè almeno due fattori fondamentali, sono cambiati. Uno è
stato spiegato molto bene da Lanivi. La programmazione ritorna ad
essere a quello che era il suo significato originario e che, detto
in breve, vuol dire utilizzare al meglio le risorse esistenti.
Utilizzarle, tenendo conto di quelle che sono le capacità della
Regione. Il secondo punto fondamentale è che è mutato il ruolo
della Regione rispetto ai primi tentativi di programmazione fatti
dalla. SORIS e cioè che, mentre allora, la Regione era uno degli
enti e forse non il più importante, con gli anni è venuta ad
assumere una posizione di centralità tale per cui si vorrebbe fare
carico alla Regione di tutto quanto avviene in Valle d'Aosta e si
vorrebbe addossare al Consiglio regionale e all'esecutivo qualsiasi
tipo di problema.
Nel documento che abbiamo presentato e che, evidentemente, è il
frutto di un accordo fra le forze di maggioranza (e non un
documento personale di uno o degli altri membri del Consiglio)
abbiamo voluto indicare una serie di obiettivi che costituiscono
altresì una serie di limiti: limiti di natura territoriale, gia
largamente spiegati, limiti di popolazione, limiti di competenza
legislativa.
Giustamente è stato notato che dobbiamo ancora ampliare questo
programma inserendo altre possibilità della Regione (che esistono e
che devono essere sottolineate) di essere più autonoma. Limiti,
infine, legati al fatto che molte decisioni e alcune di
straordinaria importanza, vengono prese completamente al di fuori
della Valle d'Aosta.
Di conseguenza abbiamo voluto precisare che noi assumiamo le
nostre responsabilità e su queste responsabilità (che sono state
rese pubbliche e che possono essere conosciute da chiunque) ci
impegnano, evidentemente tenendo presente che la realtà è quella
che è.
Ripeto ancora una volta che i nostri programmi sono flessibili e
cercheranno di aderire il più possibile a quella che è l'evoluzione
della società nella quale viviamo, e di dare una risposta al
presente.
Qualcuno ha ricordato che nell'ultima pagina del nostro
programma, abbiamo dato delle priorità specifiche e che noi
intendiamo impegnarci su queste. Intendiamo tornare in Consiglio da
qui a poco, con dei piani specifici - non con dei piani che
vogliano risolvere il problema, ma dei piani concreti. C'è un altro
esempio di una ratifica di delibera di Giunta che poi discuteremo,
evidentemente se questo progetto passa il fio, si farà un certo
tipo di discorso, se non passa, la Regione dovrà finanziarselo in
parte da sola e di conseguenza ci metterà molto più tempo per
realizzare quello che dovrebbe essere realizzato in maniera
differente. Questa è a nostra responsabilità, speriamo che il tipo
di dibattito politico, il tipo di scontro che ci sarà in questo
Consiglio sia per lo meno altrettanto responsabile.
PRESIDENTE
: Se non ci sono ulteriori interventi, metto in
votazione l'ordine del giorno presentato dal Consigliere Riccarand
e l'ordine del giorno presentato dal Consigliere Baldassarre.
Votazione per l'ordine del giorno del Consigliere Riccarand.
ESITO DELLA VOTAZIONE
Presenti: 30
Votanti: 12
Astenuti: 18 (Andrione, Beneforti, Berti, Bondaz, Borbey, De
Grandis, Faval, Lanièce, Lanivi, Martin, Maquignaz, Perrin,
Pollicini, Ricco, Rolando, Rollandin, Stévenin e Voyat)
Favorevoli: 12
Il Consiglio non approva
PRESIDENTE
: Metto in votazione l'ordine del giorno
presentato dal Consigliere Baldassarre.
La parola al Consigliere Mafrica, ne ha facoltà.
MAFRICA - (P.C.I.):
L'ordine del giorno pone un problema
effettivo.
Noi siamo convinti che la Regione, pur avendo giustamente dei
poteri in materia di Camera di Commercio, non svolta fino in fondo
i suoi compiti. Quindi questo problema esiste, crediamo che
l'Assessorato o qualche altro strumento regionale dovrebbero
affrontarlo.
Ci asteniamo però, sull'ordine del giorno perchè ci sembra
troppo secca a proposta di tornare indietro senza avere le idee
chiare, se tornare a ricostituire la Camera di Commercio senza
prima avere tentato, almeno come Regione, di utilizzare i poteri
che si hanno.
PRESIDENTE
: La parola al Consigliere Baldassarre, ne ha
facoltà.
BALDASSARRE - (P.S.D.I.):
E' solo una semplice curiosità:
vorrei sapere, personalmente, dall'Assessore competente il suo
pensiero su questo problema della Camera di Commercio oppure del
Comitato Tecnico. Vorrei che mi rispondesse brevemente.
PRESIDENTE
: La parola al Consigliere Berti, ne ha
facoltà.
BERTI - (Art. e Comm. vald.):
Non è che la parola "Camera
di Commercio" comporti una modifica sostanziale; più che altro può
essere una modifica psicologica alla scritta; però quello che va
potenziato è la funzione in sè che deve essere ristrutturata,
modificata, messa in condizioni di servire agli utenti che poi ci
sia la scritta "Camera di Commercio" o "Ufficio X" è la stessa
cosa, però bisogna farlo. Nell'Assessorato all'Industria,
Commercio, Artigianato e Trasporti ci sono uffici di 12-13 metri
quadrati con 3 impiegati (mi riferisco all'ufficio contributi delle
piccole aziende): mi domando che tipo di lavoro possono svolgere 3
persone in 1213 metri quadrati! Non so che sacrifici e miracoli
devono fare anche i dipendenti!
Quindi nell'ambito della ristrutturazione bisogna tenere
presente tutte le competenze che confluiscono in questo
Assessorato: se non si vuole fare una ristrutturazione globale, che
ci sia almeno la possibilità di avere dei locali idonei alle
mansioni attualmente svolte!
PRESIDENTE
: La parola all'Assessore Pollicini, ne ha
facoltà.
POLLICINI - (Féd. D.P.-U.V.P.):
Per dire soltanto che il
problema posto dal Consigliere Baldassarre è un falso problema: non
è un problema di Camera di Commercio sì o Camera di Commercio no, è
di esercitare le funzioni che, in questo caso, sono state assegnate
alla Regione in maniera corretta. Questo è ciò che noi cercheremo
di fare.
PRESIDENTE
: Pongo in votazione l'ordine del giorno
presentato dal Consigliere Baldassarre.
ESITO DELLA VOTAZIONE
Presenti: 31
Votanti: 5
Astenuti: 26 (Andrione, Bajocco, Beneforti, Berti, Bondaz,
Borbey, Chabod, Cout, De Grandis, Dolchi, Faval, Lanièce, Lanivi,
Mafrica, Maquignaz, Martin, Millet, Perrin, Pollicini, Riccarand,
Ricco, Rolando, Rollandin, Stévenin, Tonino e Voyat)
Favorevoli: 5
Il Consiglio non approva
PRESIDENTE
: In chiusura di riunione, in quanto intendo
sospendere la seduta e riprendere alle ore 16.00 ricordo ai
Capigruppo di incontrarsi alle ore 15.30 per concordare l'ordine
del giorno sui problemi della siderurgia.
Il Consiglio è sospeso e riprenderà alle ore 16.00.
La seduta termina alle ore 12.34.
