Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 83 del 7 aprile 1970 - Resoconto
OGGETTO N. 83/70 - Presa d'atto per accettazione delle
dimissioni rassegnate dai membri della Giunta regionale.
Montesano (P.S.D.I.)
- Si passa all'oggetto n. 2, il
quale concerne: "Dimissioni della Giunta Regionale". La lettera che
leggo è quella allegata al fascicolo inviato ai Consiglieri, porta
la data del 23 marzo 1970 ed è indirizzata al Presidente del
Consiglio:
"Dimissioni della Giunta Regionale.
I sottoscritti membri della Giunta regionale, visto il
risultato della votazione a scrutinio segreto avvenuta nella seduta
del Consiglio regionale in data 20 marzo 1970, sul complesso del
disegno di legge regionale riguardante l'approvazione del progetto
di bilancio preventivo della Regione per l'anno 1970, con la
presente dichiarano di rassegnare le proprie dimissioni dalle
rispettive cariche di componenti della Giunta regionale.
Firmato: il Presidente della Giunta regionale Bordon -
l'Assessore all'agricoltura Maquignaz - l'Assessore alle Finanze
Colombo - l'Assessore all'industria e commercio Albaney -
l'Assessore ai Lavori Pubblici Manganone - l'Assessore alla
pubblica istruzione Dujany - l'Assessore alla sanità e assistenza
sociale Mappelli, l'Assessore al turismo Milanesio".
Chi chiede la parola?
Io vorrei precisare al Consiglio che questo oggetto non comporta
alcuna votazione, è semplicemente una presa d'atto che il Consiglio
deve fare in merito alla comunicazione della Giunta stessa.
Milanesio
(P.S.I.)
- Io prendo la parola a nome
del Partito Socialista Italiano, come Capogruppo, per comunicare al
Consiglio una decisione, un mandato che era stato a me affidato dal
Partito, dal mio Partito, per quanto atteneva gli aspetti
essenzialmente amministrativi di questa crisi, e anche se penso,
così dall'umore generale, che siano poche le possibilità che la
proposta venga accolta, comunque io comunico al Consiglio quanto il
mio Partito mi aveva dato mandato di dire in questa sede.
Ebbene, noi non ci nascondiamo che questa crisi è una crisi
profonda, è una crisi grave, nasce in un modo abbastanza inconsueto
per la Valle d'Aosta, nasce con i voti di franchi tiratori e quindi
con dei fantasmi che si materializzano al momento del voto, cosa
che non apre di fronte ai vari partiti politici delle prospettive
molto esplicite di risoluzione di questa crisi. Tutto è possibile:
dalla soluzione attraverso un accordo tra alcuni Partiti e
Movimenti presenti in questo Consiglio, al ricorso anticipato al
corpo elettorale, perché se soluzione non vi è, se non vi è la
garanzia di una soluzione stabile e duratura, io penso che il
dovere delle forze politiche sia quello di fare di nuovo appello
agli elettori, presentandosi sulla base di certe impostazioni e
sentirli, consultarli ancora una volta.
In tutto questo però si apre una preoccupazione molto grave di
ordine amministrativo ed è quella relativa all'esistenza o meno di
un bilancio regionale; con il 30 aprile scade l'esercizio
provvisorio e la possibilità di votare proroghe di esercizi
provvisori. Questo può comportare una paralisi nella vita
amministrativa, più ancora che della vita politica.
Quindi il mio Partito riteneva che - se le forze politiche
fossero d'accordo, ma questo accordo doveva essere, evidentemente,
il più generale, io direi, un accordo totale - si sarebbe potuto
addivenire all'approvazione di un bilancio, cosiddetto assembleare,
perché, appunto, proposto da una Giunta dimissionaria che, subito
dopo, si sarebbe dimessa, avrebbe fatto accettare le dimissioni, ma
concordato questo bilancio con tutte le forze presenti in
Consiglio.
È inutile dire che questa proposta noi l'abbiamo fatta perché
non riteniamo che, in questo momento, la Giunta di cui ancora io
faccio parte, goda della fiducia del Consiglio: lo abbiamo potuto
verificare due volte, con due votazioni molto chiare, in due
circostanze - direi - circostanze politiche, circostanze che
avevano un valore indiscutibile. Quindi da qui la nostra proposta
affinché la crisi si risolvesse al di sopra di quelle che sono le
preoccupazioni contingenti e pressanti di carattere
amministrativo.
Io comunico doverosamente questo al Consiglio, in quanto questo
è il mandato affidatomi dal mio Partito. Da quello che ho sentito,
dall'aria che spira, mi pare che questa proposta non venga accolta
o non voglia essere accolta; evidentemente i Partiti sono liberi di
non accoglierla, perché è una proposta che viene fatta da un altro
Partito e che in questo momento riveste responsabilità in una
Giunta ancorché come Partito dimissionario, e quindi queste
proposte possono anche sembrare strumentali. Io, però, mi auguro
che il Consiglio prenda atto della buona fede che ci ha portato a
fare questa proposta e, per quanto riguarda il P.S.I., se questa
proposta venisse accolta, noi siamo disposti a dare garanzie per
quanto riguarda la certezza delle dimissioni degli Assessori
socialisti.
Tonino (P.S.I.U.P)
- Ma io mi riservo di prendere la
parola dopo sul fatto di prendere atto delle dimissioni della
Giunta. Vorrei però dire alcune cose sulla proposta avanzata
dall'Assessore Milanesio; pur rendendomi conto del rischio di una
paralisi completa col termine dell'esercizio provvisorio, non
posso, tuttavia, accogliere tale proposta per tre motivi ben
precisi.
Primo: voglio far osservare che il tentare di responsabilizzare
- così come è stato detto poc'anzi dall'Assessore Milanesio - di
responsabilizzare l'opposizione sulla paralisi amministrativa in
cui si è venuto a trovare il centrosinistra con la bocciatura del
bilancio, come oppositore, non da oggi, della forma politica del
centrosinistra, non mi sento affatto, come non lo saranno
senz'altro gli altri miei colleghi Consiglieri dell'opposizione,
responsabile di questa crisi.
Questa crisi l'avete voluta subire perché era naturale che fosse
così: sono venute alla luce finalmente le contraddizioni, vi è una
politica che andava contro le attese del popolo valdostano, non si
sono volute recepire le nuove indicazioni emerse dai movimenti in
lotta, si è voluto invece spostarsi ancora più a destra,
presentandoci un bilancio che, se pur aveva delle piccole
connessioni sul problema della scuola, per il resto era un bilancio
arretrato e, naturalmente, suggerito da una scelta politica
arretrata che sono le scelte del centro-sinistra.
Né si è voluto correggere o prendere atto delle indicazioni
delle opposizioni, nel corso del dibattito sulla discussione del
bilancio e quindi ora il tentativo di responsabilizzare le
opposizioni non ha senso, perché i colpevoli di questa crisi non
sono latitanti, hanno un volto, vi è una verità che va al di là del
voto negativo del bilancio del 1970.
Quindi, come prima conclusione sul sottile tentativo di voler
responsabilizzare l'opposizione, io mi sento di rigettare la
responsabilità a chi di dovere.
Il secondo motivo: anche se dovessimo accordarci sull'intesa
assembleare, così come è stato detto dall'Assessore Milanesio, ciò,
a mio avviso, peggiorerebbe ancora la crisi, per tutta una serie di
contraddizioni e per l'impossibilità di formare una nuova Giunta
che ponesse fine alla crisi. Secondo il sottoscritto, e a giudizio
del Partito Socialista di Unità Proletaria di cui sono
rappresentante qui in questa sala, la strada più corta, più breve è
quella del ricorso alle elezioni anticipate, giacché viene
confermato in questo momento dall'Assessore Milanesio che la crisi
sarà lunga. Quindi ripeto che il tempo più breve, a me pare, sia il
ricorso alle elezioni anticipate.
Il terzo motivo per cui non sono d'accordo sulla proposta di
Milanesio è che ritengo che questa proposta abbia tutta l'aria di
essere una innocente iniziativa, che può anche essere una
iniziativa che ha le sue validità, che però per la verità,
contiene, celata in essa, direi un diabolico piano, un macchinoso
tentativo di voler eludere un risultato per dar modo all'attuale
Giunta, pur dimissionaria, di governare la Regione avendo il
bilancio a disposizione ed arrivare così al prossimo bilancio 1971
come se nulla fosse accaduto.
Questi sono i tre motivi fondamentali per cui il sottoscritto, a
nome del Partito Socialista di Unità Proletaria, non può accettare
la proposta fatta da Milanesio, che è il portavoce di un'assemblea
fatta dal Comitato Direttivo del Partito Socialista, fra l'altro
nemmeno all'unanimità. Pur rendendomi conto del disagio in cui
verrà a trovarsi la Regione, non avendo a disposizione il bilancio,
ma, ripeto, ciò non è a causa nostra, ma la responsabilità va
addebitata a coloro che, volutamente, hanno eluso i problemi di
fondo, passando ancora una volta sulla testa dei reali bisogni dei
lavoratori, delle spinte - direi - generose spinte e delle
conseguenti indicazioni che da queste spinte dovevano servire di
indirizzo a questa Giunta.
Caveri
(U.V.)
- Monsieur Milanesio a proposé, a
lancé une formule assez originale, inédite: celle d'un "bilan
assembléaire". J'ai remarqué, toutefois, que cette proposition a
été faite par l'Assesseur Milanesio au nom du Parti Socialiste.
Monsieur Milanesio n'a pas parlé de la Junte régionale; cette Junte
régionale qui n'a été jusqu'à présent, depuis qu'elle est née, n'a
été qu'une somme d'Assesseurs, mais elle a toujours manqué de
collégialité, manque encore de collégialité
in articulo
mortis
, parce que nous devons voir un Assesseur qui fait une
proposition au nom de son Parti, mais il ne dit pas quel est l'avis
du Parti de majorité relative, c'est-à-dire nous n'avons pas
entendu quel est l'avis de la Démocratie chrétienne à cet
égard.
Et alors, avant de dire, quel est l'opinion valdôtaine sur la
proposition de l'Assesseur Milanesio, je demande à la Junte
régionale de vouloir dire s'il y a un avis de la Junte régionale en
tant que Gouvernement régional sur la proposition de l'Assesseur
Milanesio. Je voudrais, avant de dire l'avis de l'Union Valdôtaine,
savoir quel est l'avis de la Démocratie Chrétienne, parce que
évidemment, si la Démocratie Chrétienne était contraire à la
proposition de Milanesio, cette proposition serait destinée à
tomber dans le néant.
Germano (P.C.I.)
- Ci troviamo di fronte ad una Giunta
che è stata battuta due volte sul bilancio; la seconda volta dopo
quella farsa che si poteva evitare dalla mozione di fiducia.
Abbiamo il Partito Socialista Italiano che dichiara sui giornali,
nei suoi documenti di Partito, nelle dichiarazioni che, per causa
della D.C. non è riproponibile il centro sinistra; abbiamo la D.C.
- ho qui l'ultima Région - che attacca duramente il Partito
Socialista e conclude "se la vita amministrativa del Comune di
Aosta a due mesi dalle elezioni comunali, sarà paralizzata, la
responsabilità sarà totalmente a carico del P.S.I.". Proprio senza
nessun complimento, ecco.
La stessa proposta fatta dall'Assessore Milanesio, a nome del
Partito e non della Giunta, l'invito fatto dall'On.le Caveri alla
Giunta e al Partito della Democrazia Cristiana, non raccolto, sono
la confessione che questa maggioranza non c'è più, non esiste più.
Quindi credo che, dopo il dibattito, la presa d'atto delle
dimissioni sia la conclusione più logica che ci possa essere.
Altre proposte farebbero ridere la gente. E l'abbiamo già fatta
ridere abbastanza, penso che non sia più opportuno farla ridere.
Noi lo dicevamo già nel 1966 e fummo dei facili profeti che il
centro-sinistra come un tumore maligno avrebbe corroso, danneggiato
irreparabilmente la vita sana ed amministrativamente corretta che
fino ad allora c'era stata in Valle d'Aosta; l'avevamo detto ed il
risultato c'è stato. I danni arrecati sono incalcolabili.
Arriviamo addirittura della Giunta con sette otto incarichi,
quindi chi fa il Presidente della Giunta a un terzo di tempo, a un
quarto di tempo, a un quinto di tempo. Abbiamo un'impostazione
amministrativa che non tiene conto di nessuna impostazione
programmatica, che non affronta i problemi di fondo dell'economia
valdostana e della popolazione lavoratrice e bisogna anche fare una
considerazione: non è vero che il centrosinistra è finito per i
franchi tiratori: è finito sui problemi, sulle cose, è finito
perché le lotte dei giovani, le lotte degli operai hanno posto con
forza delle necessità di risolvere dei problemi di riforma, e
queste cose non hanno neanche sfiorato la Giunta regionale di
centrosinistra: la scuola, la casa, i trasporti, il carovita, non
hanno neanche toccato la Giunta regionale.
I sindacati hanno elaborato unitariamente dai cattolici, ai
comunisti, ai socialisti, agli unionisti, una piattaforma sindacale
che hanno proposto a questa Giunta. Tale piattaforma sindacale è
stata ricevuta, è stata citata anche nella piattaforma
programmatica della Giunta, ma è restata lì: ferma, inutile; non è
servita a niente. Di fronte a questa citazione è necessario,
quindi, una nuova maggioranza più a sinistra, che affronti i
problemi posti dalla piattaforma sindacale.
Questa maggioranza non deve avere molti punti, ma alcuni
qualificanti fissando tempi e scadenze. Innanzitutto deve essere
affrontato nella nuova maggioranza il problema della scuola, con la
scuola materna per tutti i bambini della Valle d'Aosta, non per il
50%, con la graduale abolizione delle pluriclassi nelle elementari,
con la scuola a tempo pieno nelle medie e nelle superiori; una
scuola che sia completamente gratuita: quindi libri, tasse,
trasporti, mense, convitti per i più lontani, con il salario agli
studenti della media superiore e agli universitari. Questo è il
primo problema che deve essere affrontato.
Ci vogliono poi iniziative tendenti a risolvere il problema dei
trasporti, che veda non la costituzione di nuovi carrozzoni per
uomini politici, con posti e prebende, ma che veda gli interessati:
trasportatori, trasportati ed enti locali, gestire nel loro
interesse questo servizio pubblico. Ma, prima di arrivare a questo,
occorre assumere subito delle iniziative per aiutare i pendolari:
operai e studenti che sono i più disgraziati, perché perdono delle
ore, subiscono delle fatiche, e, per di più, pagano e si vedono
decurtare la loro busta paga. Bisogna fare qualche cosa per
risolvere questo problema.
In terzo luogo: bisogna affrontare risolutamente il problema
della casa, soprattutto per quanto riguarda la città di Aosta.
Teniamo conto che, nell'applicazione della legge fatta dall'altra
Giunta, abbiamo, per Aosta, una coda di 121 domande per quello che
riguarda i mutui per l'acquisto della casa, e si possono
accontentare sei domande per quadrimestre. Quindi deve essere
risolto il problema per eliminare questa coda di 121 domande:
teniamo conto che nell'ultima assegnazione di case dall'Istituto
Autonomo Case Popolari, su 570 domande, sono stati assegnati 22
alloggi, quindi 550 persone sono in attesa di una casa. Teniamo
conto che, impegnando l'Istituto Autonomo Case Popolari, - che ha
già dei piani in proposito - impegnando il Comune di Aosta per il
reperimento delle aree, in applicazione della legge 167,
contribuendo nella spesa degli interessi, per i mutui, è possibile
portare avanti, se non risolvere completamente, questo problema e
creare degli alloggi a basso fitto, per soddisfare le richieste dei
lavoratori
In quarto luogo: bisogna trattare i problemi del caro vita che
sta diventando un problema enorme, non facendo come faceva la
Giunta passata che accettava tutte le proposte di aumento dei
prezzi, da qualsiasi parte venisse fatta, senza controllare si è
accettata, per esempio, la richiesta di aumento del pane e non si
va a controllare che, nelle panetterie, il pane comune non c'è,
quindi quel prezzo è una cosa puramente ridicola, perché il pane
comune non lo possono prendere, perché non c'è, perché i
panificatori non lo fanno. Come non si possono aumentare i generi
contingentati - facciamo tante discussioni in difesa dei lavoratori
- poi si aumentano i generi contingentati, non perché sono
aumentati i prezzi dei generi contingentati, no, per costituire una
cassa nell'eventualità che ci sia un aumento dei prezzi, prima
ancora, prima ancora che noi Regione, per i nostri generi
contingentati, aumentiamo i prezzi.
Evidentemente non è così che bisogna agire, si devono sviluppare
iniziative che tagliando le unghie ai monopoli della trasformazione
e della distribuzione, avvicinino ancora di più il produttore al
consumatore, senza intermediari, a vantaggio di tutti e due, sia
del produttore che del consumatore.
Bisogna poi affrontare il problema dello sviluppo produttivo
della Cogne, non approvando degli ordini del giorno che poi restano
lettera morta, perché questa Giunta non ha fatto un passo in
avanti, dopo il grande dibattito e dopo gli ordini del giorno,
bisogna portarlo sul serio, a fianco dei sindacati, e dei
lavoratori, per tutelare i posti di lavoro che ci sono, per crearne
di nuovi, per difendere soprattutto la salute dei lavoratori che è
il problema più importante della Nazionale Cogne.
Così pure per i motivi autonomistici: il problema del riparto
fiscale non deve essere più affrontato come è avvenuto finora; il
problema bisogna portarlo avanti unitariamente, assieme alle masse
valdostane, mobilitando i Comuni, per far sì che una vasta unità e
una vasta lotta costringa il Governo a rispondere finalmente, dopo
ventidue anni, riconoscendo i diritti che lo Statuto ci dà.
Il programma quindi, vedete, non è mica difficile: ci sono cose
da farsi, e anche la maggioranza c'è, c'è nel Paese, nelle
fabbriche, nelle scuole, c'è anche in questo Consiglio. Vi è una
maggioranza capace di portarlo avanti; questa maggioranza, però,
deve esprimersi e deve essere una larga maggioranza, in grado di
sopportare anche degli eventuali franchi tiratori, non deve essere
una maggioranza risicata, deve essere formata dalle forze di
sinistra, laiche, autonomiste e cattoliche. Questo Governo può far
fare un passo in avanti alla Valle d'Aosta cambiando il metodo di
amministrare. Certo, bisogna avere del coraggio, bisogna uscire
dalla gabbia del centrosinistra, riconoscere che la maggioranza è
rotta, che è spaccata, che non esiste più, e bisogna porsi a fianco
dei sindacati e dei lavoratori verso le loro esigenze.
Noi, come comunisti, non chiediamo né posti di governo, né posti
di sottogoverno: a noi queste cose non interessano, a noi interessa
il programma, ci interessano gli impegni e le scadenze sui problemi
nell'interesse della gente.
Invitiamo, quindi, i socialisti, la sinistra D.C. ad uscire
dall'equivoco del centrosinistra, poiché in questa situazione
politica, non si tratta più di forme, in questa situazione politica
si tratta di programmi, di volontà politica, di voler operare in un
determinato modo. A coloro che parlano di paralisi, di stipendi che
non saranno pagati - questo poi addirittura è ridicolo - ma a
quelli che parlano di paralisi, di danni all'economia, noi diciamo
che è possibile risolvere subito e bene, dopo la presa d'atto, è
possibile con una riunione rapida dei Capigruppo e delle forze
politiche verificare se vi sono le condizioni per una nuova
maggioranza, basata su un programma avanzato, è possibile, prima
del 30 aprile, votare una nuova Giunta e votare un nuovo bilancio.
Se però la sinistra D.C. e il Partito Socialista Italiano e le
forze autonomiste non recepiscono questa necessità, allora bisogna
essere franchi, bisogna parlare al di fuori degli equivoci: è
inutile prolungare l'agonia di questo Consiglio, è inutile tentare
di riesumare formule risicate che cadranno alla prima occasione.
Bisogna, se non si fa questo passo in avanti deciso, bisogna fare
le elezioni.
Nella Valle si sta diffondendo una ondata di qualunquismo: "Non
sono capaci di fare il Sindaco, non sono capaci di fare la Giunta".
Noi non vogliamo essere immischiati o essere contagiati da questo
qualunquismo. Noi, dopo aver dimostrato che non c'è bisogno di
elezioni, - e riteniamo che questa sia la formula più giusta -
dobbiamo anche dire che se non se ne può fare a meno bisogna fare
le elezioni. Bisogna anche farle in fretta, in Italia il 7 giugno
si terranno le elezioni comunali, provinciali e regionali; in Valle
d'Aosta il 7 giugno voteremo solo per il Comune.
(Voce)
...sì, sì, Bordon dice che è vero. Ebbene, si voti
anche per la Regione il 7 giugno, sia il corpo elettorale a
decidere chi e come va amministrata la Valle d'Aosta. Avremo anche
il vantaggio di non avere spese in più per la campagna elettorale,
non spenderemo neanche dei soldi in più.
Ripeto ancora che questa proposta è in via subordinata, nel caso
non sia possibile la prima soluzione, che noi riteniamo sia più
giusta e più positiva.
Bordon (D.C.)
- Francamente avrei voluto avere anch'io
qui sottomano una chiara, limpida esposizione come quella che
abbiamo sentito testè dal Consigliere Germano, una esposizione
indubbiamente ponderata, studiata, limata, ma purtroppo,
francamente, io vi debbo dire che incominciavo a sentire un po'
l'odore di vacanza, in quanto che, come Presidente della Giunta
dimissionario, mi ero permesso di allontanarmi per andare a bere un
caffè perché ritenevo che il mio compito fosse ormai finito.
Invece, francamente, chiedo scusa per questa mia latitanza ed è
giusto che io, fino a quando non c'è ancora la presa d'atto delle
mie dimissioni, svolga il mio compito come lo devo svolgere.
Allora, chiedo scusa al Consigliere Caveri se risponderò dopo,
ma mi sembra che la domanda postami dal Consigliere Caveri, sia
molto più seria di quella postami da Germano, attraverso la sua
lunghissima esposizione. Io cercavo di evitare di fare della
polemica - ne abbiamo fatta già tanta - in un Consiglio regionale
dove siedono 35 Consiglieri per amministrare 100.000 abitanti.
Purtroppo, io preferirei che in quest'aula ci fosse più
amministrazione che polemica, che demagogia, ma con certi Partiti
che siedono qui dentro, questo non è mai stato possibile e non lo
sarà mai, e io non mi rivolgo alla sinistra democristiana, perché
la sinistra democristiana è sulla linea di tutta la Democrazia
Cristiana ed è inutile, Consigliere Germano, che lei vada avanti,
che insista nel fomentare questa divisione perché la sinistra
democristiana è sulle stesse posizioni di noi che siamo qui, perché
se ciò vuole dire fare la guerra al Partito Comunista quando fa
della demagogia, io dico che siamo tutti della destra
democristiana, ma se è per essere succubi dei comunisti, noi della
Democrazia Cristiana non abbiamo né una destra né una sinistra.
Premesso questo, chiedo scusa se qualche piccola polemica ancora
verrà fuori, Consigliere Germano, d'altronde Lei, a noi, non
risparmia mai niente. Io vorrei soffermarmi su alcuni punti che Lei
ha toccato. È indubbio che per Lei il centrosinistra sia la polvere
di pepe negli occhi, perché questo centrosinistra così malfamato,
nelle elezioni del 1968, se non sbaglio, è quel centrosinistra che
vi ha fatto perdere diverse migliaia di voti, per cui Lei, a un
certo momento, sedendosi sui banchi dell'opposizione, ed essendosi
contato, vide che gliene mancava qualcheduno per fare il totale
finale. Ma che vuole fare, Consigliere Germano, Lei parla
continuamente di centrosinistra ormai decaduto, la gabbia chiusa,
una gabbia rotta, quel parlare di gabbia, mi fa ricordare quel muro
di Berlino e che qui gabbie noi non ne abbiamo, qui abbiamo tutte
le porte aperte. Quindi lasci stare le gabbie che non esistono le
gabbie qui in Italia. Invece le vorrei dire che Lei, nella sua
esposizione, non è stato neanche molto gentile, perché Lei avrebbe
dovuto mandare un commosso e riconoscente omaggio a quei tre
franchi tiratori che le hanno dato la possibilità di fare tutta la
sua lunga chiacchierata, perché, se qui dentro non ci fossero stati
questi tre franchi tiratori, Lei oggi si siederebbe lì, avrebbe
discusso dei problemi posti all'ordine del giorno, e se ne sarebbe
stato ben tranquillo, perché il centrosinistra, se lo facciamo
tramontare noi è una colpa nostra, ma non è certamente per merito
vostro né per le vostre pressioni, che il centrosinistra è andato a
carte 48. Se il centrosinistra andrà a carte 48 - perché
nell'ultimo Consiglio regionale ci siamo sentiti dire che, in campo
nazionale, era una cosa liquidata - bè, andatevelo a vedere e
vedremo i risultati che ne usciranno fuori.
Ma quello che mi preoccupa di più - e non vorrei che qualche
Consigliere qui si lasciasse poi intimorire o attirare dalla sua
voce flautata - e quando Lei parla di andare più a sinistra e
quando Lei va più a sinistra ci dovrebbe dire dove ci vuole
portare, perché se Lei, per caso, avesse intenzione di portarci con
certi sistemi che abbiamo visto a Praga e in altre capitali
d'Europa, caro Signor Germano, Lei non troverà mai nessun
democristiano favorevole ad andare verso sinistra in quel senso lì.
E di questo, Lei ne prenda buona nota, perché Lei non viene più a
raccontarci troppe bubbole in questo Consiglio, Lei le può
raccontare nelle sue cellule, dove nessuno sa banfare come dice
l'amico Manganoni, ma qui, grazie a Dio, possiamo ancora rispondere
quello che pensiamo, con libertà di parola, libertà di stampa,
libertà di idee, e questo, per adesso, in Italia, ce l'abbiamo
ancora, certamente non grazie a voi.
Stabilito questo - ed è giusto che lo si dica, perché certe
prese di posizione, arrivati a un certo momento, poi provocano una
reazione - noi qui stiamo discutendo di un problema
importantissimo, ecco perché mi sono permesso di dire al
Consigliere Caveri, e gli chiedo ancora scusa, di aspettare dieci
minuti, perché desidero rispondere al Consigliere Germano, perché
voglio confutare quanto ha potuto dire in questo momento, e allora
cosa diciamo ancora al Consigliere Germano? Ma, abbiate pazienza...
qui ha fatto una lunga esposizione: la scuola gratuita, i
trasporti, - in modo particolare i pendolari - la casa, il caro
vita; l'Assessore all'Industria e Commercio non si preoccupa di
vedere l'aumento del pane, ma l'Assessore all'Industria e Commercio
è venuto in Giunta, ne abbiamo discusso e abbiamo fatto delle prese
d'atto e dato degli ordini con le dovute osservanze e i dovuti
controlli, per i generi contingentati abbiamo deciso che non
dovevano aumentare di prezzo, ma la cosa più interessante è la
Cogne.
Alla Cogne, a un certo momento, si riunisce una Commissione
consiliare, effettua 14 o 15 belle sedute, dove si lapida questa
direzione, a torto o a ragione, non mi interessa, e, a un certo
momento, si arriva in Consiglio regionale e il Consiglio regionale
dà mandato alla Giunta di reperire 57 miliardi per mettere a posto
la Cogne, come se 57 miliardi fossero 57 palline nere o bianche che
ci sono nel cassetto. Naturalmente, nulla si è fatto da novembre ad
adesso, ma io vi lascio giudicare se questa è sporca demagogia o è
serietà amministrativa. Naturalmente, ci toccano quelle battute lì,
perché quelle battute lì sono ripetute continuamente e non ci
devono impressionare, perché sono fatte soltanto in clima
pre-elettorale, ma la Valle d'Aosta, la popolazione ormai ha capito
con chi ha a che fare, ha capito che se ci sono ancora delle
libertà, dei progressi, se c'è ancora un benessere economico non è
grazie a quella gente lì che è soltanto capace di parlare quando è
all'opposizione; quando è al Governo sta zitto, perché quando si
viene avanti e si guarda qui sopra: "problema della Cogne, problema
del riparto fiscale" mettiamoci qualcosa ancora, perché, purtroppo,
di problemi ce ne sono tanti, ma, signori, questa gente qui è
rimasta sei o sette anni al Governo, dal 1959 al 1965, e come mai
non li ha risolti questi problemi, perché? Non ha risolto nessun
problema di tutto quello che c'è da fare oggi: mi si dica che cosa
ha risolto dei problemi basilari; è venuto qui, ha fatto della
normale amministrazione, è andata avanti con quel bilancio che gli
aveva lasciato la Giunta Bondaz, nel 1958-1959. Ma io questo ve lo
voglio ricordare, perché se, a un certo momento, sono talmente
abili a ripetere sempre le stesse stupidaggini che quasi quasi ci
credono loro, ma non è detto che ci dobbiamo credere noi.
E allora, arrivati a questo punto, se loro avessero fatto
qualche cosa, probabilmente, ci sarebbe rimasto molto meno da fare,
ma, ogni tanto, ci dicono ancora: "Siamo rimasti in carica,
cinque-sei mesi". Naturalmente, si riferiscono a tutta la Giunta
passata, perché, indubbiamente, questa Giunta è arrivata qui e
ringrazio ancora una volta per la collaborazione gli Assessori, in
barba a tutti quelli che non sono di quel parere. Ancora una volta
dico che questa Giunta aveva trovato un arretrato di otto mesi, e
siamo venuti e abbiamo sistemato l'arretrato, anche se non abbiamo
dormito sulle scrivanie dell'Amministrazione regionale e siamo
venuti e abbiamo portato avanti i problemi come l'Ente Ospedaliero,
abbiamo portato avanti l'Ospedale geriatrico, abbiamo portato
avanti altri problemi ancora, che non è il caso di elencare. Li
elencheremo sulle pubbliche piazze, perché è lì che gli elettori ci
diranno il loro plauso o il loro parere contrario, e non il parere
di Germano che non interessa niente, se non come amministratore che
noi dobbiamo sentire e molte volte pazientare. Naturalmente che
cosa ne viene fuori: il problema è presto risolto, il problema si
risolve in dieci minuti; ci si riunisce, si fa una Giunta, dove noi
cediamo le armi al nostro amico compagno Consigliere Germano - e ve
lo dicevo l'altro giorno - lo invitiamo qui: si accomodi, e noi
andiamo a passeggio. Questa è la Giunta che vuole lui, perché
questa è la sua impostazione là dove può fare come vuole, ma qui
abbiamo ancora dei voti democratici che ci portano a una
maggioranza e a una minoranza. Arrivati a questo punto, ci
sarebbero ancora molte altre cose da dire: ci sarebbe da divertirsi
per un bel momento, perché qui si cercano queste discussioni anche
quando non ce n'è necessità, perché qui si poteva benissimo
prendere in esame la proposta che ha voluto fare Milanesio, per
mandato del suo Partito, sulla quale ritornerò, senza fare tante
disquisizioni, e senza andare a ripetere per l'ennesima volta tutte
le beghe del centro-sinistra, ecc. Noi vi diciamo che qui dentro ci
siamo augurati, fin dall'altro giorno, che, nell'interesse della
Valle d'Aosta, ci sia la risoluzione della crisi nel più breve
tempo possibile, vi è stato detto anche - e siamo stati anche
allora mortificati, perché ormai è questa la tradizione - che non
volevamo dimissionare: pensate dal 13 aprile ci siamo permessi di
arrivare al 20, quindi sei giorni e le dimissioni ve le abbiamo
portate, perché vi abbiamo detto allora, e lo ripeto adesso, è uno
dei miei cavalli di battaglia perché me l'avete data voi la
possibilità di dirvi che noi non saremmo rimasti un minuto di più
del necessario, che noi ce ne saremmo andati appena ce ne dovevamo
andare, non legando nessun cancello con il fil di ferro, né facendo
altre operazioni difficili, né facendoci invitare dal Commissario
di Pubblica Sicurezza ad uscire, perché, come abbiamo detto allora,
abbiamo presentato le dimissioni e state tranquilli che appena noi
dobbiamo andarcene, ce ne andremo ben contenti di aver fatto quello
che dovevamo fare perché non abbiamo le vostre capacità, non
abbiamo la bacchetta magica di quelli che risolvono tutti i
problemi; siamo venuti qui con la nostra buona volontà e ci avviamo
a risolvere tutti i problemi che potevamo risolvere.
Detto questo, e se mai, se ci sarà necessità, ripeteremo ancora
e aggiungeremo qualche cosa d'altro, mi rivolgo, se non sbaglio, a
quanto ha richiesto il Consigliere Caveri.
Vede, Consigliere Caveri, a me pare di non avere molta facilità
nel risponderLe, se noi condividiamo o meno l'impostazione
dell'Assessore Milanesio. L'Assessore Milanesio, innanzitutto, ha
parlato nella sua veste di Capogruppo del Partito socialista,
quindi io, come membro di Giunta, non più Presidente, non più
niente, perché abbiamo dimissionato tutti, io sono uno dei
Consiglieri della Democrazia cristiana e il mio Capogruppo è
sufficientemente abile e valente per poter rispondere e dirvi
quello che ne pensa la Democrazia cristiana.
Personalmente io dirò che il mio parere l'ho già espresso tante
altre volte, io il 13 aprile, venerdì, benissimo perché ha portato
fortuna, ho risolto certi problemi che, a sentir loro,
s'incancrenivano. Beh, io feci già presente allora a quei due
franchi tiratori, a quale grave pericolo si andava incontro, non ho
mai detto che non si pagavano gli stipendi, è giusto, lo abbiamo
letto, sono stupidaggini che si scrivono, abbiamo soltanto e sempre
detto una cosa sola: che il non avere un bilancio di previsione
approvato poteva, indubbiamente, arrecare un danno economico alla
Regione enorme - di questo credo che siamo tutti convinti - il
danno si ridurrebbe, naturalmente, se la risoluzione di questa
crisi, avvenisse entro un lasso di tempo molto breve. Perché se,
per esempio - seguendo gli ottimi consigli disinteressati che mi dà
l'amico Germano, - si potesse fare la Giunta per il 20 aprile,
avremmo la carenza di dieci o quindici giorni, perché dal 20 di
aprile - con un mesetto per approvare il bilancio - arriveremmo,
forse, ad avere 15 giorni in sospeso. Io non so se sono pessimista
di natura, però, indubbiamente, non sono né profeta né indovino,
non posso dirvi se questa crisi si risolverà presto o no, e allora
abbiamo detto qui, - mi sono permesso qui di ripetere il 20 di
marzo alla seconda bocciatura di questo bilancio di previsione, -
mi sono permesso di leggere alcuni appunti che mi ero scritto lì
allora in previsione di quanto sarebbe accaduto, perché, il bello,
l'interessante è questo: che a quanto sembra questi franchi
tiratori avevano già detto ai nostri avversari quello che sarebbe
accaduto. Allora, siccome lo sapevano i nostri avversari, lo
sapevamo anche noi e ci eravamo permessi di dire, in quel momento,
che avevamo finito una triste parentesi di due sedute consiliari,
veramente, adesso bisogna che mi limiti un po' nelle espressioni,
perché potrebbero essere triviali, perché, quello che io dico oggi,
è la prima volta che si dice in questa aula sui franchi tiratori,
perché la Valle d'Aosta, per la sua tradizione storica, non aveva
mai avuto questi signori qui dentro. Li avevamo avuti come appreso
attraverso letture di giornali, in altre Regioni autonome, ma in
Valle d'Aosta questo non era accaduto. Però è indubbio che le cose
cattive si acquistano più presto di quelle buone, e allora in quel
momento io mi ero permesso di dire che avevamo finito una triste
parentesi, ma avevo anche detto: "Guardate - e mi sembrava di
essere salito in cattedra, cosa che non posso fare perché non ne ho
la stoffa - mi sembrava anche di aver detto che chi credeva d'aver
vinto aveva perso, perché in questa battaglia qui non ha vinto
nessuno, e abbiamo perso tutti, in modo particolare la Valle
d'Aosta". Perché? Perché, ripeto, potremmo avere davanti a noi una
grandissima crisi economica, e allora che cosa possiamo concludere?
Vorrei concludere in questo modo: noi lo abbiamo detto allora,
abbiamo richiamato per l'ennesima volta l'attenzione di tutto il
Consiglio, abbiamo pregato questi franchi tiratori, - e il pregare
certa gente costa veramente perché si prega un galantuomo per
qualche cosa, ma non si prega un franco tiratore - li avevamo
pregati di rivedere, di poter rivedere, eventualmente una crisi
regionale dopo l'approvazione del bilancio. Il sottoscritto si era
offerto addirittura di firmare le dimissioni in bianco: questo non
è servito allora e oggi come oggi, io, aveva ragione anche la
Giunta, a un certo momento quando dice: "Ma noi questa crisi non
l'abbiamo creata, chi l'ha creata se la sbrogli un po'". Purtroppo
questo è un ragionamento troppo facile, perché non sbrogliandola ci
rimettiamo tutti, portiamo tutti queste conseguenze, e allora
bisognerà vedere quello che si può fare, però è indubbia una cosa,
questa crisi ha da essere risolta al più presto possibile, perché,
in mancanza del bilancio di previsione, vedrete che cosa ne viene
fuori attraverso la Regione, perché la mancanza di previsione della
Regione non permetterà un piano di lavoro e io penso che gli
impresari della Regione abbiano in tasca tante tessere di tutti i
Partiti, quindi non si può guardare questo, i Comuni della Valle
d'Aosta che aspettano i contributi non possono a un certo momento,
aspettare agosto o settembre del 1970 per portare avanti il loro
lavoro.
No, questo, perdonateci, la Giunta nella sua pochezza ha
espresso tutte queste paure, tutti questi timori, il risultato è
stato quello che è stato, per cui verrebbe spontaneo il desiderio
di dire: "Ma, Signori, vediamo quello che è lì per normale?". Di
questa storia, abbiamo approvato, abbiamo presentato le dimissioni,
Signori, ne prendete atto e vedrete quello che ne verrà fuori.
Naturalmente, io ripeto, qui, tutto quello che ho detto a titolo
personale, perché il Partito della Democrazia Cristiana ha un
valido Capogruppo che dirà quello pensa, ma è indubbio che la crisi
di una Regione al buio, senza un bilancio di previsione approvato,
è una delle più grosse fesserie, se non una dei più grossi delitti
che si potevano commettere in Valle d'Aosta. Coloro che, sulla
coscienza, hanno queste palline nere, certamente non dormiranno
sonni tranquilli, perché il Dio non ha mai pagato il sabato e
neanche in questo caso qui pagherà il sabato.
Andrione
(U.V.)
- Devo solo sollecitare appunto
gli interventi del Presidente Bordon e, voci autorevoli mi dicono
che il Capogruppo della D.C., definito dal Presidente dimissionario
come pozzo di scienza e luce di quanto.... quindi, cedo la parola
al Consigliere Pollicini e la riprenderò in seguito.
Pollicini (D.C.)
- Signor Presidente, Signori
Consiglieri, penso che sia opportuno iniziare questa mia brevissima
dichiarazione ricordando che la Democrazia Cristiana, non si
sottrarrà certamente all'impegno che ha preso con i suoi 26 mila
elettori; è opportuno ricordarlo, 26.000 persone hanno dato la
fiducia al nostro Gruppo consiliare. Non fuggiremo certamente dalle
nostre responsabilità, siamo pienamente consci e convinti della
gravità del momento, delle implicazioni che queste gravità hanno
nei confronti della Valle d'Aosta. È indubbio che il profondo
disagio che esiste in tutto l'elettorato valdostano, ci tocca dal
vivo più di qualunque Gruppo politico perché siamo il Partito di
maggioranza relativa in seno a questo Consiglio.
È proprio per non fuggire alle nostre responsabilità che, per
prima cosa, noi dichiariamo che siamo contrari per principio a
ricorrere, nuovamente, a elezioni anticipate, proprio perché,
nonostante gli episodi lamentati recentemente, siamo ancora
convinti di riuscire a dare un'amministrazione seria e dignitosa
alla Valle d'Aosta.
È proprio per questo senso di responsabilità che noi auspichiamo
una soluzione rapida di questa crisi, su basi tali che impediscano
il ripetersi dell'increscioso episodio, pertanto ci rendiamo
perfettamente conto che, nell'interesse dell'elettorato valdostano,
è opportuno l'allargamento di questa maggioranza e noi, in questo
senso, ci muoveremo.
L'allargamento in senso della maggiore componente autonomista,
in quest'aula, che tenga conto delle esigenze del tutto particolari
della popolazione della Valle d'Aosta. Però non intendiamo
affrettare i tempi, non intendiamo fare le cose in fretta, ci
rendiamo conto che vi sono ancora notevoli difficoltà per
raggiungere questa alleanza. Vi sono parecchi equivoci ancora da
dissipare, vi sono parecchie incomprensioni, vi sono anche alcuni
motivi validi indubbiamente, ma che nell'interesse superiore,
cedendo ognuno una parte, così, dei propri principi di impostazione
politica, per trovare una mediazione nell'interesse superiore
dell'elettorato, sia possibile trovare una formula di accordo. È
evidente, però, che questo non può avvenire in tempo brevissimo, ne
siamo tutti convinti, ed è per questo che noi proponiamo la
soluzione della crisi, attraverso l'elezione di una Giunta a
termine per consentire l'approvazione rapida del bilancio e del
piano di lavori pubblici onde consentire il continuare
dell'attività economica in Valle d'Aosta, nell'interesse delle
unità economiche dei lavoratori della Valle stessa.
Intendiamo quindi forse premettere a questa soluzione le sue
prospettive, senza bruciarne nessuna, con questa aggiunta a termine
ci proponiamo di risolvere una crisi in senso avanzato con una
aggiunta innovatrice e autonomista, nella quale, ripeto ancora,
auspichiamo l'inserimento della più ampia componente regionalista
in questo consesso. Intendiamo risolvere la crisi quindi senza
pressioni, in termine di tempo. Ecco perché, nel frattempo,
proponiamo una Giunta a termine per impostare la soluzione della
crisi con la prospettiva che ho elencato prima.
Germano (P.C.I.)
- Volevo fare solo una brevissima
replica al Presidente della Giunta: due parole soltanto per dire
che Lei - perché adesso siamo al Lei - è un esagitato che non
riesce neanche ad afferrare quello che dicono gli altri, e non sa
neanche quello che si dice; un vecchio proverbio afferma che la
verità offende. Si vede, se ne sono accorti tutti, credo anche il
pubblico, che Lei era offeso. Ne deduco che devo aver detto il vero
e con questo concludo.
Bordon (D.C.)
- Ho poco da aggiungere, però, d'altronde,
meglio che sia così. Ringrazio per l'esagitato, ringrazio per
quanto mi ha detto, non sono offeso per niente, perché se dovessi
essere offeso, non mi sarei più presentato in quest'aula, perché,
con l'educazione di certi Consiglieri, non sarebbe facile fare dei
dialoghi e dei colloqui, ma anch'io mi fermo lì. Chiedo scusa per
aver ripreso la parola, perché, in questo momento, mi era stata
anche ventilata la battuta sulla data delle amministrative.
Ora, in questo momento, gentilmente l'usciere mi ha portato un
telegramma del Ministro Restivo che io non vorrei leggervi tutto
perché poi... le dizioni dei telegrammi sono sempre molte volte
ridicole. Ad ogni modo la sostanza è questa: "servizio elettorale,
elezioni Consigli regionali et elezioni per rinnovamento Consigli
provinciali e Consigli comunali, dovranno aver luogo domenica 7
giugno prossimo, mentre nella mia competenza, provvederò sensi
articoli di legge 17 febbraio 1968, ecc. e decreti assegnazione...,
prego SS.LL. prendere intese con Presidente Corte d'Appello, come
sempre, per indizione elezioni provinciali e comunali da
effettuarsi con decreti separati per quelle Amministrazioni che
abbiano compiuto i 5 anni nel mese di Giugno, ecc... manifesto
convocazioni e comizi dovrà essere affisso dai Sindaci il giorno 23
corrente mese".
Quindi io assicuro - per quelli che avevano inoltrato una
mozione alla Giunta perché si facessero le elezioni, e non
procrastinassimo -, cosa che non avevamo assolutamente intenzione
di fare, che da domani mattina, verranno diramati questi ordini,
affinché tutto venga fatto tempestivamente e si rispetti la data
del 7 giugno.
Montesano (P.S.D.I.)
- Nessun altro chiede la parola?
Allora passiamo alla conclusione di questa... allora Consigliere
Pedrini, ma ha già parlato, mi pare, allora chi vuole parlare?
Consigliere Caveri, poi chi? Poi Consiglieri Pedrini e Consigliere
Andrione.
Caveri
(U.V.)
- Mon intervention sera très courte
parce qu'elle se limitera à des constatations.
M. Pollicini est sorti, mais il y a suffisamment de
démocrates-chrétiens, - ah! non, il était caché derrière... - mais
M. Bordon n'a pas répondu à ma question, il a joué un peu à
"scarica barile", évidemment, parce qu'il a tout rejeté sur les
bras, sur les épaules du chef de Groupe de la Démocratie
Chrétienne.
M. Pollicini a été un peu hermétique, mais il a parlé, il a fait
un tas de divagations, avant de répondre à ma question et à la fin
il a fait une proposition différente de celle de M. Milanesio,
parce que M. Milanesio demande qu'on procède à la votation d'un
bilan assembléaire tandis que M. Pollicini demande que le Conseil
élise une Junte à terme. Evidemment ce sont deux propositions
différentes et divergentes, de manière qu'il est clair que M.
Pollicini n'a pas accepté la proposition Milanesio et il est clair
que la proposition Milanesio doit être considérée comme tombée,
parce que ses compagnons "de cordata" ne l'ont pas suivi. Et alors
nous n'avons plus à devoir intervenir sur la proposition de M.
Milanesio, parce qu'elle n'est pas partagée par les représentants
de la Démocratie Chrétienne. Je veux tout simplement faire cette
constatation.
Pedrini
(P.L.I.)
- Signor Presidente,
evidentemente i Liberali avevano fatto una Giunta domenica e ci
tengo ancora a dire qui come non vi è alcuna dimissione del Partito
Liberale, anche se due quotidiani faziosi, hanno fatto, a questo
proposito, una lettera che comparirà sul "Monitore Valdostano"
citando gente che s'è dimessa ed altro; qui non si è dimesso
nessuno dal Partito, anzi, devo dire che, proprio in questo ultimo
periodo, un largo strato della popolazione ha seguito con
attenzione tutto l'iter che il Partito Liberale ha fatto proprio
con "l'utente regionale" che il Partito Liberale ha lanciato.
Detto questo, la Giunta del Partito aveva dato a noi Consiglieri
un mandato ben chiaro e ben preciso. È evidente che faceva piacere
sentire - mi passi l'Avv. Caveri l'espressione che non vuole
affatto essere irriguardosa - ma la vecchia volpe di questo
Consiglio mi faceva piacere sentire come, abilmente giostrando di
fioretto, l'Avv. Caveri sarebbe uscito da questa impasse. Ho avuto
la soddisfazione di sentire che, con la solita abilità, ieri sera,
alle ore 18, l'Avv. Caveri praticamente non ha detto niente, e
allora, a questo punto, perché dovremmo dire qualcosa noi? Perché
dovremmo dire qualcosa noi? Noi, evidentemente, anche noi
constatiamo come vi sono due proposte che escono dalla maggioranza
e non prendiamo posizione né per l'una né per l'altra, perché si
eludono a vicenda e pertanto è inutile che noi due Consiglieri
liberali, quasi i lebbrosi della Valle d'Aosta, perché ancora ieri
sera Germano diceva: "Facciamo una Giunta unitaria con l'esclusione
dei Liberali". Al che io ho risposto: "Fatela, che almeno la
popolazione aprirà gli occhi e voterà liberale". Ciò perché, quando
vedranno la sinistra democristiana andare con i comunisti, non ci
sarà altra via di uscita che la nostra forza. Però, ritornando alle
cose serie, è evidente che c'è una sola soluzione al problema e la
soluzione al problema è quella - e mi rivolgo proprio all'amico
Presidente Bordon - che, quanto prima, la Democrazia Cristiana
affronti la situazione e risolva al più presto questo tragico
momento della Valle d'Aosta affinché non si debba paralizzare la
vita amministrativa della nostra Regione.
Questo, per noi liberali, è il punto essenziale che rivolgiamo
al Presidente Bordon, con animo sincero, dicendogli, già fin d'ora,
che noi, probabilmente, molto probabilmente: voteremo contro o
voteremo a favore, o ci asteremmo, non ha importanza, secondo
quello che sarà il programma. Ma quello che è interessante, che è
nell'interesse dei valdostani è proprio che si risolva questa crisi
nel più breve lasso di tempo possibile, affinché ritorni veramente
non una pace così aleatoria o di bandiere, chiare o fosche, ma
soltanto una pace fra i valdostani che è quello che il Partito
Liberale auspica.
Andrione
(U.V.)
- Mais, vu qu'il est devenu de
mode de s'en tenir aux constatations, je ne changerai pas de style,
et je ferai moi aussi des constatations. Je dirai, avant tout, que
les lumières apportées par M. Pollicini m'ont paru quelques peu
obscures. Je n'ai pas tellement bien compris ce que le chef du
Groupe Démocrate-Chrétien, pourtant présenté d'une façon si
honorable par M. Bordon, a voulu dire: je voudrais encore une fois
souligner ceci, d'une part, il y a une proposition Milanesio -
discutable - mais qui, a quand même, dans l'ensemble, le mérite
d'être une proposition que je comprends et sur laquelle je pourrais
faire des réserves, de l'autre côté, il y a tout un style, - que je
me permettrais de définir jésuite et que l'on pourrait seulement
appeler démocrate-chrétiens où on parle tortueusement, on fait des
révérences, on tire des coups de chapeau à droite et à gauche,
simplement pour renvoyer le problème. Et alors je terminerai avec
une constatation sous forme de question directe à M. Pollicini et
je demanderai simplement ceci: mais quelle Junte à terme? Mais
quelle Junte...
Montesano (P.S.D.I.) -
Chi altro chiede la parola?
L'Assessore Milanesio.
Milanesio
(P.S.I.)
- Quando ho preso la parola ho
premesso che dicevo quanto il mio Partito mi aveva dato incarico di
dire, ma, dalla riunione dei Capigruppo di ieri sera, avevo già
capito che a questa soluzione non si sarebbe arrivati. Non si
sarebbe arrivati, perché le tendenze, ovviamente, e giustamente, in
questo Consiglio sono due: da una parte la ex maggioranza la quale
non ha trovato e non ha, in questo momento, i voti per far passare
un bilancio, a meno che ci siano pentimenti dell'ultima ora e non
sappiamo che tipi di pentimento possano essere. Dall'altra parte
l'opposizione, la quale ha i diritti e i doveri di fare
l'opposizione e quindi ha anche il diritto di legare una proposta
di mediazione, non di mediazione politica, sia ben chiaro, ma di
mediazione tipicamente amministrativa.
È mia convinzione - e forse qui mi sbaglio - ed è convinzione
del mio Partito - forse ci sbagliamo di nuovo - che questa crisi
non sarà una crisi facile e che, bene o male, visto che si è
trasferita, da un Partito prima e poi all'interno del Consiglio
regionale, io ho l'impressione che questa crisi finirà per
trasferirsi anche sugli amministrati. Quindi era per queste
considerazioni, e non per altre, che abbiamo fatto la nostra
proposta: liberi i Partiti di non accettarla e di respingerla.
Io, quindi, non mi stupisco, nel modo più assoluto, che questa
proposta non sia stata accettata, però, voglio che le cose siano
ben chiare - e ripeto in questo Consiglio, così come le ho ripetute
e dette alla stampa, e in altre circostanze - la crisi non
l'abbiamo voluta noi, i franchi tiratori non li abbiamo inventati
noi, e quindi noi ci riteniamo perfettamente in regola e anche
questo nostro atteggiamento, che era di estremo senso di
responsabilità non aveva nessun secondo fine e nessun recondito
significato. Quindi, poiché mi pare, che, dagli interventi dei
Consiglieri che mi hanno preceduto sia da una parte che dall'altra,
che, per ragioni diverse, non ci può essere una convergenza su
questa proposta. Io ritiro questa proposta, evidentemente, e invito
il Consiglio a prendere atto delle dimissioni della Giunta.
Montesano (P.S.D.I.)
- La parola al Consigliere
Tonino.
Tonino (P.S.I.U.P)
- Avevo già parlato prima sulla
proposta Milanesio e visto che adesso l'Assessore Milanesio, ha
ritirato la sua proposta, vorrei parlare su quanto concerne la
presa d'atto di queste dimissioni.
Quindi, nel prendere atto delle dimissioni della Giunta,
dimissioni che sono la conseguenza di un completo fallimento del
centro-sinistra, dimissioni che avrebbero già dovuto avvenire
prima, e precisamente nella seduta del 13 marzo, dove è risultato
chiaro che al centrosinistra mancava la maggioranza. Si è voluto,
invece, presentare ancora una volta l'oggetto del bilancio già
bocciato, nella seduta del 20 marzo con la speranza del rientro dei
franchi tiratori. In quella seduta abbiamo potuto osservare che il
colpo di forza ha avuto per il centrosinistra un esito ancora
peggiore, e si è protratta così la crisi di una settimana e
più.
Ora, il Presidente della Giunta ha detto che una settimana conta
poco, ma io vorrei sentire un po' coloro che da questa crisi
dovranno poi trarne le dovute conseguenze, se i giorni contano o
non contano.
Quello che mi preme dire in questo mio intervento è la
soddisfazione di vedere come è andata a finire quella famosa
maggioranza tanto manifestata nella strana ma fin troppo chiara
vittoria del 21 aprile 1968. Ecco che il mio intervento ha
carattere politico, e non tanto programmatico, in quanto i
programmi sono un po' la dettatura di un sistema che vige nel
centrosinistra e quindi il programma è più o meno bello a seconda
di come viene imposto dalla formula politica.
Mi ricordo di aver detto, nella seduta dell'11 giugno 1968, che
l'esito della consultazione elettorale per il rinnovo del Consiglio
regionale era un esito interrogativo, ed era facile interrogare
quell'esito, fattivo (?), sappiamo benissimo qual è quell'arma che
sa usare molto bene la Democrazia Cristiana, per ricattare voti nel
suo calderone.
Sappiamo anche quali sono i personaggi pagati per questo scopo,
l'abbiamo sentito dire da diversi Consiglieri come la D.C.
disponeva di quelle merci che pagò a tanti per poter avere un
responso elettorale corrispondente alle proprie avidità. Ma, a cosa
è servita, Signori democristiani, questa vostra illegale campagna
elettorale? Rappresentate ancora voi, democristiani, in quest'aula
i 25.474 voti - e non i ventiseimila come precedentemente detto dal
Consigliere Pollicini - ottenuti nel modo che sappiamo essere stati
ottenuti, cantate ancora oggi vittoria, come l'indomani del 21
aprile 1968?
Penso di no: le prove sono giunte al pettine e i socialisti del
P.S.U., anche per voi, è facile interrogare la vostra grande
vittoria del 21 aprile, che costituisce un'eccezione per la Valle
d'Aosta, perché, altrove, ovunque, avete franato, come è avvenuto,
per voi, questo reclutamento nel Partito, a questa grande vittoria
letto sul vostro giornale "Le Progrès", non voglio qui elencare la
lunga serie di favoritismi, di promesse, di assunzioni alla Cogne e
in altri posti, a seguito dell'iscrizione al P.S.U. di allora. Non
voglio polemizzare oltre, anche perché è chiaro che questa vostra
grande affermazione aveva un'origine, aveva un nome. Una grande
vittoria che doveva poi assumere un altro aspetto, quello
dell'integrazione della classe operaria, con a capo un suo padre
spirituale, ma abbiamo visto che questo disegno non è passato.
L'esempio più lampante ed evidente è la sconfitta della U.I.L.
all'interno della Nazionale Cogne, nell'elezione per la Commissione
interna: sappiamo tutti che la U.I.L. era il Sindacato dei
Socialdemocratici, ed essendo i Socialdemocratici unificati con il
P.S.I., è ovvio che il loro sindacato era la U.I.L. e così il padre
spirituale, il socialista, è stato sconfessato. L'operaio che per
trovare un posto di lavoro, ha dovuto prendere quella tessera, ha
saputo poi all'interno della fabbrica, liberarsi, distruggere il
disegno della sua propria integrazione, sviluppando un poderoso
movimento di lotta, il centrosinistra quindi è stato sconfitto alla
Cogne dagli stessi operai prima di essere stato sconfitto alla
Regione. Quindi, colleghi socialisti, sono stati proprio gli operai
medesimi, con le loro lotte, a far saltare l'anello della catena
che rischiava di farci inserire in un sistema integrativo.
Quindi, anche per la vostra brillante vittoria del 21 aprile
1968, c'è una risposta precisa all'interrogativo; al Movimento
autonomo valdostano, recentemente costituito, da una scissione
avvenuta ancora alla destra del Rassemblement, le cose si dicono da
sole, e non hanno bisogno di ulteriori commenti. Analizzando,
quindi, le cose sopraddette, non sfugge a nessuno il risultato del
fallimento completo del centrosinistra, sia alla Regione, sia al
Comune di Aosta, tentare di ricostruirlo, non solo vuole dire
infischiarsene delle indicazioni che vogliono far cambiare le cose,
ma vorrebbe dire anche buttare la Regione nel caos più completo.
Non sono ancora trascorsi due anni del vostro insediamento nel
Governo nazionale che avete avuto quasi un intero anno di crisi
continua, e queste crisi sono le conseguenze che fate pagare ai
valdostani per delle presunte vittorie elettorali, che poi, in
verità, non hanno tardato a far vedere il loro vero volto.
Quindi le elezioni dell'aprile 1968 non corrispondono alla
realtà. Ritengo, pertanto, a nome del Partito Socialista di Unità
Proletaria che una delle indicazioni che posso suggerire per
risolvere in fretta la crisi che rischia di bloccare un'intera
Regione, sia il ricorso a nuove elezioni per dare alla stessa un
Governo che tenga conto del momento reale, delle nuove esigenze e
delle nuove trasformazioni avvenute in seno al movimento operaio e
contadino, dei nuovi impulsi che avvengono in ogni settore perché
si cambi, perché con i lavoratori, con gli studenti, con gli
operai, con i contadini si vada a sinistra. E, se questa mia
indicazione non trova riscontro, - è stato detto poco fa dal
Consigliere Pollicini che il Gruppo di maggioranza relativa della
Democrazia Cristiana è contro le elezioni anticipate - quindi, se
questa mia proposta non trova riscontro dalle vostre compagini, per
paura, naturalmente, di pagarmi le conseguenze con un voto
elettorale negativo, abbiate almeno l'accorgimento di trarne le
dovute logiche conseguenze dello spostamento a sinistra che si è
evidenziato con le lotte di quest'autunno e con la nuova
emancipazione della classe operaia e contadina. Quindi, fuori la
destra dalla nuova Giunta che dovrebbe nascere. Se non si vuole
ricorrere al corpo elettorale, si faciliti almeno, con la volontà
di alcuni Consiglieri, l'elaborazione di una Giunta di sinistra.
Naturalmente, questa seconda soluzione è indicativa solo della
volontà più volte manifestata dal sottoscritto, a nome del Partito
Socialista di Unità Proletaria durante tutte le crisi di cui siete
stati oggetto in questi due anni, non dovessero venire accolte.
Quindi, la nostra proposta come Partito Socialista di Unità
Proletaria è quella di giungere alle elezioni anticipate.
Montesano (P.S.D.I.)
- Nessun altro chiede la parola?
Allora, in principio avevo detto che, a mio giudizio, queste
dimissioni potevano essere solo oggetto di una presa d'atto, però
mi viene suggerito e anzi mi viene ricordato che, in casi analoghi,
la presa d'atto si era fatta attraverso una votazione a scrutinio
segreto, così come l'abbiamo fatto per le dimissioni della Giunta
Bionaz. Ora, la memoria mi aveva tradito, io credo che sia prudente
seguire questa prassi e votare, così come si è fatto altre volte,
così, affinché la presa d'atto fosse in seguito valida.
Quindi, invito i Signori Consiglieri a votare per presa d'atto
delle dimissioni della Giunta, specificando che la pallina bianca
dà accettazione delle dimissioni e la pallina nera le respinge.
Allora, invito il Segretario a procedere all'appello: con la
pallina bianca si accettano le dimissioni, la pallina nera le
respinge.
Io vorrei richiamare i Consiglieri che sono fuori dall'aula, a
voler entrare se hanno desiderio di votare, e allora un
attimo....
Consigliere Pollicini, ce ne sono degli altri fuori, perché io
vorrei spiegare qui il significato del voto....
Allora ci siamo tutti, per favore... (
voce
) ...voi
confermate la vostra volontà .... votazione così semplice ... no,
dovete votare... confermare le vostre dimissioni...
Si passa alla votazione, ripeto ancora ai Signori Consiglieri il
significato del voto: la pallina bianca accetta le dimissioni, la
pallina nera le respinge.
Risultato della votazione: presenti: trentatré; votanti:
trentatré; favorevoli: trentadue; contrari: uno.
Il Consiglio prende atto e accetta le dimissioni della
Giunta.
La seduta è tolta e il Consiglio sarà convocato a domicilio.
---
La seduta ha termine alle ore 18,40.
