Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 727 del 25 settembre 1989 - Resoconto
OGGETTO N. 727/IX - INIZIATIVE PER LA RIDUZIONE DEL TRASPORTO
MERCI TRAMITE TIR. (Reiezione di risoluzione)
PRESIDENTE:
Do lettura della proposta di risoluzione in
oggetto, iscritta in via d'urgenza all'ordine del giorno
dell'adunanza, con atto n. 710/IX, in data odierna, su iniziativa
del Consigliere Riccarand.
RISOLUZIONE
RILEVATO che il trasporto di merci su strada attraverso le Alpi
è aumentato, negli ultimi due decenni, in modo considerevole,
assumendo dimensioni tali da minacciare pesantemente l'equilibrio
ecologico delle Regioni alpine e le condizioni di vita delle
popolazioni interessate;
EVIDENZIATO che l'intenso transito dei TIR è fonte costante di
pericolo e di inquinamento e comporta un enorme consumo energetico.
Attualmente la situazione più pesante si verifica nella Valle
dell'Inn-Brennero e in Savoia-Valle d'Aosta, mentre la Svizzera,
grazie alla sua politica tradizionalmente più restrittiva in
materia di traffico pesante, sopporta un transito-merci
sensibilmente inferiore;
SOTTOLINEATO che nei confronti di questo fenomeno, grave ed in
costante espansione, occorre coordinare le scelte politiche fra le
Regioni più direttamente interessate;
RILEVATO che le decisioni del Governo austriaco per ridurre il
transito dei TIR sono inevitabili e necessarie per salvaguardare le
condizioni di vita della popolazione del Tirolo;
CONSTATATO che, in assenza di iniziative concrete in Valle
d'Aosta, le misure restrittive adottate dal Governo austriaco
determinano un aumento del traffico dei TIR in Valle d'Aosta che è
già a livelli insostenibili;
il Consiglio regionale
della Valle d'Aosta
esprime
solidarietà alle decisioni del Governo austriaco che mirano a
ridurre il trasporto merci tramite TIR ed espandere invece il
trasporto merci su rotaia;
si associa
alla richiesta della Provincia autonoma di Bolzano di introdurre
il divieto di circolazione notturna per i mezzi pesanti anche in
Italia;
invita
la Giunta regionale ad assumere le opportune iniziative per
ottenere una riduzione del transito dei TIR attraverso la Valle
d'Aosta;
delibera
di trasmettere copia della presente risoluzione al Ministro dei
Trasporti della Repubblica Italiana, al Ministro dei Trasporti
dell'Austria, al Presidente della Giunta provinciale di
Bolzano.
PRESIDENTE:
Ha chiesto la parola il Consigliere Riccarand;
ne ha facoltà.
RICCARAND (NS):
Vorrei illustrare rapidamente la proposta
di risoluzione, che credo abbia una notevole importanza rispetto
alle scelte del futuro della nostra Regione.
Già nello scorso mese di giugno avevamo affrontato all'interno
del Consiglio una discussione sul problema del trasporto merci su
strada attraverso le Alpi. Il nostro Gruppo aveva presentato una
mozione, con la quale si chiedeva in sostanza di affidare alla
prima Commissione consiliare l'incarico di svolgere un'indagine
conoscitiva sulla problematica, andando anche a vedere che cosa sta
succedendo su tutto l'arco alpino rispetto al problema del traffico
merci. La mozione era poi stata ritirata, perché il Presidente
della Giunta si era impegnato a fornire alla prima Commissione una
documentazione in materia, derivante dall'attività dei comitati
misti che già esistono tra le varie regioni alpine. Si tratta
quindi di un argomento che era già stato affrontato ed io spero che
al più presto questa documentazione, che era stata promessa dal
Presidente della Giunta, arrivi all'attenzione delle Commissioni,
in modo che la si possa esaminare compiutamente.
Nel frattempo però c'è stata una evoluzione nella situazione ed
in particolare c'è stata una conseguente e puntigliosa presa di
posizione da parte del Governo austriaco nei confronti dei
provvedimenti che lo stesso Governo aveva già adottato in passato e
nei confronti dei provvedimenti che ha preannunciato per il futuro.
Quel Governo ha limitato il transito dei TIR attraverso l'Austria e
non solo ha annunciato che, a partire dal 1° dicembre di
quest'anno, non sarà più consentita la circolazione notturna dei
mezzi pesanti, salvo alcune eccezioni, ma ha già preannunciato,
attraverso le dichiarazioni del Ministro dei trasporti, che credo
abbiate letto tutti, che a partire dal 1991 non sarà più consentito
l'attraversamento dell'Austria ai veicoli senza marmitta
catalitica.
L'Austria ha fatto una precisa scelta ed io invito tutti coloro
che non l'hanno ancora fatto a leggere una intervista al Ministro
dei trasporti austriaco, Rudolf Streicher, pubblicata su "La
Repubblica" di giovedì 21 settembre, nel corso della quale, alle
obiezioni dell'intervistatore sui disagi creati dalle scelte
austriache, ha così risposto: "Sa quanti TIR italiani attraversano
ogni giorno la Valle dell'Inn, dal Brennero a Kurstein? 900, e
contando anche quelli di altri Paesi si arriva a 3.800. Se si
prosegue così, nel 2.010 passeranno dal Brennero più di 6.000 TIR
al giorno. Per quella data, invece, i transiti non dovranno essere
più di 1.000"
Questo per dire che l'Austria si è posta coscientemente il
problema e sta pianificando da anni un intervento che, nell'arco di
pochi anni, porterà ad una drastica riduzione dell'attuale transito
di TIR. Su questa posizione essa è irrevocabile ed irremovibile,
come abbiamo visto in questi giorni, ed è anche disposta a rimanere
fuori della Comunità Europea, pur di difendere questa sua
impostazione.
Ora, se noi teniamo presente che in Valle d'Aosta non transitano
3.800 TIR al giorno, ma non siamo molto distanti da queste cifre
perché attraverso la nostra vallata abbiamo una media di quasi
2.000 TIR al giorno, io credo che i livelli di aumento non sono
assolutamente diversi, anzi, sappiamo tutti che, nello studio di
fattibilità e nello studio sui rapporti tra costi e benefici del
progetto autostradale, è previsto un transito di 8.000 TIR al
giorno. Se queste sono le cifre, significa che noi ci troviamo in
pieno all'interno di questa problematica e che siamo coinvolti fino
in fondo da questo tipo di scelta.
L'Austria ha fatto questa scelta ed a chi obiettava: "Ma questi
camion devono pur passare da qualche parte, se si vuole che portino
a destinazione le merci!", il Ministro austriaco ha risposto in
modo semplice e lapidario: "Sulla ferrovia". Il trasporto su rotaia
è la scelta vera, l'alternativa vincente e strategicamente giusta
per quanto riguarda il trasporto di merci sulle grandi distanze. E'
ormai noto e risaputo e tutti possono confermare che il trasporto
su gomma è eccessivamente costoso, inquinante, ingiustificato ed
energivoro per quanto riguarda le medie e le lunghe distanze: può
essere fatto solo sulle brevi e sulle corte distanze.
Questo problema è particolarmente acuto in Austria ed è presente
in Svizzera. Se qualcuno ha letto i giornali di domenica scorsa,
avrà notato che c'erano due interviste parallele ai Ministri dei
trasporti austriaco ed elvetico. Quest’ultimo, a chi
gli chiedeva: "Perché voi non siete un poco più permissivi? Perché
non fate passare un po' più di TIR dalle vostre parti e non
aumentate il tonnellaggio che è limitato a 28 tonnellate di stazza
lorda? Perché non consentite anche un limitato traffico notturno?
Perché non eliminate la tassa sui mezzi pesanti?...", ha risposto
dicendo chiaramente che, semmai, gli svizzeri pensano di irrigidire
quei provvedimenti. Egli ha detto testualmente: "Il divieto di
circolazione notturna dei camion da noi è in vigore dal 1939 e non
ci sogniamo neppure di modificarlo. Abbiamo lanciato un programma
di trasporto merci su ferrovia, che si chiama "Raid 2000", che sta
andando avanti e che permetterà di trasportare molte più merci su
ferrovia, e la risposta che noi diamo è che non siamo disposti ad
accettare nulla per quanto riguarda i TIR".
Voi sapete che nel Liechtenstein esiste un organismo
internazionale che si occupa della difesa delle Alpi e che ha come
obiettivo centrale quello di battersi per una diversa politica dei
trasporti, per non trasformare le Alpi, che sono una bellezza
naturale non solo italiana od elvetica, ma europea e mondiale, in
realtà forate da tutte le parti da questo traffico pesante ed
inquinante, che sta distruggendo le foreste e che sta rovinando
tutta l'atmosfera. Questa è la realtà, queste sono le scelte che
stanno andando avanti, delle quali anche la CEE dovrà tener conto e
nei cui confronti, evidentemente, anche noi dobbiamo misurare le
nostre scelte.
In seguito al dibattito che s'è svolto in Italia, in coincidenza
del blocco dei camionisti e delle decisioni delle autorità
governative italiane, questa risoluzione ha lo scopo di dire:
"Facciamo attenzione, perché i provvedimenti austriaci vanno nella
direzione giusta e da essi noi dobbiamo trarre delle indicazioni
per correggere le storture che ci sono in Italia, per correggere
gli sbagli fatti in passato, per far sì che anche in Italia ci sia
un sistema di trasporto ferroviario degno di questo nome, in modo
che si possa indirizzare su rotaia il trasporto su merci".
Io credo che questa impostazione si stia rivelando dappertutto
vincente. La Provincia autonoma di Bolzano, nel mese di luglio,
quindi ancora prima che succedessero i fatti del Brennero, aveva
approvato, pressoché all'unanimità, una mozione, con primo
firmatario Uber Fasnelli della Sudtiroler Volskspartei, nella quale
si dice testualmente: "Impegna la Giunta provinciale di Bolzano ad
impedire, nell'ambito delle sue competenze e nel rispetto dei
programmi approvati, l'apertura di nuove vie di transito e
sollecita il Governo italiano perché introduca il divieto di
circolazione notturna anche in Italia...''.
Poi ci sono anche altri punti estremamente interessanti, che non
leggo, ma questa è comunque la situazione e noi dobbiamo fare molta
attenzione perché, di fronte a quello che sta accadendo al
Brennero, nel Sud Tirolo e nel Tirolo austriaco, di fronte alla
presa di posizione molto ferma delle autorità elvetiche, si
delineerà il rischio che il passaggio del Monte Bianco, cioè il
passaggio a Nord-Ovest, diventi evidentemente la scelta preferita,
nella quale si convoglierà non solo quel traffico che nei prossimi
anni è previsto in aumento del 20% o del 30%, ma anche quello che,
nel caso si realizzasse effettivamente l'autostrada, avrebbe
un'ulteriore occasione oggettiva per espandersi ancora di più.
Esiste quindi questo problema, sul quale io credo che sia
opportuno che il Consiglio regionale prenda una posizione
significativa. Non possiamo, come Regione autonoma che ha al suo
interno il Monte Bianco, che è il più grande massiccio delle Alpi,
un'area di bellezza naturale immensa - della quale si parla
addirittura come di un futuro parco internazionale, con la
necessità quindi da parte nostra di salvaguardare non solo
quest'area ma tutto il nostro territorio - trasformarci in un
canale di transito per i TIR, con tutto il pericolo, i rischi di
inquinamento ed i disguidi che ciò comporta.
Comunque, al di là di quelle scelte che anche noi dobbiamo fare
nostre, con questa risoluzione io propongo che si esprima una linea
di orientamento di solidarietà rispetto alle scelte del Governo
austriaco e della Provincia autonoma di Bolzano, sollecitando anche
noi che ci sia un rallentamento nel transito dei TIR e,
soprattutto, che ci sia un blocco del loro transito durante le ore
notturne. Si tratta cioè di esprimere un orientamento di fondo, che
confermi le conseguenze negative che ormai abbiamo verificato con
questo tipo di trasporto e di transito e che prospetti la necessità
di dover cambiare impostazione puntando con maggiore decisione
sulla ferrovia. La Valle d'Aosta ha peraltro già dimostrato di
essere disponibile ad essere attraversata anche da una linea di
collegamento ferroviario internazionale. A mio parere, questa è la
strada giusta da seguire e per la quale è opportuno cambiare rotta
rispetto a quella che abbiamo seguito finora.
Spero che questa risoluzione, così com'è avvenuto nel Sud
Tirolo, cioè nella Provincia autonoma di Bolzano, possa essere
accolta da tutto il Consiglio, in modo che possa essere un
ulteriore tassello che viene ad inserirsi nel dibattito che si sta
avviando a livello parlamentare. Voi sapete che il Gruppo Verde ha
presentato al Parlamento italiano una proposta di legge ufficiale,
nella quale chiede che sia introdotto il divieto alla circolazione
notturna dei TIR su tutto il territorio. Sapete che questo
argomento è in discussione fra tutti i partiti presenti in
Parlamento: inseriamoci anche noi nella discussione, facendo
presenti le nostre preoccupazioni ed esprimendo un nostro
orientamento.
PRESIDENTE:
Ha chiesto la parola il Presidente della
Giunta, Rollandin; ne ha facoltà.
ROLLANDIN (UV):
J'ai demandé à M. Tonino, qui avait déjà
prévu d'intervenir, de pouvoir prendre la parole pour dire que,
étant donné le sens de la résolution présentée par M. Riccarand, on
va présenter une autre résolution, toujours sur le thème, que je
demanderais de distribuer afin d'en pouvoir discuter en connaissant
la question.
Je crois que, tout en acceptant un certain système, les deux
résolutions sont assez différentes d’un point de vue
de la substance. Selon moi il foudrait connaître ce point de vue
pour pouvoir prévoir la position définitive des forces de majorité
et donc pour mieux débattre le thème même. Donc, je demanderais
s'il est possible de faire cela. Je m’excuse
s’il y a de petites notes et des observations, mais
on n’a pas eu le temps matériel de rédiger un texte
définitif.
PRESIDENTE:
Credo che possiamo essere d'accordo
nell'accettare l'iscrizione della risoluzione presentata dal
Presidente della Giunta, così potrà essere confrontata con quella
presentata dal Consigliere Riccarand. Io penso che possano essere
discusse insieme senza difficoltà.
Se i Consiglieri sono d'accordo, si potrebbe discutere prima la
risoluzione presentata dal Consigliere Riccarand e poi quella
presentata dal Presidente della Giunta, ma mi sembrerebbe che così
facendo si scavalcherebbe troppo l'ordine delle cose.
Consigliere Riccarand, lei che in qualche modo è un po' arbitro
della situazione, intende far votare oggi la sua risoluzione?
RICCARAND (NS):
Sì, intendo farla votare oggi.
PRESIDENTE:
Ha chiesto la parola il Presidente della
Giunta, Rollandin; ne ha facoltà.
ROLLANDIN (UV):
Je pense que le sens de cette résolution
et la différence entre celle-ci et celle présentée par M. Riccarand
est surtout le système à adopter jusqu'au moment où on aura la
possibilité de prévoir, au niveau des chemins de fer, une
intervention qui soit soutenable. Il me semble impossible de
prévoir l’interdiction de la circulation des poids
lourds, si on n'a pas un système alternatif: le système économique
ne peut pas être arrêté tout à coup. Il faut prévoir des
interventions conséquentes afin d'améliorer le système, autrement
on risquerait de bloquer le fonctionnement d'un mécanisme sans
avoir une autre alternative.
L'intervention de l'autoroute d'un côté et du chemin de fer de
l'autre ne sont pas en contradiction: il y a
l’exigence de soutenir la réalisation du chemin de
fer, surtout de la branche Aoste-Martigny, qui va dans la direction
d'une amélioration et surtout d'une liaison avec une réalité
différente.
Je pense qu’avec cette résolution on va
considérer, d'une façon strictement réaliste, ce qui se passe
aujourd'hui; il serait impossible, étant donné le système
économique moderne, d'intervenir en supprimant la circulation des
poids lourds sans avoir des programmes alternatifs: voilà la
différence substantielle.
Pour le reste, en prévoyant, en tant qu'Administration
régionale, une intervention directe, en se substituant aux organes
du Gouvernement pour prédisposer l'avant projet de la liaison
Aoste-Martigny, je crois qu'on a fait un effort dans le sens que
quelqu’un, avant, avait entamé.
Je crois donc que les deux propositions ne sont pas
incompatibles et que la possibilité de prévoir la substitution,
petit à petit, d'une partie du trafic par poids lourds avec le
système du chemin de fer, est une chose souhaitable.
On a souligné aussi la nécessité d'un raccord entre ce qui se
passe et la question de l'autoport. Là aussi, selon moi, il faut
prévoir une liaison avec les structures déjà existantes; il ne
suffit pas de dire qu'on va pousser le chemin de fer. Pour notre
Région, reprendre les structures de chemin de fer dans leur
ensemble signifie prévoir toute une série de modifications, même au
niveau de rapport avec l’environnement.
C'est dans ce sens qu'on a présenté cette résolution, qui, d'un
côté, reprend le système de communication qui avait déjà été
présenté par l'Assesseur et illustré aux conférences précédentes et
en même temps souligne les aspects qu'il est indispensable de
revoir dans la politique des transports au niveau du
Gouvernement.
BICH (Presidente del Consiglio):
Giunti a questo punto,
credo che il miglior modo di procedere sarebbe quello di iscrivere
la proposta di risoluzione presentata dalla Giunta e discutere
tutto nel Consiglio del 4 ottobre, in modo che sia dato ampio
spazio alla discussione di argomenti così importanti e comparabili.
Devo osservare tuttavia che il Consigliere Riccarand ha già
ottenuto l'iscrizione della sua proposta di risoluzione e quindi
dovrebbe essere lui a dirci se vuole che sia votata in questa o
nella prossima adunanza del Consiglio.
Resta il fatto però che, se il Consigliere Riccarand chiede la
votazione per la sua risoluzione, dovrà essere iscritta anche la
risoluzione della Giunta.
Ha chiesto la parola il Consigliere Riccarand; ne ha
facoltà.
RICCARAND (NS):
Io credo che le due risoluzioni affrontino
due questioni diverse, anche se connesse tra di loro.
La mia risoluzione non fa volutamente alcun riferimento
esplicito alla situazione specifica di casa nostra ed in
particolare alla scelta autostradale o meno, ma mira a far sì che
noi ci pronunciamo rispetto alla problematica dei TIR. Essa vuol
sapere se noi, come Regione autonoma Valle d'Aosta, siamo per un
aumento del transito dei TIR attraverso le strade dell'arco alpino
oppure se siamo per una sua riduzione e se siamo d'accordo o
contrari ai provvedimenti assunti e ancora da assumere da parte
svizzera ed austriaca. Ecco la questione sulla quale io chiedo che
si pronunci il Consiglio.
Anche se collegata a questa risposta, è tuttavia ben altra cosa
la scelta di politica dei trasporti (ferrovia, autostrada...) che
invece viene affrontata nella risoluzione della Giunta, che io non
potrò mai accettare, perché non fa altro che ribadire la scelta
autostradale, per cui credo che ci troviamo su due sponde opposte.
Resta il fatto tuttavia che, essendo due cose diverse, devono
essere trattate come tali. Pertanto, se la Giunta ritiene di porre
in votazione anche la sua risoluzione, la cosa mi sta bene, ma
ribadisco però che si tratta di due iniziative diverse.
Io chiedo che il Consiglio regionale non faccia finta di niente
di fronte ai provvedimenti del Governo austriaco: si pronunci
rispetto all'Austria, alla Svizzera ed al Sud Tirolo. Essi dicono:
"Noi puntiamo ad una riduzione del transito e chiediamo al Governo
italiano di introdurre il divieto del transito notturno dei TIR".
Che cosa dice in merito la Valle d'Aosta? Questo è l'interrogativo
ed io propongo...
(... Interruzione ...)
... No, no. Questa è una risposta evasiva, perché non dà una
risposta. Noi ci affianchiamo a queste richieste? Chiediamo anche
noi una riduzione del transito dei TIR? Chiediamo anche noi il
divieto del transito notturno dei TIR? Chiediamo una riduzione del
tonnellaggio? Oppure non chiediamo nulla di tutto ciò? Queste sono
le domande che io pongo.
Rispetto alle questioni prospettate, io credo che noi, come
Consiglio regionale della Valle d'Aosta, dobbiamo dire: "Basta con
i TIR! Riduciamo il transito dei TIR!". Ma questo lo dobbiamo dire,
a prescindere dal fatto che ci sia o meno l'autostrada, perché al
Brennero c'è l'autostrada, eppure il Ministro dei trasporti del
Governo austriaco dice: "Basta con i TIR, perché ne abbiamo 3.800 e
fra 10 anni ne vogliamo avere solo 1.000!". Tutto ciò lo stanno
anche pagando a caro prezzo...
ROLLANDIN (fuori microfono):
Lì hanno anche la
ferrovia.
RICCARAND (NS):
E' vero, lì hanno anche la ferrovia.
Benissimo, ma allora facciamo delle scelte. Questo è il problema
che io pongo, anche perché credo che noi dobbiamo avere la
correttezza di dare una risposta, chiarendo se stiamo da una parte
o dall'altra. Solo dopo, evidentemente, si potranno proporre altre
scelte, come quelle affrontate nella risoluzione della Giunta.
PRESIDENTE:
Giunti a questo punto, se nessuno chiede la
parola, pongo in votazione la richiesta di iscrizione in via
d'urgenza all’ordine del giorno della proposta di
risoluzione presentata dal Presidente della Giunta, Rollandin, e
dall'Assessore all'Industria, Commercio, Artigianato e Trasporti,
Lanivi.
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
IL CONSIGLIO
- ai sensi del secondo comma dell'articolo 52 del Regolamento
interno;
- ad unanimità di voti favorevoli;
DELIBERA
di procedere nell'adunanza in corso alla discussione e alla
deliberazione sulla risoluzione: "Iniziative per lo sviluppo e
l'integrazione delle infrastrutture stradali e ferroviarie di
livello internazionale della Valle d'Aosta e per il riequilibrio
del rapporto fra trasporto merci su strada e su ferrovia".
PRESIDENTE:
Do lettura della proposta di risoluzione
presentata dal Presidente della Giunta, Rollandin, e dall'Assessore
all'Industria, Commercio, Artigianato e Trasporti, Lanivi.
RISOLUZIONE
PREMESSO che il progressivo abbattimento delle tradizionali
barriere che ostacolano la circolazione di persone e di merci,
unitamente al costante e crescente sviluppo economico dei paesi
europei ha determinato un fortissimo aumento delle correnti di
traffico di merci, in particolare nella direzione nord-sud.
PREMESSO ANCORA che la prospettiva della realizzazione, a
partire dal 1993, di un unico mercato europeo comporta la
previsione di ulteriori consistenti sviluppi di scambi tra l'Europa
e i paesi del sud e dell’est.
CONSTATATO che, a fronte dei suaccennati imponenti fenomeni di
modificazione quantitativa e qualitativa dei rapporti su scala
intercontinentale, la realtà italiana si presenta gravemente
squilibrata rispetto al rapporto tra il trasporto merci su gomma e
quello su rotaia; lo squilibrio è conseguente ai gravi ritardi di
scelte generali concernenti l'ammodernamento del sistema
ferroviario italiano e al suo collegamento con quello europeo,
ritardo che comporterà sicuramente un appesantimento di costi
sull'intero sistema economico italiano.
CONSIDERATO che appaiono sicuramente insufficienti misure
tendenti ad assegnare, direttamente o indirettamente, all'arco
alpino un ruolo passivo di barriera e di ostacolo così come sono da
valutare negativamente azioni od interventi scoordinati o non
attenti alle particolari delicate caratteristiche ambientali della
montagna;
CONSIDERATO ALTRESI' che scelte di blocco del traffico o di
chiusura di valichi, non coordinate e non valutate rispetto alle
prevedibili conseguenze, non possono essere considerate risposte
positive e costruttive rispetto ai problemi del trasporto degli
anni futuri, problemi che possono essere risolti soltanto con una
diversa politica del governo che privilegi concretamente il mezzo
ferroviario.
TENUTO PRESENTE che il territorio della Regione Valle d'Aosta ha
svolto e continuerà a svolgere un ruolo strategico nella politica
europea dei trasporti e delle comunicazioni.
RICORDATO che più volte la volontà politica della Regione si é
espressa nella direzione di considerare il territorio regionale
inserito attivamente nella nuova realtà sociale politica economica
europea e di salvaguardare i connotati peculiari dell'ambiente
valdostano.
RICORDATO ALTRESI' che la Regione ha già definito, per quanto
riguarda i trasporti delle merci e i collegamenti internazionali le
seguenti scelte fondamentali:
1 - integrazione dei modi di trasporto su strada e su ferrovia
valorizzando e potenziando i punti di interscambio; in questo senso
va riconsiderato il ruolo dell'autoporto regionale opportunamente
adeguato quale centro di collegamento e scambio con il sistema
ferroviario;
2 - riequilibrio del rapporto del trasporto merci su ferrovia
con quello su strada puntando decisamente a favore di una politica
che collochi l'ammodernamento ed il potenziamento del sistema
ferroviario quale obiettivo centrale dello sviluppo del Paese per
un suo positivo inserimento nella nuova realtà europea;
3 - realizzazione del collegamento autostradale tra Aosta e il
Tunnel del Monte Bianco e costruzione del tunnel ferroviario
Aosta-Martigny con relativo moderno collegamento del sistema
ferroviario italiano con quello europeo.
IL CONSIGLIO REGIONALE
DELLA VALLE D'AOSTA
RIBADISCE la validità delle scelte effettuate che potranno
assicurare ricadute positive sotto il profilo economico, politico
non occupazionale e dei rapporti solo a livello regionale ma anche
a livello nazionale ed internazionale;
AUSPICA che la costruzione del raccordo autostradale tra Aosta e
il Tunnel del Monte Bianco possa ultimarsi nei tempi previsti e
vengano rimossi gli ostacoli che tendono ad impedire un celere
svolgimento dei lavori con conseguenti danni, anche economici, per
l'Amministrazione regionale;
IMPEGNA la Giunta regionale a proseguire con forza le azioni
avviate per tendere alla realizzazione del raccordo ferroviario
Aosta-Martigny di cui è già stato predisposto, a totale carico
dell'Amministrazione regionale, lo studio di fattibilità già fatto
pervenire alle competenti Autorità politiche e tecniche del
Ministero dei Trasporti;
IMPEGNA INOLTRE il Presidente della Giunta, l'Assessore
regionale dei Trasporti, i Parlamentari della Valle d'Aosta a
richiedere incontri con il Ministro dei Trasporti e con il
Presidente dell'Ente FF.SS. al fine di:
a) ribadire l'esigenza di un forte impegno del Governo nazionale
per la ristrutturazione e potenziamento del sistema ferroviario
italiano quale condizione indispensabile per stabilire un diverso
rapporto tra il trasporto di persone e di merci su gomma e su
rotaia;
b) sostenere l'esigenza che il Governo, dopo la scelta del
traforo ferroviario Aosta-Martigny con il relativo nuovo
collegamento con le principali direttrici ferroviarie del sistema
ferroviario italiano".
PRESIDENTE:
Dichiaro aperta la discussione, che avverrà
congiuntamente su ambedue le proposte di risoluzione: quella del
Consigliere Riccarand e quella del Presidente della Giunta,
Rollandin, e dell'Assessore all'Industria, Commercio, Artigianato e
Trasporti, Lanivi.
Ha chiesto la parola il Consigliere Tonino; ne ha facoltà.
TONINO (PCI):
Esprimo subito l'adesione del nostro Gruppo
alla risoluzione presentata dal Consigliere Riccarand, motivata da
un ragionamento che non ha nulla di ideologico, perché tiene solo
conto della sostanza delle cose. Da questo punto di vista ritengo
abbastanza significativo che quell'atteggiamento sia tenuto da
realtà alpine simili alle nostre, come la Svizzera, l'Austria ed il
Sud Tirolo.
Dico subito che un atteggiamento, da parte nostra, che non sia
sufficientemente netto, non va nella direzione di chiedere una vera
inversione di tendenza. Io ho sentito il Ministro dei trasporti,
Bernini, affermare in televisione: "L'Italia ha clamorosi ritardi
sul piano del riequilibrio tra il trasporto su gomma e quello su
rotaia". E' indubbio, quindi, che, se noi non assumiamo posizioni
coraggiose rispetto a questo punto, sarà inevitabile l'aumento del
traffico su gomma attraverso la nostra Regione e, inevitabilmente,
sarà o potrà essere rinviata l'effettiva inversione di tendenza sul
piano delle scelte generali del trasporto.
Ho letto, sia pure velocemente, la risoluzione presentata dal
Presidente della Giunta, ma voglio dire molto chiaramente che il
realismo contenuto in quella risoluzione rischia di essere letto
come una vera e propria subalternità nei confronti delle attuali
scelte sulle linee di trasporto. Io credo che una Regione autonoma
come la nostra debba avere un poco di coraggio in più, in modo da
scegliere di fare una dichiarazione decisa in favore di una
riduzione del transito dei TIR. Questa è la premessa indispensabile
affinché poi si possano fare anche delle scelte diverse.
Non ha senso, a mio avviso, dire: "Noi abbiamo proposto la
ferrovia Aosta-Martigny" (e quella potrebbe essere una direttrice
di transito su cui convogliare anche una quota del traffico che
oggi viaggia su gomma), se poi nei fatti non ci si oppone a quello
che in realtà sarà un aumento esponenziale del transito su gomma
nella nostra Regione. Eppure sarà proprio così, e del resto tale
aumento era previsto anche dagli studi per la costruzione
dell'autostrada, e la posizione giusta e corretta, tenuta dalle
altre realtà dell'arco alpino, non potrà che portare ad un
ulteriore incremento del transito di TIR nella nostra Regione.
Io credo che la Valle d'Aosta non abbia alcun interesse ad
incentivare quella politica, per cui deve esprimersi nettamente.
Questo è il senso della scelta molto opportuna che oggi viene
portata all'esame di questo Consiglio regionale.
Tra l'altro, ha allarmato non solo noi la notizia che ho sentito
dalla televisione che i tassi di inquinamento prodotti dal transito
dei TIR in alcune zone della nostra Regione siano tra i più alti
d'Italia. Questa circostanza sarà sicuramente oggetto di altre
iniziative da parte del nostro Gruppo, nel senso che noi chiederemo
che vengano fatti rilevamenti seri, in modo che la situazione sia
tenuta assolutamente sotto controllo. Tengo a precisare però che,
se tale notizia è vera, con il traffico di oggi, mi domando quale
sarà la situazione più avanti.
Con questo voglio dire che a me pare del tutto evidente che gli
interessi primari di questa Regione, che alla fine coincideranno
anche con gli interessi generali del Paese, siano quelli di
chiedere un contenimento della sciagurata politica di
incentivazione del trasporto su gomma, a scapito di quello su
rotaia. Torno a ripetere che questo è il senso di un ragionamento
che, a nostro avviso, non ha nulla di ideologico, ma poggia solo su
questioni che riguardano la salute e la qualità dell'ambiente e che
riguardano anche l'economia, perché, come giustamente è stato
ricordato prima, il traffico su gomma è più costoso e dispendioso
di energia, mentre le altre scelte presentano vantaggi di tutta
evidenza.
Questa è la ragione per la quale noi voteremo la risoluzione
presentata dal Consigliere Riccarand e non voteremo quella
presentata dalla Giunta regionale.
PRESIDENTE:
Ha chiesto la parola il Consigliere Pascale;
ne ha facoltà.
PASCALE (PSI):
Mi pare che il problema posto dal
Consigliere Riccarand nella sua risoluzione sia un po'
semplicistico, nel senso che la domanda che noi ci dobbiamo porre
non è quella se vogliamo più TIR o meno TIR. E' chiaro che ad una
domanda del genere tutti risponderemmo che vogliamo meno TIR,
perché a nessuno fa piacere avere dei TIR in casa.
La domanda invece che noi ci siamo già posti e che possiamo
anche riporci oggi è quella che il Presidente della Giunta ha
esposto in un paragrafo della risoluzione che ha presentato, dove
afferma che finora la Valle d'Aosta ha svolto un ruolo strategico
nella politica europea dei trasporti e delle comunicazioni. Dopo
questa affermazione ci si può porre la seguente domanda: "La Valle
d'Aosta vuole continuare a svolgere questo ruolo o no?". Noi ci
siamo posti questa domanda e nei dibattiti che ci sono stati nella
scorsa legislatura abbiamo dato una risposta articolata, che teneva
conto della realtà attuale, ma nello stesso tempo esprimeva
preoccupazioni e prevedeva la realtà futura lanciando ulteriori
proposte.
La realtà attuale è quella che noi tutti conosciamo e che ci ha
portato alla scelta necessaria ed obbligata dell'autostrada, ma
nello stesso tempo sapevamo e sappiamo che la scelta
dell'autostrada, a lungo andare ed anche con l'apertura dei mercati
europei, comporterà un aumento considerevole nel tempo di questo
traffico su rotaia, che pertanto non può essere una prospettiva per
la Valle d'Aosta. Noi, tuttavia, ci siamo fatti promotori, anche se
non toccava a noi, di rilanciare il discorso della ferrovia. Questa
iniziativa toccava allo Stato, ma noi, proprio perché interessati
in prima persona, ci siamo preoccupati di quello che potrà
succedere nel 2000 ed abbiamo portato avanti l'alternativa del
trasporto su rotaia.
Non mi sembra quindi che le situazioni dell'Austria e della
Valle d'Aosta possano essere comparabili, intanto perché l'Austria
è fuori dal Mercato comune, mentre noi siamo dentro, e poi perché
in Austria e lungo tutto il suo asse esiste una struttura
ferroviaria che è in grado di creare un'alternativa al trasporto su
gomma, mentre qui in Valle d'Aosta non esiste ed è proprio ciò che
rientra nella nostra proposta.
E' molto semplicistico dire: "Ma allora voi volete...". Io non
vorrei che alla fine, non votando questa risoluzione, il
Consigliere Riccarand vada in giro a dire che le forze di
maggioranza vogliono più TIR in Valle d'Aosta, perché questo non è
assolutamente vero. Noi siamo realisti, nel senso che vogliamo che
la Valle d'Aosta continui ad avere il suo ruolo nella politica
delle comunicazioni all'interno del Mercato comune europeo del
quale ci sentiamo parte.
PRESIDENTE:
Ha chiesto la parola il Consigliere Rusci; ne
ha facoltà.
RUSCI (PRI):
Nell'illustrazione del suo ordine del giorno,
il Consigliere Riccarand ci sollecitava ad esprimere un parere, a
dire cioè se stiamo dalla parte dell'Austria o della Svizzera, come
"forma mentis" e quindi come successivo atteggiamento politico,
oppure se stiamo a tutti i costi dalla parte dei TIR.
Secondo me, nel suo intervento il Consigliere Pascale ha ben
centrato la posizione che questo Consiglio regionale dovrebbe
tenere, nel senso che noi dobbiamo stare dalla nostra parte, cioè
dalla parte della Valle d'Aosta. Io credo che questa Regione, nei
suoi secoli più tristi di storia, abbia pagato una posizione
di
"cul de sac",
per cui si può dire che finalmente la Regione ha
giocato un ruolo importante e fondamentale sugli assi di grande
comunicazione.
Io non credo che sia così semplice invertire una tendenza che ha
dato alla nostra Regione prestigio ed importanza a livello
internazionale. Visto che esiste questa collocazione europea che
abbiamo comunque deciso di avere all'interno del Mercato unico
europeo, ebbene, serietà e senso di concretezza sono il dovere
degli amministratori e dei politici di questa Regione.
Mi sembra che nel documento del Presidente della Giunta e
dell'Assessore all'Industria, Commercio, Artigianato e Trasporti,
sia evidenziato questo senso di concretezza, che tiene conto del
ruolo che la nostra Regione ha giocato e deve necessariamente
continuare a giocare, con l'aggiunta di una sottolineatura
fondamentale che evidenzia come sia assolutamente importante un
riequilibrio del trasporto su ferrovia, per il quale anche il mio
Partito fa voti e si dichiara favorevole, e tiene conto che
comunque il ruolo che abbiamo giocato sinora non può essere
dimenticato, anche perché la realtà non può essere mutata
istantaneamente.
Non si tratta quindi di dare una risposta alla domanda: "TIR sì
o no?", ma la risposta deve essere data alla domanda sulla funzione
che questa Regione deve svolgere, tenendo conto però degli aspetti
economici immediati, delle esazioni e dei tributi da transito, ma
anche dell'indotto economico molto importante che viene attivato
quotidianamente lungo l'asse di trasporto delle strade
regionali.
Come Partito, quindi, noi voteremo sicuramente a favore del
documento presentato dalla Giunta.
PRESIDENTE:
Ha chiesto la parola l'Assessore
all'Industria, Commercio, Artigianato e Trasporti, Lanivi; ne ha
facoltà.
LANIVI (ADP):
Farò alcune brevissime considerazioni sulle
differenze tra le due risoluzioni.
Mi sembra che quella presentata dal Consigliere Riccarand, che
si fa portavoce delle preoccupazioni e dei rischi dovuti
all'incremento del passaggio di mezzi pesanti adibiti al trasporto
delle merci lungo la nostra Regione, sia un documento tattico, che
pone l'accento più sulle conseguenze che non sulle cause di un
fenomeno che interessa noi tutti, ma soprattutto le generazioni
future. Perché dico "tattico"? Perché esso potrebbe essere preso in
considerazione come arma per sollecitare il Governo nazionale a
fare ciò che non ha mai fatto.
Il documento proposto dalla Giunta cerca invece di andare alla
radice del problema per individuare le cause dei fenomeni dei quali
oggi possiamo consta tare le conseguenze.
La risoluzione del Consigliere Riccarand, nell'esprimere una
certa solidarietà all'Austria ed alla Provincia autonoma di
Bolzano, automaticamente spinge o determina in qualche modo, come
conseguenza, un probabile aumento del passaggio dei mezzi pesanti
proprio attraverso il nostro territorio. Se l'Austria e la Svizzera
chiudono e le Alpi diventano una barriera, i traffici prenderanno
altre vie, per cui questo nostro paese rimarrà in qualche modo
distinto e staccato. Nella fase attuale, anche senza scendere a
compromessi, si deve cercare di tener conto molto realisticamente
che, se chiude anche la Valle d'Aosta, le merci continueranno
ugualmente ad entrare in Italia, ma passeranno per altre vie. Il
problema è sempre quello delle Alpi, che, se non vado errato, visto
che i miei ricordi scolastici sono ormai troppo lontani, contornano
lo stivale da Trieste al colle di Cadibona.
L'atteggiamento della Provincia di Bolzano e dell'Austria può
essere motivato dal fatto che esse sono appesantite da un traffico
molto più consistente del nostro. La televisione diceva che
attraverso il Brennero passa il 50% dell'intero traffico merci
Nord-Sud, mentre l'altro 50% è suddiviso tra tutti gli altri
valichi. Chiudere le porte, però, corrisponde a rimanere fuori dal
circuito dei grandi traffici oppure a concorrere ad intasare altre
vie di transito. Questa è molto realisticamente la situazione
attuale.
Quali sono allora le considerazioni da fare? Si vuole
incentivare il traffico su strada? Il traffico su gomma ha avuto un
incremento vertiginoso, ma qual è il vero problema? Il vero
problema è che il nostro Governo, in materia di politica
ferroviaria, non ha fatto delle scelte capaci di porre il sistema
ferroviario italiano all'altezza, non dico dei Paesi più sviluppati
e progrediti in questo settore, e mi riferisco in particolare,
oltreché alla Svizzera, alla Germania ed all'Austria, ma lo ha
lasciato addirittura in condizioni di arretratezza, con un ritardo
clamoroso e spaventoso, rispetto all'incremento degli scambi e dei
traffici.
Cercando di essere sempre realistici, cerchiamo di vedere quali
possono essere le prospettive future. Al di là della creazione del
Mercato comune europeo e quindi del prevedibile incremento dei
traffici al suo interno, è da tener presente il dato assolutamente
nuovo dei mutati rapporti con l'Est e, soprattutto, il notevole
sviluppo demografico, oltreché economico, dell'Africa, che farà
aumentare considerevolmente gli scambi Nord-Sud. Il Nord Europa
dovrà collegarsi con questo mondo e gli scambi saranno destinati ad
aumentare. Questo dato di fatto è ormai descritto con
approssimazioni abbastanza precise: l'Africa si avvia a raggiungere
il miliardo circa di abitanti poco oltre il 2000.
L'aumento degli scambi, quindi, è un dato prevedibile, su cui è
possibile ragionare con dei numeri abbastanza realistici. Dove sta
allora il problema? Il problema, sul quale credo che siamo tutti
d'accordo, sta nel fatto che il nostro Paese sconta il ritardo di
certe mancate scelte nel trasporto su rotaia, anche in termini
economici, perché il trasporto su strada rappresenta un costo
aggiuntivo per l'economia italiana, tant'è che i nostri prodotti
rischiano di andare fuori mercato, perché il sistema italiano non
riesce a garantire un servizio di trasporto non solo efficiente, ma
anche in linea con gli standard economici europei.
La nostra risoluzione cerca di sotto lineare proprio questi
aspetti che stanno alla base e che quindi sono la causa e non
l'effetto dell'attuale situazione. Il nostro parere è che il
problema non può essere risolto chiudendo od ostacolando: il vero
problema politico invece è che il trasporto delle merci avvenga nei
modi più convenienti, meno inquinanti, ma anche e soprattutto
economicamente più validi. Sulle lunghe distanze, infatti, ciò può
avvenire solo con i treni, che possono portare anche i TIR,
evitando l'enorme consumo energetico del trasporto su strada.
Questo è il senso del nostro documento. Non faccio alcun
riferimento a quanto è stato già sottolineato dai Consiglieri della
maggioranza che sono intervenuti prima di me, ma mi riferisco al
ruolo strategico che il nostro territorio ha nell'Europa
comunitaria e che tornerà ancora alla ribalta e con maggiore enfasi
dopo il 1993, anche perché la Svizzera e l'Austria non fanno parte
della CEE. E' probabile che l'Austria ne farà parte, così com'è
probabile che il braccio di ferro sui TIR, con le lunghe colonne
lungo l'auto strada, sia un elemento di contrattazione
dell'ingresso dell'Austria nella CEE.
Quando si chiude o si limita il transito da una parte, si
costringe ad aprire o a gonfiare la situazione da altre parti. In
questa condizione, quali altre alternative realistiche sono
possibili? L'unica alternativa è che, sulla spinta di questi
episodi e di questa situazione nuova, il Governo decida finalmente
di fare quello che non ha fatto da decenni a questa parte, di
dotarsi cioè di un sistema ferroviario efficiente.
Noi sosteniamo anche che non esiste alcuna incompatibilità tra
la saldatura del sistema autostradale italiano con quello europeo,
che in parte si realizza con la realizzazione dei 40 chilometri che
separano Aosta dal traforo del Monte Bianco, e la saldatura del
sistema ferroviario italiano a quello europeo. Non solo sosteniamo
questa compatibilità, ma sosteniamo anche molto realisticamente la
possibilità di uno scambio tra il sistema di trasporto su rotaia e
quello su strada, Questo tema ci dovrà interessare in modo del
tutto particolare, nel senso che il nostro Autoporto va
riconsiderato anche alla luce di queste affermazioni e di queste
prospettive.
Io cerco sempre di capire le ragioni di coloro che si fanno
portavoce di idee diverse dalle mie, per cui ritengo che si possa
fare anche una lettura diversa del nostro documento. C'è da
osservare però che nel frattempo l'autostrada va avanti, ma la
ferrovia che fa? Il fatto che l'autostrada vada avanti discende da
una diversa competenza della Regione in tema di strade e di
ferrovie. E' certo che per realizzare un traforo da Aosta a
Martigny dobbiamo disporre di una decisione del Governo nazionale.
nel senso che non possiamo metterci noi a fare il traforo...
(... Interruzione del Presidente Rollandin ...)
... Ecco. Quali sono allora le condizioni attuali? Pare che il
Governo abbia finalmente assunto una decisione favorevole sul
Brennero. Per quanto concerne le Alpi centrali, sembra che stia
procedendo l'ipotesi del San Gottardo. Nella zona del Nord-Ovest
torna a riprendere quota la proposta della Valle d'Aosta, cioè che
il collegamento più funzionale del sistema ferroviario italiano con
quello europeo sia costituito dal traforo Aosta-Martigny.
Questo è il nucleo delle proposte contenute nel nostro
documento, che presentiamo all'attenzione del Consiglio, che del
resto le aveva già dibattute anche in precedenza, e che
confrontiamo con i temi proposti dalla risoluzione del Consigliere
Riccarand.
PRESIDENTE:
Ha chiesto la parola il Consigliere Riccarand;
ne ha facoltà.
RICCARAND (NS):
Io mi sarei aspettato un intervento anche
da parte dell'Union Valdôtaine, perché questa tematica è di
fondamentale importanza e una forza politica dovrebbe avere il
coraggio di dire effettivamente come la pensa. Non dobbiamo
dimenticare che l'Union Valdôtaine, su questi temi, nel corso degli
anni ha cambiato posizione più volte é la cambierà più volte anche
in futuro, però oggi non si esprime chiaramente, nel senso che non
dice o si affida alle parola della Giunta, mentre dovrebbe essere
esplicitata fino in fondo la posizione del Movimento, proprio
perché si tratta di scelte fondamentali e decisive sul nostro
futuro.
Cosa posso dire? Mi sembra che in sostanza ci sia la chiusura
più totale verso tutto ciò che di nuovo si muove intorno a noi. Il
Consigliere Tonino ha fatto un bell'intervento, che io apprezzo,
non perché mi ha dato ragione...
(...ilarità dell'assemblea... )
... no, non per questo, ma perché il Partito comunista italiano
negli anni passati ha avuto delle posizioni molto distanti dalle
nostre su questi problemi ed ha avuto gravi responsabilità anche
nella ripresa della politica autostradale in Italia. Ora invece sta
cambiando posizione, perché si sta rendendo conto di come si vanno
modificando le cose, delle esigenze nuove e dei nuovi problemi che
si pongono nella società.
Noi apprezziamo questa capacità di cambiare posizione, di
rendersi conto di quello che succede e di assumere posizioni nette,
che però all'interno del Consiglio è solo del PCI, perché gli
interventi dei Consiglieri Pascale e Rusci, nonché quello
dell'Assessore Lanivi, pur con belle parole e circunlocuzioni
varie, hanno ripetuto cose vecchie di 10 o 20 anni fa, che non
prospettano nulla di nuovo. Si dice che ci vuole un riequilibrio:
ma chi non lo dice? chi non l'ha sempre detto che ci vuole un
riequilibrio? Se però andiamo a guardare i risultati, scopriamo che
questo riequilibrio non c'è stato e che le cose che si stanno
facendo in questo momento in Valle d'Aosta non vanno sicuramente
verso un riequilibrio, perché, se noi credessimo veramente nel
riequilibrio, avremmo dovuto dire: "In Valle d'Aosta prima facciamo
la ferrovia, poi semmai, ma solo dopo, facciamo l'autostrada". Ma
quando mai si è pensato a questa posizione?
Se avessimo veramente creduto che il Governo e lo Stato italiano
sarebbero andati verso il potenziamento del trasporto ferroviario,
li avremmo dovuti ricattare dicendo: "Noi qui blocchiamo i TIR! Non
vogliamo l'autostrada e fateci la ferrovia; magari dopo faremo
anche l'autostrada". Ma quando mai si è fatto un simile
ragionamento? Perché? Perché noi non crediamo assolutamente al
riequilibrio. Quando lo farà qualcun altro ci staremo anche noi, ma
in questo momento ci interessa solo che, all'interno della Valle
d'Aosta, i TIR passino comunque e di più, anche nei giorni vietati
dal calendario del Ministero dei Lavori Pubblici. Siamo l'unica
Regione d'Italia ad avere una legge che si intitola:
"Incentivazione del traffico attraverso l'autoporto della Valle
d'Aosta", che prevede tutta una serie di provvedimenti per
incentivare il traffico dei TIR. Questa è la realtà.
Come ha detto bene il Consigliere Tonino, la risoluzione della
maggioranza è tutta all'interno della più vecchia impostazione
della politica dei trasporti, condita evidentemente da buone
intenzioni e da belle parole, ma la logica è quella e non si ha il
coraggio non dico di rinnegare determinate scelte, cosa che
potrebbe essere pesante per chiunque, ma non si ha neppure il
coraggio di dire: "Le scelte dell'Austria e della Svizzera sono
valide". Eppure, ben si sa che, se si vuole cambiare qualcosa,
bisogna puntare i piedi.
L'Assessore Lanivi dice che la conseguenza dei provvedimenti
austriaci è costituita da blocchi, tensioni e da maggiori transiti
attraverso la Valle d'Aosta: non è vero che le conseguenze debbano
essere per forza queste. Certamente, se saranno la stessa Valle
d'Aosta ed il Friuli-Venezia Giulia a dire ai TIR: "Accomodatevi",
potrebbe anche succedere questo, però io credo che, se da parte di
tutte le Regioni dell'arco alpino ci fosse una posizione ferma, il
risultato sarebbe un altro ed in pochi anni si farebbe quel
cambiamento radicale nella politica dei trasporti in Italia, che
non si è avuto in cento anni. Questa è la realtà. Allora, bisogna
vedere se noi stiamo dalla parte della vecchia politica dei
trasporti o stiamo invece dalla parte delle preoccupazioni che sono
state espresse da questi Paesi.
Il Consigliere Pascale diceva che l'Austria e la Svizzera non
sono nella CEE. Cosa vuol dire questo? Quei due Paesi non sono
nella CEE, ma tutti sappiamo che l'Austria sta cercando in tutti i
modi di entrare nella CEE, però non è disposta ad entrarci
sacrificando il suo territorio. Sappiamo tutti che la Svizzera, pur
non aderendo alla CEE, per una sua storia, per la sua costituzione
e per tutta una serie di vicende che le sono proprie, ha in corso
tutta una serie di trattative per essere integrata nel Mercato
comune europeo, però non ha intenzione di cedere per quanto
concerne i TIR, proprio perché, come diceva giustamente il
Consigliere Tonino, queste sono questioni di vitale importanza per
il futuro.
Recentemente è uscito uno studio della Lega per l'ambiente, che
ha esaminato su basi medico-scientifiche le conseguenze sulla
salute degli uomini e delle donne delle emissioni inquinanti dei
TIR, dovute alla combustione del gasolio, che sono una delle cause
principali del cancro. Oggi non siamo in grado di quantificare
queste cause e probabilmente ci vorranno ancora dei decenni per
riuscire a capirle appieno, però esse sono già pesantemente
operanti all'interno della nostra Regione. Non è vero che il
traffico del Brennero è enormemente superiore: ho già detto prima
che, stando alle cifre ufficiali diffuse dal Ministro dei Trasporti
austriaco, sono 3.800 TIR al giorno, mentre noi ne abbiamo 2.000.
Con questo però non dobbiamo certamente credere di essere su un
altro mondo. Fra poco loro scenderanno a 1.000, ma a quella data
noi a quanti saremo?
Noi abbiamo fatto una tabella, dalla quale ricaveremo anche un
manifesto da affiggere pubblicamente per far conoscere
l’evoluzione esponenziale del traffico dei TIR in
Valle d'Aosta. Nei prossimi anni, con l'unificazione del Mercato
comune e con la politica restrittiva in corso d'attuazione in
Austria e Svizzera, se non faremo niente ci sarà sicuramente un
ulteriore aumento.
Il Sud Tirolo ha assunto una posizione ben precisa e ferma, pur
essendo all'interno della Comunità europea, dimostrando maggiore
sensibilità rispetto alle problematiche ambientali: tutto il
Consiglio provinciale, ad eccezione dell'unico rappresentante del
Movimento sociale italiano, ha votato questa risoluzione. Questa è
la realtà.
Io credo, quindi, che rispetto a questi problemi ci sia un
nostro grave ritardo di elaborazione, perché continuiamo a ripetere
vecchie posizioni, dietro cui si nascondono probabilmente dei
piccoli interessi di carattere immediato, per inseguire i quali non
badiamo al nostro futuro. Probabilmente, il motivo ideale per cui
adesso noi non siamo disposti a seguire o comunque ad esprimere
anche solo una solidarietà di facciata alle posizioni della
Svizzera, dell'Austria e del Sud Tirolo, è individuabile nel fatto
che probabilmente a noi, contrariamente a loro, i TIR rendono dei
soldi. Tutti sappiamo quanto incida l'IVA da importazione nel
bilancio della Regione e noi, probabilmente perché potremo
inseguire ancora per un certo numero di anni, anche se non per
molti, questi trecento miliardi, abbiamo paura di assumere anche
solo una posizione di principio sulla politica del traffico dei
TIR.
Fra un po' di anni, quando l'IVA da importazione sarà scomparsa,
mi piacerebbe vedere come cambieranno le posizioni all'interno di
questo Consiglio, come ci sarà una levata di scudi contro la
colonizzazione della Valle d'Aosta da parte dei TIR, dopo che
saremo diventati un corridoio di transito di mezzi
"pestilenziali"... A quella data ci sarà una rivolta che non
partirà dalla popolazione, ma da questi banchi; ma perché questa
rivolta non parte adesso, visto che ci sono tutte le condizioni e
le premesse, tant’è che c'è gente che già paga per
questa situazione? Dobbiamo aspettare che ci portino via questi
soldi per dire come stanno in realtà le cose?
Io credo che si debba avere un po' più di coraggio e di
coerenza, per cui rinnovo la richiesta al Consiglio di votare
questa risoluzione, mentre non posso che ribadire il mio giudizio
totalmente negativo nei confronti del documento presentato dalla
Giunta regionale.
PRESIDENTE:
Ha chiesto la parola il Presidente della
Giunta, Rollandin; ne ha facoltà.
ROLLANDIN (UV):
Je crois que les Conseillers qui ont pris
la parole ont déjà donné une idée des intentions des forces de la
majorité; au-delà des interventions d'un Groupe ou de l'autre, si,
à un moment donné, on a résumé une série de projets qui vont
marquer la politique dans le domaine des transports, alors il me
semble inutile de multiplier les interventions mêmes. Ce qui
m'étonne un peu est le fait que M. Riccarand doit nécessairement
donner son interprétation: il ne suffit pas d'écrire un document et
de déclarer ses propres intentions, car la seule interprétation
valable, l'Evangile, est ce que Riccarand croit être dans la tête
des Conseillers, qui proposent une intervention. Je pense que cette
position est vraiment ridicule.
On a pris note de la résolution de M. Riccarand et on a
simplement discuté sur les interventions; l'Assesseur Lanivi a
exprimé son idée, mais M. Riccarand n’a pas accepté
cela. Au moment où on présente une résolution dans laquelle on dit
que, malheureusement, dans le domaine des transports on est en
retard, pour M. Riccarand cela n'est plus valable.
On n'a absolument pas prévu de reconnaître que la seule
politique possible est celle des TIR; au contraire, on a dit qu'il
y a une alternative. Pour démontrer cela on a fait un projet qui a
été payé par l'Administration régionale, mais cela ne suffit pas
encore. On a présenté aux différents Ministères la résolution, mais
ce n'est pas encore assez: on est encore pour les TIR.
Je crois qu’on a discuté et cherché à résoudre le
problème de la pollution déjà au moment où on a prévu la liaison
entre Aoste et le Tunnel du Mont-Blanc, qui, selon moi, est
l'unique système pour diminuer la pollution même. Malgré ça, on est
encore pour la pollution. Vraiment, M. Riccarand, tu ne peux pas
toujours soutenir des thèses qui ne correspondent pas aux
faits.
On a présenté un document qui, selon moi, n'a pas pris comme
point de départ la question de la répartition financière, car on a
donné à la Commission compétente la possibilité d'étudier des
alternatives. Mais non, cela ne suffit pas encore: l'unique choix
de la majorité est d'augmenter les TIR, pour avoir des revenus.
Chaque fois qu'on discute le budget, il est là pour soutenir que la
Vallée d'Aoste a trop d'argent; finalement on a proposé un débat
pour examiner jusqu'au bout les recettes de
l’Administration régionale, mais cela ne suffit
pas.
On ne peut pas soutenir des thèses de ce genre, qui n'ont pas
une analyse préalable suffisante. Je répète: on n'est absolument
pas favorable à l'augmentation du passage des TIR, même si tu
continuera à dire le contraire. Le fait de prévoir une autoroute
est significatif.
Tu portes comme exemples la France et l'Allémagne, mais la
France a prévu un réseau autoroutier qui augmentera encore de
18.000 km. La France est pour la pollution?...
(...Interruzione del Consigliere Riccarand...)
... Mais, Justement, il y a une politique qui valorise les
chemins de fer et alors on a un contraste? La France a prévu un
eurotunnel, mais pour qui l'a prévu? Pour les Halles?
Il me semble inutile de dire que la seule possibilité de
réaliser un axe vers Nord-Ouest est le passage Aoste-Martigny, mais
je voudrais souligner que, avant de réaliser ce projet, il y a à
refaire le tronçon jusqu'à Aoste. A présent il y a des prévisions
d'intervention pour le premier projet, mais pour la liaison jusqu'à
Aoste il n'y a pas d'idées et là il ne suffira pas de prévoir une
amélioration, mais une modification complète du tracé avec des
problèmes d’impact avec l'environnement à
étudier.
Il ne suffit pas de dire: "Il faut être solidaires de
l'Autriche, pour être finalement contre la pollution". Si on dit
cela, on n'admet pas la réalité. L'économie est différente: le
trafic qui va vers l'Allemagne signifie que l'Allemagne a une
économie qui se base aussi sur les poids lourds. Ce trafic
n'arrivera jamais, sauf dans les situations qu’on a
vu, à passer par la Vallée d'Aoste, car il a des alternatives.
Alors là, comme il me semble d'avoir compris, les différents
mouvement sont aussi contre le percement du tunnel pour le chemin
de fer. Moi je n'est pas encore entendu leur avis à propos du trait
Aoste-Martigny, mais ils sont contre tout percement et ils se sont
exprimés contre celui qui aurait dû lier l'Espagne à la France par
le chemin de fer.
Je pense que le document qu’on a présenté est
avant tout concret et cela est important, car selon moi il est
inutile de prévoir l'interdiction au passage des TIR sans
considérer les conséquences. Il est impossible de faire ce genre de
propositions: c'est de la démagogie. On veut sauver l'humanité de
la pollution, mais alors on devrait y penser avant. Pour l'instant,
autour de la question de la santé de l'homme va s'insérer toute une
série de problèmes, mais il est trop simple d'en considérer un
seulement.
On n'est pas pour les TIR et pour la pollution. Si tu avais eu
la possibilité de le lire (mais je crois que tu n’as
pas voulu le lire et je comprends les raisons de ce choix) tu
saurais qu'on y dit qu’on veut prévoir une politique
pour le chemin de fer. Si tu ne veux pas lire ce qui est écrit,
alors il est inutile même de l'écrire: tu donnera toujours ta
propre interprétation et alors il est inutile de raisonner ensemble
sur les choses.
Selon moi, les propositions faites vont dans le sens de donner
la possibilité d'avoir une réponse de la part du Gouvernement, pour
ce qui est du tunnel Aoste-Martigny, mais aussi d'avoir les moyens
pour améliorer le trait jusqu'à Aoste. L'autoroute ne sera pas
destinée aux TIR et je crois que sur cela il n'y a pas de
doutes.
Donc, on s'abstiendra sur la résolution de M. Riccarand et on
votera la résolution qu'on á présenté.
PRESIDENTE:
Ha chiesto la parola, per dichiarazioni di
voto, il Consigliere Tonino; ne ha facoltà.
TONINO (PCI):
Faccio una brevissima dichiarazione di voto,
affinché sia chiaro il senso politico della scelta che oggi il
Consiglio regionale è chiamato a fare. Molte cose contenute nella
proposta di risoluzione presentata dalla Giunta sono condivisibili.
Del resto, quando mai potrebbero essere disattese?
In senso ironico, tuttavia, voglio dire che il ragionamento
fatto dal Presidente della Giunta, Rollandin, è quello tipico che
potrebbe essere fatto da un Ministro del pentapartito, ma non
quello che deve essere fatto in questo momento dalla Valle d'Aosta.
Perché? Come ho detto prima, pur potendo sembrare una posizione di
sano realismo, in realtà in questa situazione è una posizione del
tutto subalterna alle "non scelte" che si fanno: questo è il punto.
Mentre oggi, anche a fronte di un’accresciuta
sensibilità nei confronti di questo tema, che sarà esplosivo, la
nostra Regione deve prendere una posizione netta; solo dopo
verranno le scelte strategiche.
Tutti si augurano l'aumento degli scambi e nessuno vuole
comprimerli, ma dico all'Assessore Lanivi ch'io mi auguro che i
traffici dell'Africa prendano le vie del mare, perché, se davvero
anche quelli dovessero viaggiare tutti su gomma, raggiungeremmo
davvero punte di follia. Per queste ragioni, una scelta d'un certo
tipo da parte di una realtà come la nostra può fornire concrete
indicazioni d'un cambiamento di tendenza. In questa fase, definisco
questo ragionamento squisitamente politico ed autonomistico; mentre
le altre scelte, che pure hanno all'interno opzioni e battaglie che
faremo - tant’è che saremo in prima linea con la
Giunta regionale per sostenere il potenziamento della ferrovia ed i
nostri Gruppi parlamentari sono impegnati in tal senso - sono
semplice acqua calda, nel senso che non producono alcun risultato
sul piano politico, nel quale, invece, ben diverso potrebbe essere
l'effetto di una posizione decisa e netta assunta dalla Valle
d'Aosta.
Ci tengo a ribadire, inoltre, che questa posizione non è, come
non è né in Sud Tirolo, né in Austria, né tantomeno in Svizzera,
"barricadiera", tipica cioè di quelli che vogliono sbarrare le
frontiere per chiudersi in se stessi. Credo invece che i
Consiglieri debbano interpretare questa posizione come un
pronunciamento di tipo politico, anche perché solo così essa
acquisirebbe grande significato.
PRESIDENTE:
Ha chiesto la parola per dichiarazioni di voto
il Consigliere Gremmo; ne ha facoltà.
GREMMO (UAP):
Intervengo brevemente per dichiarare il mio
voto a favore del documento del Consigliere Riccarand.
Ho capito tutti i ragionamenti del Presidente della Giunta e li
condivido, anche perché sono giusti, ma, come ha già detto chi mi
ha preceduto, non è quello il senso di questa presa di posizione.
Come autonomista credo che il problema vada visto in un'altra
ottica, in quella cioè di cominciare a capire che le imposizioni
che la politica dei trasporti e certi gruppi di potere stanno
portando avanti vanno contro la coscienza ambientalista che è
cresciuta anche in Valle d'Aosta.
A me dà molto fastidio il fatto che, nel momento in cui certe
Regioni alpine (quanti parlano spesso di Regioni alpine?) hanno
avuto il coraggio di dire "no" ad una violazione dell'equilibrio
dell'ambiente, proprio noi ci tiriamo fuori da questa solidarietà
alpina.
L'ho già detto e continuo ad essere d'accordo che si proceda
nella richiesta per l'attuazione della linea ferroviaria e nel
contempo sono favorevole anche alla costruzione dell'autostrada; ma
questo non vuol dire niente rispetto al fatto che, nel momento in
cui altre Regioni prendono una posizione politica (questo è il dato
di fondo) sulla questione del traffico pesante, bisogna comunque
intervenire e quindi anche noi dobbiamo dire che tutto il discorso
va rivisto. Non possiamo, infatti, per quattro soldi o anche di
più, come ho già detto anche altre volte per il Casinò, mettere da
parte dei principi di autonomia che per me, lo dico molto
francamente, valgono sempre.
Voterò quindi a favore del documento del Consigliere Riccarand e
mi asterrò dal votare il documento della Giunta, che pure
condivido, ma mi asterrò soprattutto per una ragione di metodo
interno, della quale magari parlerò più diffusamente più tardi, ma
l'accenno dicendo che a me non è molto piaciuto il fatto che, di
fronte ad un documento che poteva essere di base per una
discussione, si sia cercato, come è già accaduto altre volte ed
anche allora la circostanza mi ha dato molto fastidio, di
vanificarne la portata, presentando un fogliettino all'ultimo
momento.
PRESIDENTE:
Ha chiesto la parola per dichiarazioni di voto
il Consigliere Riccarand; ne ha facoltà.
RICCARAND (NS):
Poiché mi pare che ci sia l'intenzione di
votare, una di seguito all'altra, ambedue le proposte di
risoluzione, vorrei fare un'ulteriore breve dichiarazione rispetto
alla proposta di risoluzione della Giunta.
Chiedo al Presidente della Giunta di verificare i dati
sull'evoluzione del transito dei TIR dal giorno in cui lui è
diventato Presidente della Giunta ad oggi, in modo da accertare con
dati inequivocabili se risponde a verità la sua affermazione che
noi non siamo per un aumento del transito dei TIR, così si renderà
conto che, dai circa 420/450.000 TIR del giorno del suo
insediamento, siamo passati ai 650.000 TIR di quest'anno, con un
aumento enorme. Se questo significa non essere a favore
dell'aumento del transito dei TIR, io mi chiedo...
(...Interruzione del Presidente Rollandin ...)
... Certo, certo. La: politica della Giunta regionale e del suo
Presidente è stata sistematicamente finalizzata in questi anni ad
un aumento del transito dei TIR, com'è testimoniato dai dati
inequivocabili ed indiscutibili. Questa è la realtà.
Se voi dite che non è così, allora mettete in atto tutta una
serie di provvedimenti. Anch’io mi dichiaro
disponibile da domani mattina.
ROLLANDIN (fuori microfono):
Vai a vedere la polluzione
della neve da quando... Fai una ricerca..
RICCARAND (NS):
E' una situazione ben diversa... Qui,
invece, si tratta di un dato di fatto che chiunque può accertare,
per verificare la corrispondenza fra le sue affermazioni di
principio e la realtà.
Ora, siccome i dati sono questi, la realtà è questa ed i
risultati dei documenti sono di quel tipo, io voto contro la
proposta di risoluzione presentata dalla Giunta.
PRESIDENTE:
Se nessuno chiede la parola, pongo in
votazione la proposta di risoluzione in oggetto, presentata dal
Consigliere Riccarand.
ESITO DELLA VOTAZIONE
Presenti: 32
Votanti: 7
Favorevoli: 7
Astenuti: 25 (Agnesod, Aloisi, Beneforti, Bich, Bondaz, Faval,
Fosson, Lanièce, Lanivi, Lavoyer, Limonet, Louvin, Marcoz, Martin,
Mostacchi, Pascale, Perrin, Rollandin, Rusci, Stévenin, Trione,
Vallet, Vesan, Viérin e Voyat)
Il Consiglio non approva
