Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 524 del 26 aprile 1984 - Resoconto
OGGETTO N. 524/VIII - DISEGNO DI LEGGE CONCERNENTE:
"DISCIPLINA DELL'ESERCIZIO DELLE FUNZIONI AMMINISTRATIVE IN MATERIA
DI VIGILANZA E TUTELA SULLE SOCIETA' COOPERATIVE E LORO
CONSORZI".
PRESIDENTE
: Illustra il disegno di legge n. 50
l'Assessore all'Industria, Commercio, Artigianato e Trasporti
Pollicini; ne ha facoltà.
POLLICINI (Féd. D.P. - U.V.P.):
Si tratta di un
adempimento previsto dalla legge n. 196 che all'articolo n. 43
dice: "Sono trasferite alla Regione Valle d'Aosta le funzioni
amministrative ivi comprese quelle di vigilanza e di tutela
esercitate dagli organi centrali e periferici dello Stato in ordine
agli enti consorzi e cooperative".
In effetti si tratta di istituire la tenuta del registro delle
cooperative e il registro anagrafico delle società cooperative. Il
primo registro è preposto a finalità relative all'esenzione fiscale
e il secondo è finalizzato alla vigilanza obbligatoria delle
cooperative. L'istituzione di questo registro, tenuto
dall'Assessorato, è in ritardo di alcuni anni rispetto alla data
della legge n. 196, e ciò è dovuto al fatto che l'ufficio preposto
ha dovuto attrezzarsi. Nel frattempo le attività di gestione di
questo registro sono state tenute dall'Ufficio del Lavoro che però
operava su carta intestata dalla Regione, quindi, di fatto, era
sempre la Regione che presentava il registro. Sono comunque compiti
di carattere tecnico e di controllo burocratico amministrativo.
Questo registro comprende le cooperative che oggi sono in totale
185: 6 di consumo, 11 di produzione lavoro, 55 agricole, 76
edilizie, per la produzione di alloggi. Cooperative di trasporto
non ce ne sono, in quanto la SVAP è una cooperativa di lavoro. Le
cooperative miste sono 37 e sono quelle di servizio assistenziale
per handicappati, asili nido ecc..
Un altro aspetto che è opportuno sottolineare è l'istituzione,
presso l'Assessorato, della commissione regionale per la
cooperazione che ha il compito di esprimere parere, cioè un compito
di consulenza circa le iscrizioni, cancellazioni, ricorsi alla
Giunta, la diminuzione del patrimonio e ancora compiti relativi
alle norme di codice civile e cioè insolvenza, gestione
commissariale, scioglimenti d'autorità e sostituzione dei
liquidatori. Per questi atti è necessario il parere consuntivo
della commissione, che è composta da:
- l'Assessore all'Industria, Commercio, Artigianato e
Trasporti;
- un funzionario responsabile del servizio della
cooperazione;
- tre funzionari rispettivamente degli Assessorati al Turismo,
Agricoltura e Lavori Pubblici;
- rappresentanti del movimento cooperativo, uno per ciascuna
associazione di rappresentanza (le associazioni di rappresentanza
sono 4 e cioè la Confederazione Cooperative Italiane, la Lega
Nazionale Cooperative Mutue, Associazione generale Cooperative
Italiane e l'Unione Nazionale Cooperative e Mutue).
Le votazioni avvengono per corrispondenza, e qui si risale ad un
regio decreto del 1910 e vorrei che il Consiglio riflettesse un
momento su questo modo di votare per corrispondenza.
C'è anche il problema delle ispezioni e delle revisioni
ordinarie e straordinarie che vengono fatte attraverso questa
norma: spetta all'associazione, per ciascun biennio, per revisioni
un'indennità che è pari a 65.000 lire, se i soci sono inferiori a
100, 95.000 lire se i soci sono superiori a 100; inoltre, per
quanto riguarda il rimborso forfettario, è di 25.000 lire per le
ispezioni in Aosta è 30.000 lire per le ispezioni all'esterno.
Si tratta quindi di normali attribuzioni che competono alla
Regione in virtù della legge n. 196.
Si dà atto che alle ore 19.02 assume la Presidenza il Vice
Presidente Dolchi.
PRESIDENTE
: E' aperta la discussione generale dopo
l'illustrazione dell'Assessore Pollicini.
Ha chiesto la parola il Consigliere Millet; ne ha facoltà.
MILLET (P.C.I.):
Su questo disegno di legge, già in
Commissione il nostro Gruppo aveva presentato una serie di
emendamenti. Il primo si riferisce al punto uno dell'art. 16 là
dove dice che, per lo svolgimento dei compiti di assistenza alle
società cooperative e loro consorzi e per la promozione della
cooperazione, l'amministrazione regionale si avvale delle
associazioni di rappresentanza, assistenza e tutela del movimento
cooperativo, riconosciute ai sensi dell'art. 5 del D.L.C.P.S.. Esso
stabilisce che solo le cooperative di dimensione nazionale hanno
questo diritto.
Noi proponiamo un emendamento anche al punto due, là dove è
indicata: "la Fédération des coopératives valdôtaines, costituitasi
con compiti di rappresentanza e tutela del movimento cooperativo
Valdostano". Noi riteniamo che questo non sia legittimo perchè
troppo esclusivo o limitativo. Un'altra fédération, infatti, con lo
stesso numero di adesioni, secondo il testo della legge non avrebbe
questo diritto. Noi riteniamo che al punto due si debba dire: "Di
altre associazioni e società cooperative con sede nella regione che
abbiano almeno 15 cooperative e che dimostrino di avere una
organizzazione adeguata ai compiti di assistenza e vigilanza che
saranno demandati". Sarebbe opportuno togliere il nominativo della
Fédération e stabilire dei criteri senza istituzionalizzare con
legge l'esclusivo diritto di rappresentanza della sola Fédération.
Noi riteniamo che l'approvazione di una legge siffatta possa anche
incorrere in questioni di legittimità.
Noi proponiamo alcuni emendamenti al punto due dell'art. 16, e
altri all'art. 13 e all'art. 10. L'emendamento più importante
riguarda comunque il punto due dell'art. 16, perchè una legge deve
stabilire criteri e principi per beneficiare di un diritto e non
deve legalizzare privilegi in esclusiva. Noi riproponiamo in aula
gli emendamenti fatti in Commissione e che sono allegati agli atti
del disegno di legge.
PRESIDENTE
: La Presidenza recepisce come emendamenti
presentati in sede di discussione generale quelli presentati in
Commissione e allegati all'ordine del giorno in possesso dei
Consiglieri.
Ha chiesto la parola il Consigliere Riccarand; ne ha
facoltà.
RICCARAND (N.S.):
Io non sto a ripetere le argomentazioni
già esposte dal Consigliere Millet che io condivido pienamente.
Mi pare infatti che il disegno di legge quale è stato esaminato
nella consulta per la cooperazione e nelle commissioni,
relativamente alla questione della Fédération, abbia una
impostazione notevolmente scorretta e anche antidemocratica. Si da
ad un sigla la patente di rappresentare un movimento cooperativo
valdostano precludendo a qualsiasi altra nuova sigla la possibilità
di avere questa rappresentanza. Si tratta di un metodo che non può
essere assolutamente accettato.
Anch'io ho presentato un emendamento all'art. 16, proponendo la
seguente formulazione del punto due del 1
°
comma: "Di
altre associazioni di società cooperative con sede nella regione
che abbiano almeno 30 cooperative aderenti e che dimostrino di
avere una organizzazione adeguata ai compiti di assistenza e
vigilanza che saranno loro demandati e che a ciò siano autorizzate
con provvedimenti del Presidente della Giunta Regionale su conforme
deliberazione della Giunta stessa". Di fatto, l'attuale Fédération
rientra nelle associazioni riconosciute; non si preclude però ad
una nuova Fédération o una nuova alleanza cooperativa, che questa
abbia anche il suo spazio di funzionamento, anche se deve
rispondere a determinati requisiti. Si sostituisce la sigla, il che
costituisce un monopolio, con dei criteri oggettivi ai quali ogni
organizzazione deve sapersi attenere.
PRESIDENTE
: Ha chiesto la parola il Consigliere De
Grandis; ne ha facoltà.
DE GRANDIS (P.R.I.):
Mi sembra di poter dire che la
formulazione dell'art. 16 faccia nascere alcune perplessità, che
sono state evidenziate dai Consiglieri che mi hanno preceduto. Il
voler sancire per legge una esclusività ad un organismo già
presente e operante nella nostra Regione, anche se benemerito, mi
sembra in contrasto con la concezione della libertà di associazione
che la stessa nostra Costituzione garantisce. Tuttavia mi sembra
che per avere un'organizzazione che offra le dovute garanzie di
efficienza e di capacità per esercitare questa funzione, il numero
delle cooperative associate non possa essere limitato a 15 o anche
a 30 ma debba essere elevato ad un numero superiore. Mi sembra
anche necessario che si debba trattare di cooperative efficienti e
non di cooperative come quelle edilizie che fino a quando non
ottengono i finanziamenti, restano solo in attesa, senza aver nulla
da gestire. Bisogna cioè che si tratti di cooperative operanti. Se
teniamo conto di questo concetto e del fatto che queste cooperative
operanti ed efficienti sono almeno cinquanta, io credo che
salvaguardiamo l'iniziativa che ha assunto la Fédération in questo
settore e non limitiamo, però, la possibilità che sorgano altre
organizzazioni, altrettanto efficienti e capaci, nel favorire lo
sviluppo e la cooperazione. Se l'emendamento viene corretto e le
cooperative vengono portate a 50, dicendo anche che queste 50
cooperative devono essere operanti ed efficienti, io sono
favorevole all'emendamento all'art. 16.
PRESIDENTE
: Ha chiesto la parola il Consigliere Stevénin;
ne ha facoltà.
STEVENIN (U.V.):
La Regione Valle d'Aosta, attraverso la
legge 16 maggio 1978 n. 196, ha le funzioni amministrative in
materia di vigilanza sulla cooperazione. Essa per la revisione
ordinaria può avvalersi sia delle associazioni nazionali, in
rappresentanza delle cooperative regolarmente costituite in Valle
d'Aosta che diano garanzie, attraverso i loro organi regionali, di
regolare il funzionamento sia della Fédération régionale des
cooperatives valdotâines, regolarmente costituita il 9 ottobre
1976, che, tra le altre cose, nel suo statuto recita all'art. 3:
"La fédération svolge le proprie funzioni quale organo di vertice
degli interessi della cooperazione valdostana, in specie
nell'ambito agricolo, del credito e dell'assicurazione, nonchè,
quale organo di revisione, è suo compito eseguire presso le
cooperative associate la revisione obbligatoria ai sensi della
legge 1577 e relative integrazioni".
La Fédération ha svolto regolarmente tale compito sin dalla sua
costituzione per le proprie cooperative associate, con delega della
confederazione nazionale delle cooperative italiane e con risultati
positivi, dando garanzie sia organizzative, che di assistenza,
promozione e controllo della cooperazione per le sue 142
cooperative.
Nello statuto del Friuli si fa una precisa citazione anche della
cooperativa che è nata nel Friuli, al di là delle cooperative
nazionali. Nel Trentino-Alto Adige esiste la RAFAISEN, che funziona
regolarmente quale organo di assistenza, promozione e revisione
della cooperazione e nella legislazione trentina addirittura si
dice: "Delle organizzazioni nazionali purchè abbiano la presenza di
un certo numero di cooperative a livello regionale"; la norma
diventa quindi limitativa per le associazioni cooperative
nazionali.
Per questo riteniamo debba essere riconosciuto per legge alla
Fédération il pieno diritto di affidamento dell'attività di
vigilanza sulle cooperative associate. Poichè la Fédération in
questi anni ha dato ampia garanzia della sua serietà attraverso gli
atti e questo è stato sostenuto sia nelle riunioni preliminari che
in quelle fatte dalla Terza Commissione Consiliare, riteniamo che
ciò debba essere ribadito anche dalla legge.
Se poi, oltre alla citata Fédération, si vuole dare la
possibilità di rappresentanza anche ad eventuali altre cooperative,
come risulta dalle proposte fatte dal Consigliere De Grandis,
lascio che sia la Giunta a valutare la cosa. E' importante invece
che sia presente la Fédération.
Il testo vagliato nella Consulta per le Cooperative ha visto un
rappresentante della Lega e un rappresentante di N.S. contrari;
tutti gli altri erano invece di questo avviso. Nella Terza
Commissione c'è stato un parere sfavorevole da parte del Partito
Comunista, mentre gli altri non hanno presentato obiezioni in
merito.
PRESIDENTE
: Ha chiesto la parola l'Assessore
all'Industria, Commercio, Artigianato e Trasporti Pollicini; ne ha
facoltà.
POLLICINI (Féd. D.P. - U.V.P.):
Tutta la legge verte sul
problema Fédération si, Fédération no. In effetti noi abbiamo reso
esplicito quello che era implicito: la Fédération è quell'organismo
che raggruppa 152 delle 185 cooperative operanti in Valle d'Aosta.
Mi pare che sia fuori luogo giocare sul fatto numerico. Penso
comunque che nessuno possa nascondere l'importanza determinante che
ha questo organismo nel quadro dell'organizzazione cooperativistica
di questa Regione. Noi non intendiamo porre limiti alle prospettive
che possono avere altri organismi in crescita.
Quindi, ferma restando la presenza di questo nostro organismo in
maniera nominale, io non ho nessuna difficoltà ad accogliere le
ipotesi fatte dal Consigliere De Grandis. Egli chiede infatti che
altri organismi locali, che raggiungono almeno 50 unità aderenti,
possano partecipare ai compiti previsti da questa legge.
L'impostazione così come è mi pare corretta e molto esplicita e non
ha motivo di essere modificata.
PRESIDENTE
: Chiedo se ci sono dei Consiglieri che
intendono fare la dichiarazione di voto prima dell'esame
dall'articolato altrimenti aspettiamo di arrivare all'articolo n.
16, dove si affronterà l'emendamento e tutti i Consiglieri avranno
diritto di prendere la parola. Passiamo all'esame
dell'articolato?
Ha chiesto la parola il Consigliere Riccarand; ne ha
facoltà.
RICCARAND (N.S.):
Io credo che prima di esprimersi sui
singoli articoli, bisogna che la Giunta chiarisca bene la sua
posizione. E' vero che la questione riguarda in particolare
l'articolo n. 16, però ha un riflesso anche sulla composizione
della commissione all'articolo n. 10. Se ho capito bene, la
proposta era quella di accettare l'osservazione del Consigliere De
Grandis, aumentando però il numero delle cooperative associate a
50. Questo aspetto non è molto chiaro.
PRESIDENTE
: Ha chiesto la parola il Consigliere De
Grandis per una precisazione... un'interpretazione autentica di
quanto ha detto!
DE GRANDIS (P.R.I.):
Io dicevo che non si può limitare
con la legge ad una sola associazione, già individuata, l'esercizio
di questa funzione. La risposta dell'Assessore Pollicini mi ha
soddisfatto, si può lasciare nella legge l'indicazione della
Fédération, come organismo già individuato, purchè si aggiunga la
modifica richiesta dai Consiglieri Millet e Riccarand sull'art. n.
16. Essi chiedono infatti che la Fédération sia posta sul piano di
qualunque altra organizzazione che riesca a raggiungere una
determinata situazione di organizzazione, di efficienza e di
capacità amministrativa. La legge riconosce già la Fédération e nel
contempo, con un emendamento aggiuntivo, dice che altre
associazioni possono essere ammesse, così come è stato per la
Fédération, purchè raggiungano i requisiti richiesti, requisiti che
in questo momento la Fédération possiede già. In questo modo non si
taglia la strada a qualche altra associazione e non si rischia di
creare una sorta di monopolio a favore della Fédération che oggi è
l'unica ad avere i requisiti necessari. Credo che sotto il profilo
giuridico, limitandoci alla Fédération, ci troveremmo, in
difficoltà, perchè si crea un regime di monopolio non giustificato.
Se invece apriamo la possibilità ad altre organizzazioni che
raggiungano le 50 cooperative associate, operanti ed efficienti e
che siano riconosciute attraverso un deliberato della Giunta
regionale, noi non escludiamo la possibilità futura di
partecipazione a nessuno.
PRESIDENTE
: La Presidenza non vuole certamente
intervenire nel merito; ricordo soltanto al Consiglio che le leggi
di principio, se questa è una legge di principio, devono essere
generali ed astratte, quindi devono dare delle norme; il fatto che
riguardino delle particolari situazioni già esistenti, fugherà ogni
possibile dubbio d'interpretazione, ma io sottolineo questo
principio fondamentale.
Ha chiesto la parola il Presidente della Giunta Rollandin; ne ha
facoltà.
ROLLANDIN (U.V.):
Au début, l'alternative était entre
reconnaître une question de principe selon laquelle le sizième
organisme est la Fédération ou bien on accepte de mettre un barème
au-delà duquel n'importe quelle fédération quelle unité peut
participer et être reconnue. L'Assesseur avait dit qu'au lieu de
déclarer qu'on accepte les coopératives de 140 adhérents, on nomme
tout simplement la Fédération. Maintenant il y a aussi une autre
proposition: de nommer la Fédération et toute autre association,
n'importe laquelle, qui ait au moins 50 adhérents. Alors, si on
veut rester sur la question de principe, on peut accepter, car
c'est la même question qu'on avait soulevée, quand on avait dit
"Fédération" en sousentendant une association qui ait au moins 140
adhérents; mais alors on accepte uniquement, pour agir d'une façon
abstraite, les associations qui aient au moins 140 adhérents. Comme
ça c'est résolu. Alors, si une autre association arrivera à avoir
140 adhérents elle sera considerée comme la Fédération.
PRESIDENTE
: Ha chiesto la parola il Consigliere Millet;
ne ha facoltà.
MILLET (P.C.I.):
Mi pare che si debba fare chiarezza
sulla questione e ritengo che il Consiglio debba fare lo sforzo di
approvare delle leggi che siano anche vistate, salvo che non ci sia
una questione di principio e si voglia fare il braccio di ferro con
lo Stato. Credo che non sia questo il punto.
Riteniamo necessario che ci siano dei criteri generali, non è
una questione di numero. Ci sarà anche la Lega Valdostana perchè
rappresenta una lega nazionale, ma di quelle riconosciute dal
decreto luogotenenziale, che hanno quel diritto. Infatti l'articolo
n. 5 del decreto dice molto chiaramente:
"...della dichiarazione di adesione di non meno di 1000 enti
cooperativi". Questa è una dimensione a livello nazionale perchè è
chiaro che in Valle d'Aosta non ci potrebbero mai essere 1000
adesioni, anche se tutti i cittadini valdostani facessero delle
cooperative.
Riteniamo che si debbano sancire questi criteri, tenendo conto
della realtà valdostana. Non riusciamo a capire il perchè si vuole
indicare la Fédération nella legge e prevedere il limite di 50
cooperative, e poi chiedersi: se risulta che la Fédération ne ha
meno di 50, cosa succede? Invece, in base a quanto scritto nella
legge, la Fédération anche se ha 40 adesioni può partecipare e,
invece, un'altra organizzazione con 49 non può partecipare, perchè
non è presente nella legge. Continuando così potremmo creare delle
situazioni imbarazzanti.
Riteniamo dunque che, dal momento che facciamo una legge sulla
cooperazione e non sulla Fédération, si debbano stabilire altri
criteri.
Manteniamo dunque l'emendamento salvo che l'Assessore abbia
un'altra formulazione.
PRESIDENTE
: Ha chiesto la parola il Consigliere Stevenin;
ne ha facoltà.
STEVENIN (U.V.):
Non vedo il perchè di questa posizione
del Partito Comunista e della Nuova Sinistra dal momento che viene
data piena garanzia a tre organizzazioni nazionali che si
interessano di cooperazione e di vigilanza. In una realtà dove vi
sono 112 mila abitanti, il fatto di lasciare la possibilità di
un'eventuale creazione di altre cooperative e farlo passare come un
gesto di democrazia in assoluto, mi sembra piuttosto un tentativo
di cercare di non nominare la Fédération des Coopératives, che è
una realtà vera e non di parte politica, nata e cresciuta anzi in
una condizione di concentrazione di tutte le forze politiche della
nostra Regione. E' un argomento che abbiamo ormai discusso in tutte
le sedi. La legge potrà forse essere respinta da parte del
Presidente della Commissione di Coordinamento, come tante altre
leggi che abbiamo votato all'unanimità, tuttavia ritengo che sia
logico portare avanti la proposta della Giunta, così come è stata
accettata dalla maggioranza della Consulta, della Commissione
Affari Generali e della Terza Commissione.
E l'Assessore lo potrà poi confermare, che ci sia stato, tra
l'altro, un carteggio tra l'Assessorato e il Ministero competente.
Rispetto al problema del nome "Fédération" all'interno della legge
specificatamente, credo che non abbia dato al Ministero alcun
problema, mentre mi risulta che ci siano state altre
osservazioni.
A questo punto ritengo che non sia più il caso di cercare delle
soluzioni differenziate, si tratta di farlo poi in un secondo
tempo. Se è già stato fatto dal Trentino-Alto Adige e il Friuli,
non vedo perchè noi, come Regione Valle d'Aosta, non possiamo fare
altrettanto.
PRESIDENTE
: Ha chiesto la parola il Consigliere Torrione;
ne ha facoltà.
TORRIONE (P.S.I.):
Volevo intervenire già prima perchè
non riuscivo a capire il senso della discussione, tranne quanto
detto dall'Assessore Pollicini: questa legge, invece di essere
chiamata: "Disciplina sull'esercizio delle funzioni amministrative
in materia di vigilanza e tutela delle società cooperative",
potrebbe essere chiamata: "Disciplina sulla Fédération". Qui sembra
che tutto il discorso sia fatto in funzione di questo.
Certo possiamo apprezzare il discorso della Fédération. Dobbiamo
però sollecitare il discorso della cooperazione, che, per tanti
versi, ha ancora tanti passi in avanti da fare. E' vero che la
realtà della cooperazione si esplica attraverso la Fédération, però
è altrettanto vero che lo spirito cooperativistico si evidenzia poi
in un atto di adesione ad una cooperativa che, nella maggioranza
dei casi, riguarda la costruzione di alloggi, dopodichè il discorso
della cooperazione finisce. Io credo che non sia corretto impostare
il problema in questi termini. La Fédération ha 140 cooperative c'è
però da dire che una buona parte, per non dire la parte più
rilevante, è rappresentata da cooperative edilizie, che hanno un
significato ben preciso, perchè nel momento in cui esauriscono la
loro funzione il discorso sulla cooperazione tramonta. La legge è
fatta sulla base di 140 cooperative, figuriamoci un po' se la
Fédération ne avesse avute 1000! Manteniamoci nei termini di una
logica che sia anche rispettosa delle competenze del Consiglio!
Se la maggioranza ha dei problemi e vuole evidenziare il
discorso della Fédération, non escludendo però la rappresentanza di
altre cooperative, bisogna che lo faccia in termini più corretti:
non che ce ne vogliano 140, che è l'attuale riferimento della
Fédération ma 25, 50, 100, numeri che siano ragionevoli facendo una
legge che disciplina una materia non solo guardando la realtà
attuale ma proiettandosi nel futuro.
Esiste la Fédération e ne prendiamo atto, ma mettiamo una norma
che sia logica e che dia questa possibilità, anche ad altre
associazioni che raggruppano un numero ragionevole di
cooperative.
Le leggi devono essere eque.
PRESIDENTE
: Ha chiesto la parola l'Assessore
all'Industria, Commercio, Artigianato e Trasporti Pollicini; ne ha
facoltà.
POLLICINI (Féd. D.P.- U.V.P.):
Devo dire tre cose. La
prima è che non è affatto vero che la Fédération è soltanto una
associazione di cooperative edilizie poichè ne ha in forza 54; ne
ha 50 agricole, 13 latteo-casearie, 5 cantine sociali, 4 macelli, 7
assistenziali, 5 di consumo, 3 elettriche, 2 culturali, 14 per la
produzione di lavoro, ed inoltre turistiche, consorzi, trasporto,
ecc.. Vi sono 26 cooperative nella nostra Regione che non
aderiscono a nessuna associazione né alla Lega Valdostana, né ad
associazioni nazionali, quindi possono sopravvivere senza la
necessità di aderire ad una federazione e hanno anche le ispezioni
ed i controlli regolari previsti dalla legge.
A me pare che il dibattito sia senza vie di uscita per cui la
Giunta riconferma il testo presentato oggi in Consiglio.
PRESIDENTE
: Dopo la dichiarazione dell'Assessore
Pollicini, vi ricordo che stiamo discutendo l'articolo n. 1. Quando
arriveremo ai successivi articoli il Consiglio sarà chiamato a
pronunciarsi e ricorderò quali sono gli emendamenti.
Vorrei solo chiedere visto che l'emendamento originario all'art.
16 era stato variato nel numero delle cooperative quattro volte (15
proposte dal Consigliere Mafrica, 30 dal Consigliere Riccarand, 50
dal Consigliere De Grandis, 140 dal Presidente Rollandin) se questi
emendamenti vengono mantenuti.
PRESIDENTE
: Passiamo all'esame dell'articolato; do
lettura dell'articolo 1.
Articolo 1
La
presente legge disciplina l'esercizio delle funzioni
amministrative in materia di vigilanza e tutela sulle società
cooperative e sui loro consorzi, trasferite alla Regione Autonoma
Valle d'Aosta con la legge 16 maggio 1978, n. 196;
PRESIDENTE
: Metto in approvazione l'art. 1 testè
letto.
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità.
PRESIDENTE
: Do lettura dell'articolo 2.
Articolo 2
(1)
E' istituito presso l'Assessorato regionale
dell'industria, del commercio, dell'artigianato e dei trasporti il
registro regionale delle società cooperative e dei loro
consorzi.
(2)
Il registro è pubblico e comprende le società
cooperative che hanno sede nel territorio della Regione Autonoma
Valle d'Aosta, appartenenti ad una delle seguenti
categorie:
-
cooperative di consumo
-
cooperative di produzione e lavoro
-
cooperative agricole
-
cooperative edilizie
-
cooperative di trasporto
-
cooperative di pesca
-
cooperative miste
(3)
L'iscrizione nel registro sostituisce ad ogni
effetto giuridico quella nel registro prefettizio di cui al R.D. 12
febbraio 1911, n. 278, e al D.L.C.P.S. 14 dicembre 1947, n. 1557 e
successive modificazioni ed integrazioni.
(4)
La
mancanza di iscrizione nel registro esclude le
società cooperative ed i loro consorzi da ogni agevolazione
tributaria o di qualsiasi altra natura comprese le provvidenze
previste da leggi o provvedimenti regionali - in conformità
dell'art. 16 del D.L.C.P.S. 14 dicembre 1947, n. 1577.
PRESIDENTE
: Metto in approvazione l'art. 2 testè
letto.
ESITO DELLA VOTAZIONE
Presenti, votanti e favorevoli: 27
.
Il Consiglio approva all'unanimità.
PRESIDENTE
: Do lettura dell'articolo 3.
Articolo 3
(1) Per ottenere l'iscrizione nel registro di cui al
precedente articolo 2, le società cooperative ed i loro consorzi
devono presentare domanda all'Asses
s
orato
regionale
dell'industria, commercio, artigianato e trasporti unitamente alla
seguente documentazione:
1 - Atto costitutivo omologato dal Tribunale e statuto
sociale, autenticati dal notaio o copie conformi dell'atto
costitutivo e dello statuto sociale autenticate dal cancelliere del
tribunale competente del territorio.
2 - Elenco nominativo dei soci, con l'indicazione della loro
attività professionale e domicilio, recante in calce la
dichiarazione dei legali rappresentanti della società
attestante
l'ammontare del capitale sociale sottoscritto e
versato e la sussistenza nei confronti di tutti i soci dei
requisiti stabiliti dalla legge e dallo statuto per l'appartenenza
alla cooperativa.
3 - Elenco nominativo degli amministratori e dei
sindaci.
4 - Eventuale regolamento interno.
(2) L'Assessore, accertato che per gli atti presentati sono
state adempiute le formalità prescritte dagli artt. 2519 e 2537 del
codice civile, che il numero ed i requisiti dei soci sono quelli
prescritti dalle leggi e dall'atto costitutivo, sentito il parere
della commissione di cui al successivo articolo
9
ne dispone
l'iscrizione entro 60 giorni dalla data di presentazione della
domanda.
PRESIDENTE
: Metto in approvazione l'art. 3 testè
letto.
ESITO DELLA VOTAZIONE
Presenti, votanti favorevoli: 27.
Il Consiglio approva all'unanimità.
PRESIDENTE
: Do lettura dell'articolo 4.
Articolo 4
(1)
Le iscrizioni nel registro e le cancellazioni sono
pubblicate nel Bollettino Ufficiale della Regione.
(2)
L'Assessorato regionale dell'industria, del
commercio, dell'artigianato e dei trasporti dà notizia al Ministero
del lavoro e della previdenza sociale delle iscrizioni e delle
cancellazioni dal registro ai fini della relativa annotazione nello
schedario generale.
(3)
L'Assessorato regionale dell'industria, del
commercio, dell'artigianato e dei trasporti provvede, inoltre, in
conformità della normativa statale in materia,
a
trasmettere
al Ministero del lavoro e della previdenza sociale, ai
fini
della pubblicazione sul B.U.S.C. (Bollettino ufficiale società
cooperative), gli atti sociali relativi alle società cooperative e
ai loro consorzi, aventi sede nella Regione Autonoma Valle
d'Aosta.
PRESIDENTE
: Metto in approvazione l'art. 4 testè
letto.
ESITO DELLA VOTAZIONE
Presenti, votanti e favorevoli: 27.
Il Consiglio approva all'unanimità.
PRESIDENTE
: Do lettura dell'articolo 5.
Articolo
5
(1)
L'iscrizione delle società cooperative e dei loro
consorzi nel registro è effettuata per ordine progressivo, secondo
la data di presentazione della domanda.
(2)
L'iscrizione dovrà indicare:
-
sede legale;
-
gli estremi del rogito notarile di costituzione;
-
gli estremi dei provvedimenti di omologazione e iscrizione
nel registro delle imprese ;
-
la categoria di appartenenza;
-
la durata della società;
-
il numero dei soci, la quota sociale od il taglio delle
azioni sociali;
-
i dati relativi alla pubblicazione nel B.U.S.C.;
-
le eventuali modifiche statutarie;
-
l'associazione di rappresentanza cui l'ente eventualmente
aderisce;
-
gli estremi delle revisioni effettuate e dei provvedimenti
adottati;
-
ogni altra annotazione utile.
(3) Qualora l'ente cooperativo esplichi più di una delle
attività indicate nel precedente articolo 2, comma secondo, sarà
annotata l'attività prevalente.
PRESIDENTE
: Metto in approvazione l'art. 5 testè
letto.
ESITO DELLA VOTAZIONE
Presenti, votanti e favorevoli: 27
.
Il
Consiglio approva all'unanimità.
PRESIDENTE
: Do lettura dell'articolo 6.
Articolo 6
(1) Gli enti cooperativi contemplati nella presente legge
sono tenuti a comunicare all'Assessorato regionale dell'industria,
del commercio, dell'artigianato e dei trasporti:
1 - le modificazioni dello statuto, lo scioglimento
anticipato e la messa in liquidazione della società con le modalità
inidicate nel precedente art. 3;
2 - le cariche sociali e le relative variazioni;
3 - il bilancio annuale in duplice copia con allegati la
relazione del consiglio di amministrazione, del collegio sindacale
ed il verbale dell'Assemblea dei soci.
(2) Gli atti di cui sopra debbono essere trasmessi entro
trenta giorni dalla data dell'avvenuto deposito nella cancelleria
del Tribunale.
PRESIDENTE
:Metto in approvazione l'art. 6 testè
letto.
ESITO DELLA VOTAZIONE
Presenti, votanti e favorevoli: 27.
Il Consiglio approva all'unanimità.
PRESIDENTE
: Do lettura dell'articolo 7.
Articolo 7
(1)
In difetto dei requisiti richiesti, le domande di
iscrizione nel registro sono respinte con provvedimento motivato
dell'Assessore regionale dell'industria, del commercio,
dell'artigianato e dei trasporti da notificarsi all'ente
cooperativo mediante lettera raccomandata con ricevuta di
ritorno.
(2)
Avverso il provvedimento è dato ricorso alla
Giunta regionale entro e non oltre trenta giorni dalla
notifica.
(3)
La
Giunta regionale decide sul ricorso
entro 60 giorni sentita la commissione regionale per la
cooperazione.
PRESIDENTE
: Metto in approvazione l'art. 7 testè
letto.
ESITO DELLA VOTAZIONE
Presenti, votanti e favorevoli: 27.
Il Consiglio approva all'unanimità.
PRESIDENTE
: Do lettura dell'articolo 8.
Articolo 8
(1) La cancellazione dal registro è disposta dall'Assessore
regionale dell'industria, del commercio, dell'artigianato e dei
trasporti con provvedimento motivato, da notificarsi all'ente
cooperativo mediante lettera raccomandata con ricevuta di
ritorno
1 - in caso di cessazione dell'attività da parte dell'ente
per scioglimento od altra causa;
2 - in caso di carenza dei requisiti richiesti per
l'iscrizione;
3 - quando l'ente cooperativo, a seguito
di
contestazione di gravi infrazioni di legge o statutarie, non abbia
provveduto entro il termine prefissato, ad adempiere alle
prescrizioni impartite.
(2) Avverso il provvedimento di cancellazione dal registro è
dato ricorso alla Giunta regionale entro e non oltre trenta giorni
dalla notifica.
(3) La Giunta regionale decide sul ricorso entro 60 giorni
sentita la commissione regionale per la cooperazione.
PRESIDENTE
: Metto in approvazione l'art. 8
testè
letto.
ESITO DELLA VOTAZIONE
Presenti, votanti e favorevoli: 27.
Il Consiglio approva all'unanimità.
PRESIDENTE
: Do lettura dell'articolo
9.
Articolo 9
(1)
E' istituita presso l'Assessorato regionale
dell'industria, del commercio, dell'artigianato e dei trasporti la
commissione regionale per la cooperazione.
(2)
La commissione ha il compito di esprimere
pareri:
-
sulle iscrizioni e le cancellazioni delle cooperative e
loro consorzi dal registro delle società cooperative;
-
sui ricorsi alla Giunta regionale di cui ai precedenti
articoli 7 e 8;
-
sulla devoluzione del patrimonio degli enti cooperativi
iscritti nel registro delle società cooperative nei casi di
scioglimento e qualora la devoluzione non sia espressamente
regolata dagli statuti e dalle leggi vigenti;
-
sui provvedimenti previsti dagli artt. 2540, 2543, 2544 e
2545 del codice civile;
-
sulla costituzione, sul riconoscimento e sullo scioglimento
dei consorzi di cooperative per pubblici appalti di cui alle legge
24 luglio 1909, n. 422, nonchè dei consorzi di cooperative di altra
natura a carattere regionale;
-
su tutte le
questioni per le quali il parere della
commissione sia prescritto da leggi e regolamenti o richiesto dalla
Giunta regionale.
PRESIDENTE
: Metto in approvazione l'art. 9
testè
letto.
ESITO DELLA VOTAZIONE
Presenti, votanti e favorevoli: 27.
Il Consiglio approva all'unanimità.
PRESIDENTE
: Do lettura dell'articolo 10.
Articolo 10
(1) La Commissione regionale per la cooperazione è
composta:
-
dall'Assessore regionale dell'industria, del commercio,
dell'artigianato e dei trasporti che la presiede o da un suo
delegato;
-
dal funzionario responsabile del servizio cooperazione
dell'Assessorato regionale dell'industria, del commercio,
dell'artigianato e dei trasporti;
-
da tre funzionari in rappresentanza, rispettivamente degli
Assessorati regionali del turismo, dell'agricoltura e foreste e dei
lavori pubblici;
-
da rappresentanti del movimento cooperativo designati, uno
per ciascuna, dalle Associazioni di rappresentanza, assistenza e
tutela del movimento cooperativo riconosciute ai
sensi
dell'art.
5
del D.L.C.P.S. 14 dicembre 1947 n. 1577;
-
da un rappresentante della Fédération Régionale des
Coopératives Valdôtaines;
-
da non meno di cinque membri effettivi e cinque membri
supplenti eletti dalle cooperative iscritte nel registro regionale
delle società cooperative in modo che nella commissione siano
adeguatamente rappresentate le varie categorie degli enti
cooperativi.
(2)
A tal fine la Giunta regionale, sentita la
commissione regionale per la cooperazione stabilisce, su proposta
dell'Assessore regionale dell'industria, del commercio,
dell'artigianato e dei trasporti, almeno 60 giorni prima
dell'elezione, il numero dei rappresentanti effettivi e supplenti,
che deve essere eletto da ciascuna categoria.
(3)
Le elezioni sono indette dal Presidente della
Giunta regionale.
(4)
Le votazioni avvengono per corrispondenza su
invito e a mezzo di scheda predisposta dall'Assessore regionale
dell'industria, del commercio, dell'artigianato e dei
trasporti.
(5)
Lo
scrutinio delle schede viene effettuato
avanti alla commissione regionale per la cooperazione appositamente
convocata in adunanza pubblica.
(6)
Sono eletti i candidati che hanno riportato il
maggior numero di voti; in caso di parità di voti la designazione
degli eletti è
fatta per sorteggio.
(7)
Norme procedurali per disciplinare lo svolgimento
delle elezioni saranno emanate dalla Giunta regionale, sentita la
commissione per la cooperazione.
PRESIDENTE
: All'art. 10 sono stati presentati numerosi
emendamenti.
Do lettura dell'emendamento presentato dai Consiglieri
Baldassarre e Riccarand:
Il quarto alinea del 1° comma è sostituito dal
seguente:
"da rappresentanti del movimento cooperativo designati, uno
per ciascuna, dalle Associazioni di rappresentanza, assistenza e
tutela del movimento cooperativo
di cui la Regione si avvale
per la vigilanza di cui all'art. 16".
PRESIDENTE
: Metto in votazione l'emendamento testè
letto.
ESITO DELLA VOTAZIONE
Presenti: 27
Votanti: 26
Favorevoli: 11
Contrari: 15
Astenuti: 1 (De Grandis)
Il Consiglio non approva.
PRESIDENTE
: Sempre all'articolo 10 c'è un emendamento
presentato dai Consiglieri Mafrica e Millet che dice:
Il quarto alinea del 1° comma è sostituito dal
seguente:
"da rappresentanti del movimento cooperativo designati, uno
per ciascuna, dalle Associazioni di rappresentanza, assistenza e
tutela del movimento cooperativo presenti nella nostra Regione,
riconosciute ai sensi dell'art.
5
del D.L.C.P.S. 14 dicembre
1947, n. 1577 e dell'art. 16, 1° comma, punto 2 della presente
legge".
Se nessuno chiede la parola metto in votazione l'emendamento
testè letto.
ESITO DELLA VOTAZIONE
Presenti: 27
Votanti: 26
Favorevoli: 11
Contrari: 15
Astenuti: 1 (De Grandis)
Il Consiglio non approva.
PRESIDENTE
: Ci sono altri due emendamenti dei Consiglieri
Mafrica e Millet: si propone la soppressione dei numeri 4,5,6, a
fondo pagina dell'articolo n. 10, così come viene proposta la
soppressione del 5° comma.
Se il Consiglio è d'accordo possiamo fare un'unica
votazione.
Ha chiesto la parola il Consigliere Millet; ne ha facoltà.
MILLET (P.C.I.):
Si tratta di due cose diverse: i commi
4,5,6, dell'articolo n. 10 riguardano la votazione, per
corrispondenza, mentre la soppressione del 5° comma dell'art. 10
riguarda la soppressione di un rappresentante, della Fédération
nella Commissione regionale per la cooperazione.
PRESIDENTE
: Procediamo a due votazioni distinte.
Do lettura dell'emendamento n. 3:
Il quinto alinea del 1° comma è soppresso.
e lo metto in votazione.
ESITO DELLA VOTAZIONE
Presenti: 27
Votanti: 26
Astenuti: 1 (De Grandis)
Favorevoli: 11
Contrari: 15
Il Consiglio non approva.
PRESIDENTE
: Si tratta ora di esaminare l'ultimo
emendamento soppressivo; ne do lettura:
"I commi 4),
5) e 6) sono
soppressi ".
Ha chiesto la parola il Consigliere Millet; ne ha facoltà.
MILLET (P.C.I.):
Noi riteniamo giusto che le norme di
votazione non siano presenti nella legge ma rinviate ad un
regolamento, perchè nel momento in cui si dovessero fare delle
variazioni si dovrebbe cambiare la legge. E' una questione di
opportunità.
PRESIDENTE
: Ci sono altri che intendono prendere la
parola?
Ha chiesto la parola l'Assessore all'Industria, Commercio,
Artigianato e Trasporti; ne ha facoltà.
POLLICINI (Féd. D.P.-U.V.P.):
Siamo favorevoli alla
proposta del Consigliere Millet.
PRESIDENTE
: Ha chiesto la parola il Consigliere Stevenin;
ne ha facoltà.
STEVENIN (U.V.):
Voglio chiedere se occorre farne cenno
nella legge e se con apposito regolamento si definirà il metodo di
votazione.
PRESIDENTE
: L'emendamento propone la soppressione degli
articoli 4,5,6. Il comma n. 7 dice: "Norme procedurali per
disciplinare lo svolgimento delle elezioni saranno emanate dalla
Giunta regionale, sentita la commissione per la cooperazione".
Quindi, sopprimendo i tre commi, non si modifica la facoltà della
Giunta di approvare il regolamento in questione.
Se nessuno chiede la parola pongo in votazione la soppressione
dei commi n. 4,5,6,.
ESITO DELLA VOTAZIONE
Presenti: 27
Votanti: 26
Astenuti: 1 (Beneforti)
Favorevoli: 26
Il Consiglio approva.
PRESIDENTE
: Do lettura dell'articolo 10 nel testo
emendato:
Articolo 10
(1) La commissione regionale per la cooperazione è
composta:
-
dall'Assessore regionale dell'industria, del commercio,
dell'artigianato e dei trasporti che la presiede o da un suo
delegato;
-
dal funzionario responsabile del servizio cooperazione
dell'Assessorato regionale dell'industria, del commercio,
dell'artigianato e dei trasporti;
-
da tre funzionari in rappresentanza, rispettivamente degli
Assessorati regionali del turismo, dell'agricoltura e foreste e dei
lavori pubblici;
-
da rappresentanti del movimento cooperativo designati, uno
per ciascuna, dalle Associazioni di rappresentanza, assistenza e
tutela del movimento cooperativo, riconosciute ai sensi
dell'art.
5
del D.L.C.P.S. 14 dicembre 1947 n. 1577;
-
da un rappresentante della Fédération régionale des
coopératives valdôtaines;
-
da non meno di cinque membri effettivi e cinque membri
supplenti eletti dalle cooperative iscritte nel registro regionale
delle società cooperative in modo che nella commissione siano
adeguatamente rappresentate le varie categorie degli enti
cooperativi.
(2) A tal fine la Giunta regionale, sentita la commissione
regionale per la cooperazione
stabilisce, su proposta
dell'Assessore regionale dell'industria, del commercio,
dell'artigianato e dei trasporti, almeno 60 giorni prima
dell'elezione, il numero dei rappresentanti, effettivi e supplenti,
che deve essere eletto
da ciascuna categoria.
(3)
Le elezioni sono indette dal Presidente della
Giunta regionale.
(4)
Norme procedurali per disciplinare lo svolgimento
delle elezioni saranno emanate dalla Giunta regionale, sentita la
commissione per la cooperazione.
ESITO DELLA VOTAZIONE
Presenti: 27
Votanti: 21
Favorevoli: 17
Contrari: 4
Astenuti: 6 (Bajocco, Cout, Dolchi, Mafrica, Millet e
Tonino)
Il Consiglio approva.
PRESIDENTE
: Do lettura dell'articolo 11.
Articolo 11
(1)
La Commissione regionale per la cooperazione è
nominata dalla Giunta Regionale.
(2)
I suoi componenti durano in carica tre anni e
possono essere confermati.
(3)
La commissione
è
convocata dal presidente e
per la
validità delle sedute è
necessaria la metà più
uno dei componenti.
(4)
Le deliberazioni sono prese a maggioranza di voti
ed in caso di parità prevale il voto
del presidente.
(5)
I supplenti partecipano alle sedute in caso di
assenza del rispettivo componente effettivo.
(6)
Le funzioni di segreteria della commissione sono
svolte da personale dipendente dell'Assessorato regionale
dell'industria, del commercio, dell'artigianato e dei trasporti
designato dall'Assessore.
PRESIDENTE
: Metto in approvazione l'art. 11 testè
letto.
ESITO DELLA VOTAZIONE
Presenti, votanti e favorevoli: 27.
Il Consiglio approva all'unanimità.
PRESIDENTE
: Do lettura dell'articolo 12.
Articolo 12
(1)
La
vigilanza sulle società cooperative e
sui loro consorzi si esplica attraverso la revisione ordinaria e
straordinaria.
(2)
La revisione ordinaria è eseguita almeno una
volta
ogni due anni al fine di prestare assistenza e
consiglio agli organi dell'ente cooperativo per il miglior
conseguimento degli scopi statutari e mutualistici e l'eliminazione
di eventuali irregolarità.
(3) Essa è diretta ad accertare principalmente:
-
il regolare funzionamento contabile ed amministrativo
dell'ente;
-
la consistenza patrimoniale dell'ente e lo stato
delle attività e delle passività;
-
l'osservanza delle norme legislative, statutarie e
mutualistiche.
(4) La revisione straordinaria è eseguita con l'osservanza
delle disposizioni stabilite per le revisioni ordinarie ed è
disposta in caso di grave irregolarità dalla Giunta regionale, su
proposta dell'Assessore dell'industria, del commercio,
dell'artiginato e dei trasporti, sentita la commissione regionale
per la cooperazione.
PRESIDENTE
: Metto in approvazione l'art. 12 testè
letto.
ESITO DELLA VOTAZIONE
Presenti, votanti e favorevoli: 27.
Il Consiglio approva all'unanimità.
PRESIDENTE
: Do lettura dell'articolo 13.
Articolo 13
(1) Le revisioni ordinarie per gli enti cooperativi aderenti
ad una delle associazioni nazionali di rappresentanza, assistenza e
tutela del movimento cooperativo, o
alla Fédération
régionale des coopératives valdôtaines, sono effettuate dalle
rispettive associazioni regionali o dalla Fédération stessa a
mezzo
di propri revisori, della cui idoneità morale e
tecnica rispondono.
(2) Le revisioni straordinarie nonchè quelle ordinarie per le
società cooperative che non aderiscono alle associazioni di
rappresentanza, assistenza e tutela di cui al comma precedente,
sono eseguite da revisore appositamente incaricato dalla Giunta
regionale su proposta dell'Assessore regionale dell'industria, del
commercio, dell'artigianato e dei trasporti.
PRESIDENTE
: Al primo comma dell'articolo 13 c'è un
emendamento sostitutivo presentato dal Gruppo comunista. Ne do
lettura:
Il 1° comma dell'art. 13 è sostituito dal seguente:
"Le revisioni ordinarie per gli enti cooperativi aderenti ad
una delle associazioni nazionali di rappresentanza, assistenza e
tutela del movimento cooperativo o da quelle previste dall'art. 16,
1° comma, punto 2 della presente legge, sono effettuate dalle
rispettive associazioni regionali a mezzo di propri revisori della
cui idoneità morale e tecnica rispondono".
Pongo in votazione l'emendamento testè letto.
ESITO DELLA VOTAZIONE
Presenti: 27
Votanti: 25
Favorevoli: 10
Contrari: 15
Astenuti: 2 (Berti e De Grandis)
Il Consiglio non approva.
PRESIDENTE
: Metto in votazione l'art. 13 nel suo testo
originario.
ESITO DELLA VOTAZIONE
Presenti: 27
Votanti: 27
Favorevoli: 16
Contrari: 11
Il Consiglio approva.
PRESIDENTE
: Do lettura dell'articolo 14.
Articolo 14
(1)
Gli enti cooperativi hanno l'obbligo, di mettere
a
disposizione del revisore che ha l'obbligo di qualificarsi
mediante l'esibizione di documenti comprovanti l'incarico ricevuto,
tutti i libri contabili e di fornire altresì i dati, le
informazioni ed i chiarimenti che fossero loro richiesti.
(2)
Di ogni revisione deve essere redatto
un
verbale in triplice copia, secondo il modello predisposto
dall'Amministrazione regionale, da sottoscrivere dal revisore e dal
legale rappresentante dell'ente il quale può farvi annotare le sue
osservazioni.
(3)
Le copie del verbale vanno consegnate dal revisore
all'ente revisionato, all'Assessorato regionale dell'industria, del
commercio, dell'artigianato e dei trasporti ed eventualmente
all'Associazione cui la cooperativa aderisce.
(4)
Entro quindici giorni dalla data del verbale,
l'ente revisionato può presentare ulteriori osservazioni.
(5)
Il revisore
è
tenuto al segreto
d'ufficio.
PRESIDENTE
: Metto in approvazione l'art. 14 testè
letto.
ESITO DELLA VOTAZIONE
Presenti, votanti, favorevoli: 27.
Il Consiglio approva all'unanimità.
PRESIDENTE
: Do lettura dell'articolo 15.
Articolo 15
(1)
In caso di irregolarità non sanata entra i termini
fissati nel verbale di revisione ovvero in qualsiasi altro caso di
constatata grave irregolarità, l'Assessore regionale
dell'industria, del commercio, dell'artigianato e dei trasporti
diffida l'ente a provvedere alla regolarizzazione.
(2)
Qualora l'ente non ottemperi alla diffida entro il
termine stabilito può essere disposta la cancellazione dal registro
delle società cooperative a norma del precedente art. 8.
(3)
I provvedimenti di cui agli artt. 2540, 2544 e
2545 del codice civile sono adottati dalla Giunta regionale su
proposta dell'Assessore regionale dell'industria, del commercio,
dell'artigianato e dei trasporti.
(4)
I provvedimenti di cui al 3° comma del presente
articolo sono trascritti nel registro delle società cooperative e
pubblicati nel Bollettino Ufficiale della Regione e nella Gazzetta
Ufficiale della Repubblica.
(5)
Essi devono essere comunicati al Ministero del
Lavoro e della Previdenza sociale per l'annotazione nello schedario
generale della cooperazione.
PRESIDENTE
: Metto in approvazione l'art. 15 testè
letto.
ESITO DELLA VOTAZIONE
Presenti, votanti e favorevoli: 27.
Il Consiglio approva all'unanimità.
PRESIDENTE
: Do lettura dell'articolo 16.
Articolo 16
(1) Per lo svolgimento dei compiti di assistenza alle società
cooperative e loro consorzi e di promozione della cooperazione
l'Amministrazione regionale si avvale:
1 - delle associazioni di rappresentanza, assistenza e tutela
del movimento
cooperativo, riconosciute ai
sensi
dell'art.
5.
2 - della Fédération régionale des coopératives valdôtaines,
costituitasi con compiti di rappresentanza, assistenza e tutela del
movimento cooperativo Valdostano.
(2) A tal fine le associazioni di cui al
punto 1 e la
Fédération di cui al punto 2 del precedente comma devono
trasmettere all'Assessorato regionale dell'industria, del
commercio, dell'artigianato e dei trasporti:
-
copia dell'atto costitutivo dello statuto sociale;
-
copia del verbale di costituzione degli organi
sociali;
-
relazione annuale sull'attività svolta;
-
elenco degli enti cooperativi aderenti corredato dalla
documentazione comprovante l'adesione;
-
copia degli atti concernenti le modifiche alla composizione
degli organi sociali ed il numero dei soci.
PRESIDENTE
: All'articolo 16 vi sono degli emendamenti già
discussi in precedenza. Gli emendamenti sono stati presentati dai
Consiglieri Riccarand, Baldassarre e Mafrica.
Ha chiesto la parola il Consigliere Riccarand; ne ha
facoltà.
RICCARAND (N.S.):
Ritiro l'emendamento presentato.
PRESIDENTE
: Anche gli emendamenti presentati dai
Consiglieri Riccarand e De Grandis e dal Presidente della Giunta
Rollandin sono stati ritirati. Rimane l'emendamento proposto dal
Consigliere Mafrica che vi rileggo:
Il punto 2 del 1° comma è sostituito
dal
seguente:
"di altre associazioni di società cooperative, con sede nella
Regione, che abbiano almeno 15 cooperative aderenti, che dimostrino
di avere un'organizzazione adeguata ai compiti di assistenza e
vigilanza che saranno loro
demandati e che a ciò siano
autorizzate con provvedimento del Presidente della Giunta
regionale, su conforme deliberazione della Giunta stessa, sentita
la Commissione regionale per la cooperazione.
Al 2° comma, le parole: "al punto 1 e la Fédération di cui al
punto 2", sono sostituite dalle seguenti: "ai punti 1 e 2".
e che metto in approvazione.
ESITO DELLA VOTAZIONE
Presenti: 27
Votanti: 26
Favorevoli: 11
Contrari: 15
Astenuti: 1 (De Grandis)
Il Consiglio non approva l'emendamento.
PRESIDENTE
: Metto in approvazione l'art. 16 nel suo testo
originario.
ESITO DELLA VOTAZIONE
Presenti: 27
Votanti: 27
Favorevoli: 16
Contrari: 11
Il Consiglio approva.
PRESIDENTE
: Do lettura dell'articolo 17.
Articolo 17
(1)
Per le revisioni previste dal primo comma
dell'art. 13 spetta all'associazione cui l'ente revisionato
aderisce, per ciascun biennio, una somma a titolo
di
rimborso spese di entità pari al contributo stabilito, a norma
dell'art. 8 del D.L.C.P.S. 14 dicembre 1947, n. 1577, e successive
modificazioni ed integrazioni, a carico delle società cooperative
aventi uguale numero di soci e capitale sociale.
(2)
A tal fine le associazioni interessate
trasmetteranno appositi prospetti riepilogativi delle revisioni
effettuate nel corrispondente periodo, con l'indicazione degli enti
revisionati, delle generalità del revisore e della data di ciascuna
revisione.
(3)
Per le revisioni straordinarie e per le revisioni
ordinarie, di cui al 2° comma dell'art. 13, ai revisori spetta, a
titolo
di rimborso forfettario delle spese, una diaria
giornaliera nella misura stabilita per i revisori del Ministero del
Lavoro e della Previdenza sociale che effettuano le revisioni
ordinarie di cui all'ultimo comma dell'art. 3 del D.L.C.P.S. 14
dicembre 1947, n. 1577.
PRESIDENTE
: Metto in approvazione l'art. 17.
ESITO DELLA VOTAZIONE
Presenti, votanti e favorevoli: 27.
Il Consiglio approva all'unanimità.
PRESIDENTE
: Do lettura dell'articolo 18.
Articolo 18
(1)
Sono altresì poste a carico dell'Amministrazione
regionale le spese relative alle procedure di liquidazione delle
società cooperative e dei loro consorzi, aventi sede nella Regione,
disposte ai sensi degli articoli 2540 e 2544 del codice civile e
dell'art. 22 del D.L.C.P.S. 14 dicembre 1947, n. 1577, modificato
con legge 2 aprile 1951, n. 302, e con legge 17 febbraio 1971, n.
127, nonchè i compensi agli stessi commissari liquidatori, quando
dette procedure si chiudono con totale mancanza di attivo.
(2)
Qualora
nelle procedure di liquidazione di
cui al comma precedente, l'attivo realizzato non sia sufficiente a
coprire integralmente le spese ed i compensi ai commissari
liquidatori, è posta a carico dell'Amministrazione regionale la
differenza necessaria.
(3)
Nei casi, altresì, in cui sia comprovata
l'impossibilità del rimborso integrale delle spese affrontate dai
commissari nominati ai sensi dell'art. 2543 del codice civile e dai
liquidatori nominati ai sensi dell'art. 2545 dello stesso codice,
nonchè l'impossibilità del pagamento del compenso in favore dei
medesimi nella misura fissata dall'autorità di vigilanza a carico
degli enti cooperativi interessati, detti compensi e spese sono
posti a
carico dell'Amministrazione regionale integralmente
o per la differenza.
PRESIDENTE
: Metto in approvazione l'art. 18 testè
letto.
ESITO DELLA VOTAZIONE
Presenti, votanti e favorevoli: 27.
Il Consiglio approva all'unanimità.
PRESIDENTE
: Do lettura dell'articolo 19.
Articolo 19
(1)
Le
spese derivanti a carico della Regione, per
l'applicazione della presente legge previste in annue £. 10.000.000
(diecimilioni), graveranno sul capitolo n. 35735
di nuova
istituzione, del bilancio preventivo della Regione per l'anno 1984
e sui corrispondenti capitoli dei bilanci per i successivi esercizi
finanziari.
(2)
Alla copertura dell'onere di cui al comma
precedente si provvede mediante riduzione di pari importo del
Capitolo 50000 (fondo globale per il finanziamento di spese per
l'adempimento di funzioni normali spese correnti Allega
to
n.
8 - Settore II Sviluppo economico), del bilancio preventivo per
l'anno 1984.
(3)
Sul capitolo 50000 resta utilizzabile la minore
somma di £. 100.000.000 (centomilioni) per il rifinanziamento della
legge regionale 9.5.1963,
n. 12 e successive modificazioni
ed integrazioni (contributo all'EVART). Per gli anni 1985-1986
mediante utilizzo delle risorse disponibili iscritte al programma
2.2.2.10 Interventi promozionali per l'artigianato.
(4)
A decorrere dall'anno 1985 gli oneri necessari
saranno iscritti con le leggi di approvazione dei relativi
bilanci.
PRESIDENTE
: Metto in approvazione l'art. 19.
ESITO DELLA VOTAZIONE
Presenti, votanti e favorevoli: 27.
Il Consiglio approva all'unanimità.
PRESIDENTE
: Do lettura dell'articolo 20.
Articolo 20
Alla parte spesa del bilancio di previsione della Regione per
l'anno 1984 sono apportate le seguenti variazioni:
PARTE SPESA
Variazione in diminuzione:
Cap. 50000 "Fondo globale per il finanziamento di spese per
l'adempimento di funzioni normali..."
£.
10.000.000
Variazioni in aumento:
Cap. 35735
(di nuova istituzione): "Spese per la
vigilanza e la tutela sulle società cooperative e loro consorzi"
L.R. 1984, n.
£. 10.000.000
La presente legge sarà pubblicata nel Bollettino Ufficiale
della Regione.
E' fatto obbligo a chiunque spetti di osservarla e di farla
osservare come legge della Regione Autonoma Valle d'Aosta.
PRESIDENTE
: Metto in approvazione l'art. 20;
ESITO DELLA VOTAZIONE
Presenti, votanti e favorevoli: 27.
Il Consiglio approva all'unanimità.
PRESIDENTE
: Ci sono dichiarazioni di voto?
Ha chiesto la parola per dichiarazione di voto il Consigliere
Millet, ne ha facoltà.
MILLET (P.C.I.):
Il nostro gruppo si astiene in quanto,
pur ritenendo importante questa legge sulla cooperazione, che
sancisce il diritto della Regione di legiferare in materia, ritiene
però grave il fatto che la maggioranza non abbia accettato i nostri
emendamenti, con il rischio che questa legge non possa essere
vistata.
La nostra è un'astensione motivata dal fatto che la maggioranza
non ha accettato gli emendamenti da noi presentati.
PRESIDENTE
: Ha chiesto la parola il Consigliere Torrione;
ne ha facoltà.
TORRIONE (P.S.I.):
Noi abbiamo detto qual era la nostra
impostazione e voteremo contro questa legge.
PRESIDENTE
: Ha chiesto la parola il Consigliere
Riccarand; ne ha facoltà.
RICCARAND (N.S.):
Il voto di Nuova Sinistra sarà contro
il disegno di legge perchè, al di là della questione contingente
(sostanzialmente non cambia molto) si tratta di un problema di
fondo, un problema di principio che potrebbe ripetersi e
ripresentarsi in altri disegni di legge, magari più importanti e in
cui la questione è ancora più complicata. Si tratta di una
questione nella quale si è seguito un atteggiamento
antidemocratico.
Il nostro giudizio è quindi negativo, limitatamente a questi
punti, e quindi il nostro voto sarà negativo sul disegno di
legge.
PRESIDENTE
: Se nessuno chiede la parola, passiamo alla
votazione segreta sul complesso della legge.
VOTAZIONE A SCRUTINIO SEGRETO
ESITO DELLA VOTAZIONE
Presenti: 27
Votanti: 21
Favorevoli: 17
Contrari: 4
Astenuti: 6 (Bajocco, Cout, Dolchi, Mafrica, Millet, Tonino)
Il Consiglio approva.
PRESIDENTE
: La Presidenza fa presente che sembra sia
intervenuto un accordo tra i Capi Gruppo e la Giunta sulla
prosecuzione dei lavori, a cui aderisce la Presidenza. Si tratta di
proseguire i lavori fino alle 20.30. Gli argomenti non verranno
trattati nella seduta di domani ma saranno iscritti all'ordine del
giorno del prossimo Consiglio.
