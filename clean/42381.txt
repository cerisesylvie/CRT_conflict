Classificazione
EDILIZIA
Edilizia pubblica
ISTRUZIONE PUBBLICA
TRASPORTI E VIABILITÀ
Viabilità



Oggetto del Consiglio n. 1217 del 20 luglio 2020 - Resoconto
OGGETTO N. 1217/XV - D.L. n. 61: "Finanziamento di interventi
di investimento urgenti in ambito di edilizia scolastica e di
viabilità e altre disposizioni urgenti". (Approvazione di un ordine
del giorno).
Rini (Presidente)
- Alla presenza di 35 colleghi,
possiamo iniziare i lavori con il punto 1 all'ordine del giorno. A
demandé la parole le collègue Gerandin
pour
motion de procédure
.
Gerandin (MOUV') -
. Oggi, come eravamo rimasti d'accordo
in capigruppo, ho fatto una richiesta di un parere ufficiale
dell'ufficio legislativo regionale in merito all'articolo 2 del
disegno di legge 61; lo leggo così tutta l'Aula ne è a conoscenza:
"Facendo seguito a quanto è emerso nella riunione della conferenza
dei capigruppo in data odierna, con la presente sono a richiedere
un parere della struttura in oggetto in relazione alla legittimità
e alle conseguenti responsabilità personali connesse all'eventuale
approvazione dell'articolo 2 del disegno di legge numero 61, con il
quale si prevede un contributo straordinario al Comune di
Pont-Saint-Martin di euro 2 milioni e 700, a totale copertura
dell'intervento di realizzazione di una scuola progettata per
modulo prefabbricati in ordine al quale si è a conoscenza che il
relativo appalto è stato aggiudicato, che i lavori risultano in
fase di ultimazione e che tutto ciò è avvenuto in assenza d'impegno
di spesa, come riportato nel comma 1 dell'articolo 2 del disegno di
legge 61".
Volevo chiedere se c'era questo parere dell'ufficio
legislativo.
Presidente -
Grazie collega, quindi è una questione
pregiudiziale questa; così come convenuto oggi in sede di
conferenza dei capigruppo, questo parere era stato richiesto come
condizione. Alla Presidenza non è giunta alcuna risposta, chiedo al
Governo. Presidente, prego.
Testolin (UV) -
Ho verificato con gli uffici, stanno
ultimando il parere, quindi noi la richiesta l'abbiamo mandata agli
uffici competenti appena arrivata e quindi staranno ultimando
l'elaborazione, mi immagino. Se abbiamo ancora qualche minuto di
tempo, se è una pregiudiziale...
Presidente -
Apriamo la discussione generale in attesa di
questo parere anche perché poi immagino che ci voglia anche un
attimo di tempo per prenderne atto. Collega Manfrin, sulla
questione pregiudiziale.
Manfrin (LEGA VDA) -
Solo per, una volta che arriverà il
parere, avere il tempo per esaminarlo, senza stare a chiedere la
sospensione, avere un po' di tempo per poterlo leggere e poter
trarre le conseguenze.
Presidente -
Sì, immagino che appena arriva magari una
piccola sospensione per prendere approfonditamente atto del parere
sia necessaria. Il collega Lavevaz vuole procedere con
l'illustrazione della relazione?
Lavevaz (UV) -
Le projet de loi numéro 61 que nous avons
en discussion en cette séance se compose de quatre articles et
prévoit le financement et l'investissement dans le domaine des
bâtiments scolaires et de la viabilité, introduisant aussi des
modifications à la récente loi régionale du 13 juillet 2020 numéro
8.
L'article 1 prévoit la modification de l'article 19 de la loi
régionale 8/2020, la modification proposée vise à supprimer
l'obligation de destination imposée aux transferts régionaux
supplémentaires aux collectivités locales. Suite à la formulation
de la disposition réglementaire de l'article, résultant de
l'approbation de plusieurs modifications de la proposition
d'origine et, surtout, de l'accord de médiation trouvé entre les 35
Conseillers pour remettre en discussion l'article concernant les
transferts aux communes rejeté dans une première formulation. En
particulier, l'exposition actuelle établit que le virement
supplémentaire de 11 millions 100 mille euros, reparti par un
montant de 150.000 euros pour chaque commune, est destiné à
investissements pour la mise en œuvre
d'interventions exclusivement destinées à répondre à l'urgence
sanitaire et sociale, y compris les interventions pour les
bâtiments scolaires. Cette obligation impose une contrainte stricte
au transfert et risque de compromettre l'utilisation concrète des
ressources qui devraient être destinées aux collectivités locales
pour stimuler les investissements publics prêts à être mis en
œuvre, et donc à être utiles pour contrer les
effets économiques négatifs résultants de l'urgence sanitaire du
Covid-19.
L'article 1, qui est identique au contenu d'un amendement déjà
approuvé par le Conseil régional, vise donc à élargir les marges
d'autonomie des communes dans l'utilisation des ressources
transférées à allouer, en général, aux investissements pour la
réalisation d'interventions d'intérêt et de compétence des
collectivités locales bénéficiant de virements supplémentaires pour
contrecarrer les conséquences économiques négatives causées par
l'urgence épidémiologique.
L'article 2 prévoit, au premier alinéa, le refinancement d'un
transfert extraordinaire de 2.600.000 euros à la commune de
Pont-Saint-Martin, finalisé à la réalisation de modules
préfabriqués, comme en premier temps prévu à l'article 7 de la loi
régionale du 24 avril 2019 numéro 4, destinés à abriter
temporairement le siège de l'institution scolaire Mont-Rose A et
les classes du Lycée de Pont-Saint-Martin, en conséquence de la
fermeture de l'école située en rue Carlo Viola ; avec délibération
du gouvernement régional numéro 666 de 2019, le versement de la
contribution extraordinaire a été autorisé. L'engagement de
dépense, n'ayant pas été perfectionné dans le délai du 31 décembre
2019, les ressources ont été placées en économie. Avec ce projet de
loi, la contribution accordée à la municipalité de
Pont-Saint-Martin vient refinancée à partir de l'année 2020.
Au deuxième alinéa des ressources supplémentaires pour 340.000
euros sont autorisées pour les bâtiments scolaires pour assurer la
rentrée de l'année scolaire en toute sécurité.
Avec le troisième alinéa on autorise une intervention
d'assainissement structurel du pont de la route régionale 44 de la
vallée du Lys, situé au kilomètre 12,700, dans la commune d'Issime.
Une intervention de 1.100.000 euros est urgente pour permettre
d'enlever les limitations de passage pour les poids lourds,
actuellement présentes, à cause du sérieux problème structurel du
pont ; une limitation qui rend difficile l'approvisionnement et le
transport des marchandises, surtout les plus lourdes.
Enfin, l'article 3 détermine le montant total de la loi et la
couverture économique sur le budget régional et l'article 4 prévoit
la déclaration d'urgence.
Dalle ore 14:43 assume la Presidenza il vicepresidente
Distort.
Distort (Presidente) -
La parola al presidente Rini.
Chiedo scusa, c'è stato un malinteso, è aperto il dibattito
generale. Chi è che chiede d'intervenire? Ci sono richieste
d'intervento, colleghi? Qualcuno chiede d'intervenire? In assenza
di richieste d'intervento si chiude il dibattito generale.
La parola al Presidente Emily Rini per mozione d'ordine.
Da qui Rini (PNV-AC-FV) -
Ho chiesto di essere sostituita
alla Presidenza perché stavamo accordandoci, così come convenuto in
conferenza dei capigruppo, con il collega Restano per presentare un
unico ordine del giorno, evitando di presentarne due, sulla
situazione scolastica, con un occhio di riguardo a ciò che sta
accadendo nella scuola di Porossan. Chiudere la discussione,
ovviamente, comprometterà la possibilità di presentare questo
atto.
Se questo è il modo di procedere, bene, ne prendiamo atto. Non
preoccupatevi, ci saranno tanti modi e tanti metodi per tornare a
parlare di questo e di altri problemi.
Purtroppo ormai più che la mascherina qui, veramente, abbiamo il
bavaglio, perché se neanche tre secondi per poter mettersi
d'accordo con un collega, visto che abbiamo anche detto che stavamo
facendo questo... e si chiude la discussione generale!
Ne prendiamo atto con estremo rammarico ma non saranno questi i
metodi che ci faranno tacere.
Presidente -
Ha chiesto la parola il collega
Cognetta.
Cognetta (VDALIBRA) -
Sulla mozione d'ordine. Vede,
Presidente, ci sono tante cose importanti da discutere, tra cui
anche degli emendamenti che non possono essere presentati, quindi,
visto che è stata chiusa la discussione generale e visto anche che
è stato impedito dalla capigruppo, non so bene da chi, ma dalla
capigruppo, di presentare emendamenti importanti ai fini di questa
legge... mi sembra che l'ordine del giorno vada in secondo piano
rispetto a un emendamento, giusto? Perché, per questioni tecniche,
penso che un emendamento sia decisamente una cosa più importante da
discutere rispetto a un ordine del giorno che impegna il Governo da
un punto di vista politico, un Governo che di fatto sta andando a
elezioni e quindi non c'è più, quindi è assurdo anche presentare
l'ordine del giorno, mentre invece, per quello che riguarda
l'emendamento che poteva sicuramente agevolare il lavoro di alcuni
professionisti rispetto alla legge che abbiamo approvato, forse era
il caso di discuterne, ma parrebbe che non possa essere presentato.
Comunque lo spiegherò lo stesso nel mio intervento.
Detto questo la discussione generale è stata chiusa, abbiamo
deciso di applicare le regole fino in fondo? Benissimo, le
applichiamo fino in fondo. Discussione generale chiusa, andiamo
avanti.
Presidente -
Ha chiesto la parola il collega Manfrin.
Manfrin (LEGA VDA) -
Semplicemente per dire due cose,
anche in relazione all'intervento del collega Cognetta.
Effettivamente la capigruppo questa mattina ha votato per quanto
riguardava la possibilità o meno dell'ammissibilità di emendamenti,
ma non soltanto gli emendamenti, e qui secondo me sta anche la
risoluzione di tutto il problema che si è generato, perché questa
mattina la capigruppo, mi correggano i colleghi capigruppo se
sbaglio, ha votato anche, nonostante la mia proposta, per il no
all'introduzione di ulteriori ordini del giorno relativi a questo
disegno di legge, il che significa che, anche volendo eventualmente
presentare un testo comune, la deliberazione di questa mattina
della conferenza dei capigruppo prevede che non si possano
presentare ordini del giorno che non siano connessi strettamente
con la legge che abbiamo in oggetto, quindi evidentemente questo
dirime un po' la questione e il punto in discussione e quindi
evidentemente permette di evitare anche eventuali malintesi e
questioni.
C'è però una questione che rimane sul tavolo e che ritengo
importante, perché Cognetta ha introdotto, secondo me, un punto
importante: è di tutta evidenza che il regolamento impedisce la
presentazione all'articolo 66 comma 5 bis di emendamenti che siano
estranei all'articolato. È altrettanto vero però che quest'Aula con
un voto a 35 può decidere d'iscrivere l'eventuale emendamento
all'interno di quest'aula. Quindi è chiaro che se si vogliono
sottoporre degli emendamenti a quest'Aula lo si può fare
tranquillamente, poi sarà l'Aula che deciderà, a 35, se
eventualmente questi emendamenti debbano essere discussi o no.
Questo è stato ripetuto e ribadito questa mattina e io questo mi
sento di dover ricordare.
Presidente -
La parola al collega Restano.
Restano (VDA ENSEMBLE) -
Pur rispettando le decisioni
della Presidenza, personalmente ritengo che ci sia stato un piccolo
scivolone, ma, aldilà di questo, è stato deciso, va bene.
Evidenzio che l'ordine del giorno che stavamo predisponendo è
inerente all'articolo 2 della legge oggi in discussione. Evidenzio
inoltre che gli ordini del giorno che si volevano portare
all'attenzione dell'Aula forse non erano attinenti a questa legge,
sicuramente erano attinenti alla legge numero 8 ma, udite udite,
interessavano la popolazione perché la sanità... la chiusura dei
consultori: sono due settimane che devono essere aperti e nulla
stanno facendo, a parte Verrès; mi sono interessato personalmente,
ho telefonato alla Usl, ho cercato di prenotare delle analisi, è
difficilissimo prendere la linea, e poi le infermiere sono lì che
aspettano le direttive.
E allora questo è un argomento di grande rilevanza e urgenza,
anche se non è attinente alla legge. Di grande rilievo e urgenza è
riuscire a dare i contributi che abbiamo votato, anche se non è di
rilievo rispetto alla legge che discutiamo oggi!
Quindi sono rammaricato per la chiusura della discussione, mi
attengo alle decisioni della Presidenza. Non solo ho messo il
bavaglio, non solo ho messo il bavaglio, continuiamo con
l'arroganza e la prepotenza che abbiamo patito in questi ultimi
mesi durante il Covid! Perché quello che qualcuno vuole passa e va
avanti, sembra quasi che sia stato detto agli uffici: "di questo
articolo ne predisponete dopo la fine di luglio". Ah sì? La Giunta
delibererà dopo la fine di luglio? Il regolamento ha tempo di
aspettare, la popolazione no, la popolazione in tema di sanità, di
scuola e anche di contributi non può aspettare! Collega, schiacci,
è facile, schiacci! Ricordo a tutti che se siamo qua, qualcuno si è
assunto la responsabilità e ci ha messo per l'ennesima volta la
faccia e il Gruppo che io rappresento ha una grossa responsabilità,
non certo per quanto fatto dalle sentinelle sotto palazzo, non ci
hanno intimorito, ma perché abbiamo valutato nella sostanza e nel
merito che oggi era necessario essere qui, che era importante
confrontarsi, non abbiamo fatto accordi politici fra quattro
rappresentanti del Celva e la Giunta regionale, senza avere la
maggioranza! Ci abbiamo messo la faccia e abbiamo detto: questo
provvedimento deve andare in Consiglio e oggi non ci viene permesso
di confrontarci nella sostanza su atti inderogabili, urgenti per la
popolazione valdostana! È inutile riempirsi la bocca sulla sanità,
su quanto sono deboli i piccoli che salivano e poi li spediamo da
Porossan ad Aosta senza confronto, senza farsi una valutazione
sanitaria perché non basta il bidello che prenda le misure a
scuola, non è sufficiente, ci deve andare un ingegnere, un
sanitario, ci va una valutazione sul ricambio di volumi d'aria,
vanno fatte tante valutazioni!
L'Assessore avrà modo di ribadire, visto che non ci è permesso
di discutere l'ordine del giorno.
Presidente -
Colleghi...
Restano (VDA ENSEMBLE) -
Presidente per cortesia, io non
sono avvezzo a interrompere chi sta parlando...
Presidente -
Collega Restano, prosegua, io sto cercando
di fare silenzio in aula per permetterle di concludere.
Restano (VDA ENSEMBLE) -
Quindi è per questi motivi che
noi abbiamo ritenuto importante depositare l'ordine del giorno che
oggi non possiamo discutere. Per questi motivi volevamo presentare
un emendamento alla legge e, sempre per questi motivi, volevamo
parlare ancora oggi, ahimè, di sanità.
Presidente -
Permettetemi una riflessione generale: non
c'è nessuna intenzione di mettere il bavaglio, penso che sia
chiarissimo, plateale.
L'ordine del giorno di cui vengo a conoscenza non ha colori
politici, non ha schieramenti, per cui è impensabile reputare che
ci sia un'azione mirata al bavaglio da parte della Presidenza, di
chi svolge il ruolo di presiedere il Consiglio.
Ho semplicemente messo in atto l'articolo 62 del regolamento del
Consiglio che al comma 1 recita: "quando non vi sono più
Consiglieri iscritti a parlare, il Presidente dichiara chiusa la
discussione generale".
Questo è successo, con varie mie richieste d'intervento, varie
richieste di accedere alla facoltà di chiedere parola. Nessuna
prenotazione a più richieste, ed è chiaro che io ho preso atto di
questo.
Comunque continuiamo il chiarimento, la parola alla presidente
Rini.
Rini (PNV-AC-FV) -
Io torno su questa questione perché la
vivo veramente come un'ingiustizia, dopo una decisione che era già
stata assunta. Io prima di chiederle di prendere il mio posto alla
guida dell'Aula, ho esplicitamente detto che ci saremmo assentati
per un attimo io e il collega Restano per mettere insieme questi
due ordini del giorno, che sono qua e sono stampati, colleghi,
perché si vedano, altrimenti li avrei depositati, avremmo preso i
due ordini del giorno e li depositavamo così come erano. Quindi
stavamo discutendo di ordini del giorno già fatti, semplicemente
per trovare una sintesi e, ripeto, sono temi che per noi sono
importantissimi. Lo ha ricordato molto bene il collega Restano, la
questione dei bimbi di Porossan per noi è fondamentale, ne avevamo
parlato oggi e io avevo segnalato alla Presidenza che ci saremmo
assentati un attimo per capire se c'era la volontà e la possibilità
di trovare un accordo per presentare un ordine del giorno unico,
cosa che peraltro è stata trovata.
Poi non si vuole riaprire? Ripeto, non importa, faremo tutto
quello che sarà nelle nostre possibilità per evitare che i bimbi, e
soprattutto i più piccoli, vengano spostati dal nostro territorio,
anche se ci sono chiari disegni da parte di qualcuno di chiudere i
plessi scolastici, e penso in particolar modo a quello di Porossan.
Faremo di tutto affinché ciò non accada, però, veramente, io avevo
detto, e voglio che questo sia chiaro, avevo segnalato alla
Presidenza che ci saremmo assentati un attimo per poter fare questo
lavoro. È ovvio che se chiude la discussione non lo posso più
presentare, solo questo.
Poi prendo atto e rispetto le decisioni ovviamente, Presidente,
con molto rispetto.
Presidente -
Si prende atto dell'ulteriore chiarimento.
Ha chiesto la parola la collega Pulz.
Pulz (ADU VDA) -
Noi vogliamo dire che siamo sinceramente
stanchi, ma proprio stanchi di questo squallido teatrino che si sta
consumando e che si è consumato anche nei lavori preparatori di
questo Consiglio, nelle varie capigruppo e in II Commissione.
Ci chiamiamo del tutto fuori da questo modo d'intendere la
politica e ora, dopo due anni di Consiglio regionale, siamo
certissimi che un'altra politica è possibile, basta volerlo, basta
non uccidere gli ideali. Invece gli ideali sono stati uccisi, forse
anche questa mattina, con la decisione a maggioranza della
capigruppo che certo, per carità, è sovrana, ma fatichiamo a
digerire questa censura degli emendamenti e degli ordini del giorno
da parte dei Gruppi nell'ultimo Consiglio di questa tragica
legislatura.
Io sono ancora convinta che quello che abbiamo preparato noi sia
assolutamente attinente, quindi mi sono permessa di consegnarlo
nonostante tutto, perché si tratta di un articolo aggiuntivo alla
legge che riguarda gli appalti.
Noi crediamo che sul tema degli appalti....
Dalle ore 14:58
riassume la Presidenza la presidente
Rini.
Rini (Presidente) -
Colleghi, siamo sulla mozione
d'ordine, stiamo sulla questione che è accaduta perché se ognuno di
noi entra nel merito e facciamo che illustrare, apriamo il
Consiglio con l'illustrazione di ciò che non si è potuto
presentare. Chiedo anche un po' di silenzio in aula, chi non è
interessato può uscire.
Pulz (ADU VDA) -
Io volevo solo chiarire.
Presidente -
Ma stia sulla mozione d'ordine.
Pulz (ADU VDA) -
Sì. La mozione d'ordine riguarda il mio
estremo rammarico per quanto sta accadendo per il fatto che siamo
censurati e ho presentato quanto ritengo sia assolutamente
attinente a questa legge, finché qualcuno non riuscirà a dimostrare
il contrario.
Presidente -
Chiedo ai colleghi di attenersi alla
questione della mozione d'ordine, poi, se siete d'accordo, magari
una brevissima sospensione per capigruppo e così magari capiamo
anche se è arrivato il parere che ha richiesto il collega Gerandin.
Collega Barocco, prego.
Barocco (GM) -
Io volevo solo inquadrare la questione.
Non ci sono state prenotazioni, penso, perché manca un documento.
Allora se vogliamo avere una discussione completa su un determinato
oggetto e manca un documento che un nostro collega ritiene
fondamentale, è chiaro che c'è un momento di impasse e quindi
qualcuno non si è prenotato perché io, per esempio, vorrei leggere
quello che arriva.
Allora cerchiamo di
remettre les pendules à l'heure
.
Probabilmente su quei banchi... parlatevi, perché io non sapevo di
quello che stava facendo la presidente Rini, allora forse se vi
parlate... perché io non mi sento di essere un censore, di aver
limitato, di aver messo il bavaglio a qualcuno perché non mi sono
prenotato, ma volevo leggere dei documenti per poter esprimere la
mia tesi. Poi, Consigliera Pulz, stamattina avremo anche sbagliato
ma abbiamo applicato uno di quei valori principali della
democrazia: si vota, c'è una maggioranza, ci piace o non ci piace
ma questo è avvenuto, nessuno ha censurato nessuno.
Poi è vero che la decisione può sembrare irrituale perché, alla
fine, all'ultimo Consiglio applichiamo il regolamento, ma abbiamo
applicato il regolamento e do atto al Consigliere Manfrin di averci
edotti su varie ipotesi. Questo è capitato, quindi non abbiamo
tolto la parola a nessuno. Abbiamo sbagliato? Non lo so, ma a
maggioranza abbiamo deciso in una determinata maniera e tutti
coscientemente perché qui si è votato addirittura due volte - due
volte abbiamo votato! - quindi o qui non sappiamo più che cosa
facciamo... ma abbiamo votato due volte.
E c'è impasse perché mancava un documento, quindi non voglio
fare il mediatore perché qualche volta mi viene bene, qualche volta
non tanto, ma qui si scomoda l'empireo e tutti gli dei di questo
mondo per una questione che poi è di bassa cucina, manca un
documento, lo stanno redigendo, stanno redigendo un documento che
ci manca.
Presidente -
Mi permetto di aggiungere che non è solo
questo, noi stavamo predisponendo questo atto di fusione tra i due
ordini del giorno e l'ho comunicato, per questo le chiedo questa
puntualizzazione. Prego, collega Aggravi, poi chiederei una
sospensione per una capigruppo.
Aggravi (LEGA VDA) -
Volevo intervenire proprio per
chiedere una sospensione, perché questa mozione d'ordine sta
scappando di mano. Mi permetta però soltanto di fare
un'osservazione: dall'alto della sua esperienza e del fatto che lei
gestisce quest'Aula, forse era il caso di chiedere una sospensione
subito per mettere insieme gli ordini del giorno perché, con tutto
rispetto, è vero, come dice il collega Barocco, "parlatevi in
Ufficio di Presidenza", però è anche vero che, se nessuno
interviene per "n" motivi per l'attesa di un parere che è
sicuramente necessario, è però inusuale che una discussione
generale possa comunque rimanere sospesa nell'etere; forse era il
caso di partire subito con una sospensione in modo tale che i
vostri ordini del giorno potessero essere messi insieme, che forse
anche questa mattina c'era anche il tempo, ma io non metto il dito
in mezzo al contendere, però quello che volevo dire è semplicemente
che, ripeto, forse era meglio iniziare con una sospensione, onde
evitare quello che è successo, cioè che nessuno intervenisse e
quindi si dovesse poi arrivare al termine con una chiusura.
Che poi si parli di bavaglio, guardi, in "n" occasioni c'è stato
il bavaglio, in questo caso, per assurdo, non l'ho visto il
bavaglio.
Presidente -
Ovviamente ognuno è libero di esprimere il
proprio punto di vista, dall'alto ognuno della propria grandissima
esperienza, vera o presunta, credo che ognuno possa dire la
sua.
Ovviamente non abbiamo ritenuto, insieme al collega Restano,
opportuno di arrestare immediatamente una discussione appena
partita perché, come diceva qualcuno, forse non è esattamente
quello che è opportuno in questo momento, ma lo avevamo comunicato.
Poi, ripeto, con estremo rispetto ne prendiamo atto, ci saranno
altri modi che ben conosciamo.
Assessora Certan, possiamo sospendere per la capigruppo? Il
Consiglio è sospeso per una capigruppo.
La seduta è sospesa dalle ore 15:03 alle ore 17:25.
Rini (Presidente) -
Innanzitutto scuso per questa lunga
sospensione che è stata data dall'attesa del parere dell'ufficio
legislativo richiesto dal collega Gerandin sulla questione del
finanziamento alla scuola di Pont-Saint-Martin, quindi credo che
possiamo riprendere i lavori e, visto che la discussione generale è
stata chiusa, passiamo all'analisi dell'ordine del giorno
presentato dal collega Vesan. Vuole illustrarlo collega?
Vesan (M5S) -
Quest'ordine del giorno è finalizzato a
impegnare il Governo regionale a una verifica e a una puntuale
pubblicazione sul sito della Regione della Valle d'Aosta
dell'elenco degli investimenti finanziati ai sensi dell'articolo 19
comma 2 lettera B della legge regionale numero 8/2020; questo
perché all'interno del testo legislativo, soprattutto a conseguenza
di quello che è previsto dal disegno di legge numero 61, vengono
erogate consistenti quote eliminando un vincolo di destinazione,
quindi un possibile controllo - da parte del Consiglio, della
Giunta, e dei cittadini che noi rappresentiamo - su come vengono
impegnate e utilizzate queste risorse.
Il testo della legge prevede espressamente un obbligo di
comunicare entro il 31 agosto 2020 alla struttura regionale
competente in materia di finanza locale l'elenco degli investimenti
finanziati o che si intendano finanziare con le risorse assegnate.
Peraltro il testo prevede sì un obbligo però non prevede nessun
tipo di sanzione in caso di mancata comunicazione e nessun tipo di
modalità di restituzione dello stesso, qualora per gli impegni di
spesa da parte del Comune non vi fosse la comunicazione nei tempi
previsti. Quindi di fatto è sì un vincolo e un impegno nei
confronti degli enti locali che però non ha nessun significato
anche perché i soldi saranno - come dichiarato in capigruppo, se
non ricordo male dal Presidente Testolin - erogati comunque ben
prima di ricevere questo elenco di investimenti finanziati.
Sulla scorta di questo, si vuole chiedere con quest'ordine del
giorno al Consiglio regionale d'impegnare la Giunta perché, almeno
a posteriori o almeno con questa data di scadenza del 31 agosto,
non solo i Consiglieri ma tutti i cittadini valdostani possano
essere edotti su quali destinazioni abbiano invece avuto questi
fondi, visto che la volontà del proponente di quest'atto
legislativo è dire che possono essere utilizzati praticamente per
qualsiasi cosa.
Quindi non sarebbe male, anche con una premessa di questo tipo,
verificare quale rispondenza hanno avuto, con quali termini, con
quale suddivisione e che tipo di lavori sono stati finanziati alla
fine con questo testo di legge, così come si prevede di aggiornare
con il DDL numero 61.
Non è un impegno particolarmente oneroso o gravoso per il
Governo regionale, visto che ha previsto di ricevere questa
comunicazione con un elenco fatto da ogni Comune, si tratta di
mettere insieme queste 74 comunicazioni e pubblicarle anche solo
con un foglio Excel sul sito della Regione, forse un lavoro che gli
informatici della Giunta possono fare in due o tre ore, proprio
prendendosela comoda e riverificando tutti i dati. Quindi
confidiamo che, anche in questa fase di scarsa operabilità anche da
parte degli uffici della Giunta regionale, si riesca a rispondere a
questo tipo di richiesta d'informazione, per due motivi.
Il primo è la trasparenza nella gestione delle risorse
pubbliche, è giusto che i cittadini valdostani sappiano esattamente
e puntualmente come 11 milioni di risorse messe a disposizione dai
comuni sono state impiegate e anche per verificare a posteriori se
una legge che doveva risolvere l'emergenza Covid, per lo meno dal
punto di vista economico, visto che è solo in questa direzione che
si vuole andare, che tipo di riscontro ha avuto e che tipo di
posizionamento ha avuto sul territorio, perché è importante sapere
se si sono finanziate capillarmente tante piccole opere pubbliche o
se si è invece deciso per finanziare in modo massiccio strutture
particolarmente importanti per i comuni, come le istituzioni
scolastiche o le micro comunità per anziani o, invece, si è deciso
d'intervenire esclusivamente sulle strade comunali o
sull'illuminazione pubblica.
Quindi, per poter far avere, a posteriori, questa informazione
ai nostri concittadini, i firmatari di questo ordine del giorno
chiedono al Consiglio - non tanto più come Consiglieri visto che
saremo ormai in fase di ricandidatura, ma come rappresentanti dei
cittadini valdostani - di esprimersi nel merito di un'indicazione
alla Giunta.
Presidente -
Apriamo la discussione generale su
quest'ordine del giorno. Ci sono richieste d'intervento? Non ci
sono richieste? Ha chiesto la parola la collega Spelgatti.
Spelgatti (LEGA VDA) -
Noi siamo assolutamente favorevoli
rispetto a quest'ordine del giorno, che va nella direzione della
correttezza e della trasparenza che noi abbiamo sempre invocato;
discuteremo dopo, sull'articolo 1, della situazione in cui ci
troviamo in questo momento. Ritrovarsi in Consiglio a rivotare un
qualche cosa che abbiamo votato poco fa grazie a tutti i problemi
che ha creato la maggioranza e, ripeto la maggioranza, perché se
oggi ci ritroviamo di nuovo qui è grazie ad accordi fatti prima di
arrivare in Consiglio, senza che ci fosse ancora il passaggio in
Consiglio, e senza avere i voti per il Consiglio e comunque, lo
ricordiamo, se poi siamo riusciti a far passare la legge è stato
grazie all'intervento di tutti i 35 Consiglieri che hanno dato la
disponibilità a rimettere al voto quello che voi non siete stati in
grado di far passare, cioè le vostre proposte, e non vi eravate
messi minimamente d'accordo e non vi eravate mai confrontati con la
minoranza. Oggi siamo qua, è increscioso tutto quello che sta
succedendo però intanto a quest'ordine del giorno chiaramente noi
siamo assolutamente favorevoli.
Presidente -
La parola al consigliere Bertin.
Bertin (RC-AC) -
L'ordine del giorno va nella direzione
di una maggiore trasparenza, di conoscibilità dell'azione
dell'Amministrazione pubblica da parte dei cittadini e quindi non
può che avere un voto favorevole.
Presidente -
Altri? Per dichiarazione di voto la parola
alla collega Pulz.
Pulz (ADU VDA) -
Molto brevemente, noi abbiamo difeso
sempre in tutti i modi la trasparenza, credo ricorderete che
diverse volte abbiamo usato la metafora del Palazzo di Vetro che di
fatto spesso ha tende nere alle finestre, siamo anzi rammaricati
del fatto che la mozione che questo Consiglio ha votato ormai oltre
un anno fa per la trasparenza degli atti pubblici, perché, come ci
ricorda spesso il collega Chatrian, l'Amministrazione parla per
atti, quella mozione non ha poi visto tutta la realizzazione che ci
aspettavamo allora. Quindi ben venga quest'ordine del giorno, il
voto di ADU VDA è senz'altro a favore.
Dalle ore 17:35 assume la Presidenza il vicepresidente
Farcoz.
Farcoz (Président) -
La parole à la présidente Rini.
Rini (PNV-AC-FV) -
Solo per esprimere la mia posizione, e
la posizione del Gruppo che rappresento, che è assolutamente a
favore di quest'ordine del giorno, che va esattamente nella giusta
direzione che è quella della trasparenza, della chiarezza e appunto
della chiarezza anche nei confronti dei cittadini a cui dobbiamo
sempre rispondere.
Quindi ringraziamo i colleghi per averlo presentato,
assolutamente siamo favorevoli a quest'ordine del giorno.
Président -
La parole à l'assesseur Chatrian.
Chatrian (AV) -
Per quanto riguarda Alliance Valdôtaine,
quest'ordine del giorno ci trova a favore. Riteniamo fondamentale e
indispensabile che per tutti i cittadini - che siano in questo caso
legati al singolo comune, alla singola comunità o che sia a livello
regionale - ci sia comunque la possibilità di sapere come verranno
utilizzate e come vengono poi utilizzate le risorse. Speriamo che
modificando il vincolo ci siano le condizioni per far ripartire il
tessuto socio-economico, che è in grande difficoltà in questo
momento nei grandi, nei medi e anche nei piccoli comuni. Quindi su
quest'ordine del giorno voteremo a favore.
Dalle ore 17:36 riassume la Presidenza la presidente
Rini.
Rini (Presidente) -
La parola al collega Lavevaz.
Lavevaz (UV) -
Anche io molto brevemente per una
dichiarazione di voto del nostro Gruppo che è a favore di
quest'ordine del giorno perché comunque la legge prevede, anche già
nella sua formulazione attuale, che i comuni comunichino gli
interventi che devono essere fatti, quindi una pubblicazione che va
assolutamente nella giusta direzione di trasparenza è assolutamente
condivisibile.
Presidente -
Possiamo passare alla votazione dell'ordine
del giorno? Chiedo scusa, ha chiesto la parola il collega Vesan.
Ricordo che dai tavoli attuali della Presidenza non riusciamo a
prenotarci, quindi talvolta i ritardi sono dati anche da
questo.
Vesan (M5S) -
In fase di dichiarazione di voto avrei
voluto replicare alla Giunta ma il collega Chatrian ha parlato come
rappresentante di forza politica e non come membro della Giunta;
essendo un impegno nei confronti del Governo mi sarebbe piaciuto
sentire un parere da parte della Giunta, anche perché già in
precedenza il nostro movimento ha presentato delle richieste di
trasparenza degli atti e di pubblicazione sul sito della Regione,
per esempio sui dati ambientali, e nonostante le reiterate promesse
- e anche i voti favorevoli da parte dell'assessore Chatrian -
nulla abbiamo visto pubblicare in due anni, da quando siamo
qui.
Quindi confidiamo che qualora ci sia davvero questa grande
rispondenza nei confronti di quest'ordine del giorno poi ci sia un
relativo impegno da parte della Giunta sulla pubblicazione degli
atti perché, come diceva il nostro ormai non più presente
Presidente della Regione, un ordine del giorno non si nega a
nessuno, però poi quando bisogna applicarlo non c'è nessuno che
vada a sindacare su quello che fa la Giunta.
Presidente -
Ha chiesto la parola il presidente
Testolin.
Testolin (UV) -
Solo per rassicurare il collega Vesan,
nel senso che si sono espresse le forze politiche come una presa di
posizione del Consiglio e un'indicazione che va assolutamente
nell'ottica della trasparenza che è la stessa che porterà il
Governo a dare delle indicazioni in merito alla pubblicazione delle
comunicazioni che ogni Comune deve esibire entro il 31 di agosto.
Quindi niente d'impossibile.
Presidente -
Mettiamo in votazione. La votazione è
aperta. Chiudiamo la votazione.
Presenti, votanti e favorevoli: 35
Il Consiglio approva all'unanimità.
Ora passiamo all'esame del testo di legge. Siamo all'articolo 1.
Vi sono dichiarazioni di voto? Ha chiesto la parola il collega
Cognetta.
Cognetta (VDALIBRA) -
Solo per chiedere a quest'Aula di
mettere in votazione gli emendamenti presentati al DL 61 che sono
stati anche passati al vaglio dell'ufficio legislativo del
Consiglio e che in particolare riguardano la modifica dei due
articoli della Legge 8 riferiti all'articolo 50 e all'articolo 51,
dove si chiede semplicemente lo spostamento di un mese rispetto ai
trimestri presi in considerazione dalla legge per erogare i
contributi per dare, diciamo così, un'indicazione ai commercialisti
che stanno facendo questo lavoro per far sì che le aziende poi
presentino in maniera corretta le loro autodichiarazioni.
Ho presentato l'emendamento, dovrebbe essere votato da
quest'Aula a 35 la presentazione dell'emendamento, ovvero
l'inclusione nel suo ordine del giorno, quindi vorrei, per
cortesia, che venga sottoposto all'Aula questo tipo di
votazione.
Presidente -
La informo però che non è possibile
procedere a questa votazione poiché la votazione è già stata fatta
ed è già stata assunta la decisione in seno alla conferenza dei
capigruppo.
Quindi questo emendamento, al pari di altri emendamenti e degli
ordini del giorno che erano stati annunciati - dall'emendamento
della collega Pulz sugli appalti, un ordine del giorno sulla
ludopatia della sottoscritta e forse anche altre questioni, non
vorrei sbagliare - sono stati cassati già in conferenza dei
capigruppo. Quindi è stato votato in quella sede.
Lei chiede se vi è l'unanimità, non arriva nemmeno questa
votazione poiché è già stata fatta in quella sede. Se vuole
precisare le lascio qualche secondo per precisare.
Cognetta (VDALIBRA) -
Visto che era stato preannunciato
che però si potesse, qualora ci fosse stato l'accordo dell'Aula
completa, iscrivere questo punto, io mi sono permesso di sottoporlo
all'Aula e, da quello che avevo capito rispetto alla relazione
della capigruppo, era una cosa che veniva poi demandata all'Aula,
non che era stata cassata a prescindere.
Mi sembra a questo punto che allora l'intervento che ho fatto
prima all'inizio del Consiglio fosse ancorché ancora più pregnante
perché, vede, questa è una questione esclusivamente tecnica che
cerca di rimediare a un disservizio, non chiamiamolo errore per
carità, che però risolverebbe tanti piccoli problemi che poi non
sono piccoli se uno deve sistemare cose per centinaia e centinaia
di aziende.
Quindi io rinnovo il mio invito a votare l'iscrizione di questo
emendamento all'interno dell'ordine del giorno.
Presidente -
In sede di conferenza dei capigruppo sono
stati portati dei casi specifici e si è valutato che qualora non ci
fossero i requisiti previsti dal regolamento, non si procedesse.
Questa è stata la decisione assunta nella conferenza dei
capigruppo. Andiamo avanti. Collega Manfrin per...
Manfrin (LEGA VDA) -
Solo perché lei ha detto andiamo
avanti con l'articolo 1, ma...
Presidente -
No, c'è un emendamento.
Manfrin (LEGA VDA) -
Ah, ecco, per questo, era per
capire.
Presidente -
All'articolo 1 vi sono due emendamenti, il
primo emendamento è quello di Vesan, Russo e Nasso, in subordine vi
è il secondo emendamento, sempre di Vesan. Vuole illustrarlo,
collega Vesan?
Vesan (M5S) -
Il nostro primo emendamento nei confronti
dell'articolo 1 è un emendamento soppressivo. Noi chiediamo al
Consiglio di sopprimere quest'articolo. Le motivazioni sono di due
tipi: di merito e di metodo.
Da un punto di vista del metodo, sull'ammissibilità alla
discussione di quest'articolo all'interno dell'aula, abbiamo avuto
confronti e discussioni in capigruppo, abbiamo avuto pareri
legislativi sia da parte del Segretario generale della Regione,
credo, che successivamente da parte della Dirigenza del Consiglio
regionale e volevo proprio demandare questo mio intervento alla
lettura del parere della Dirigenza del Consiglio regionale che ha
evidenziato, in prima battuta, che l'interpretazione autentica
dell'ammissibilità o meno della votazione entro i sei mesi dal
rigetto è di competenza della Commissione per il regolamento,
quindi anche un loro eventuale parere non è dirimente sulla
questione; ha evidenziato il fatto che la Commissione per il
regolamento non si può più riunire in questa fase, ma in fase
conclusiva; ha evidenziato un parere già espresso dalla Commissione
per il regolamento, che si riservava anche di considerarlo un
caposaldo per eventuali successive discussioni fino a che la
Commissione del regolamento non si fosse espressa in maniera
diversa, che evidenziava il fatto che il vincolo dei sei mesi per
l'impresentabilità fosse in funzione del fatto che il rigetto da
parte dell'Aula fosse stato effettivamente espresso e che invece
non si applicasse qualora la proposta all'interno dell'Aula fosse
stata rigettata o non ammessa, per il fatto di essere stata
superata, per esempio, dall'approvazione di un emendamento
soppressivo/sostitutivo, perché in quel caso non sarebbe stato un
rigetto sulla specifica previsione normativa.
Sulla scorta di questa interpretazione da parte della
Commissione per il regolamento, naturalmente qualunque intervento
nei confronti della decisione sull'ammissibilità o meno di un
vincolo di destinazione sul finanziamento ai Comuni diventa
assolutamente improponibile, perché quest'Aula ha bocciato
contestualmente sia la previsione dell'assenza di vincolo di
destinazione, che era l'articolo di legge così come era stato
presentato, sia la proposta d'inserimento di un vincolo di
destinazione, che invece era un emendamento espressamente rigettato
dall'Aula; avendo rigettato l'Aula entrambe le previsioni, per
poter operare con una decisione che consentisse di finanziare in
qualunque maniera i comuni, perché alla fine, non so se ve lo
ricordate, era saltato complessivamente qualunque tipo di
finanziamento, si è optato per la strada dell'unanimità. Solo
questo ha permesso di superare il vincolo dei sei mesi all'interno
dei quali non si poteva più ridiscutere l'argomento. Essendo stato
superato con una votazione all'unanimità, qualunque modificazione
di quest'articolo che vada a intervenire su una proposta
espressamente rigettata, così come ha dichiarato la Commissione per
il regolamento, non è ammissibile per sei mesi, ma non è che
diventa ammissibile perché nel frattempo è stata approvata un'altra
proposta. L'altra proposta è stata approvata solo perché è stato
possibile inserirla in deroga al regolamento ma i sei mesi valgono
comunque, non è che sono scaduti. La proposta di togliere un
vincolo di destinazione approvato dopo che è stato inserito su una
proposta fatta sostanzialmente da 35 Consiglieri, per poter essere
cancellato deve discendere da una proposta fatta da 35
Consiglieri.
Mi tengo gli ultimi trenta secondi per entrare invece nella
questione del merito. È vero che far lavorare le imprese è
particolarmente utile per uscire dalla crisi economica, ma il fatto
di legiferare e dichiarare che far lavorare le imprese su qualunque
cosa è meglio che far lavorare le imprese su qualcosa che serva
alla collettività per il superamento dell'emergenza non è buona
amministrazione.
Torniamo a ridirlo, il fatto che si utilizzino risorse pubbliche
per assegnare fondi per qualsiasi cosa si voglia fare, non è un
operato utile alla risoluzione dell'emergenza e l'approvazione di
questo articolo, con tutti i vizi di legittimità già
precedentemente espressi, dal nostro punto di vista può essere
oggetto di ricorso nei confronti di quest'atto legislativo sia da
parte del Governo ma anche di verifica da un punto di vista
contabile sull'utilizzo delle risorse pubbliche che, in fase
emergenziale, devono essere indirizzate alla risoluzione della
stessa.
Quindi sarà nostra premura, qualora questo testo di legge
venisse approvato con l'articolo 1 così come è stato presentato,
tentare tutte le vie per ricorrere nei confronti di questo
provvedimento.
Presidente -
Non entro nel merito di tutte le
dichiarazioni, mi preme solo ricordare che la violazione delle
norme regolamentari non può in alcun modo essere rilevata
ex
s
e né dal Giudice costituzionale in sede di giudizio sulla
legittimità delle leggi né tantomeno dal Giudice ordinario. Questo
credo che sia corretto ribadirlo. Ha chiesto la parola il collega
Manfrin.
Manfrin (LEGA VDA) -
Io ringrazio il collega Vesan che ha
introdotto secondo me un punto importante, Non concordo ovviamente
con quello che ci ha appena sollevato, Presidente, ma per una
semplice motivazione, che formalmente è tutto corretto ma
evidentemente c'è un problema, ovvero se noi andiamo a deliberare
una legge che è viziata a monte da una violazione del nostro
regolamento, ci sono gli strumenti per fare ricorso anche al Tar
eventualmente per evidenziare come non sia stato rispettato il
regolamento, la possibilità c'è per un motivo molto semplice che,
come ho avuto modo già di ricordare all'interno di quest'aula,
questo regolamento è fatto prevalentemente, anche se molta gente
inorridisce quando lo dico, a tutela della minoranza.
Ora qual è il problema? Che se questo regolamento fosse elastico
e tranquillamente superabile a colpi di maggioranza, una
maggioranza che eventualmente avesse smanie dittatoriali potrebbe
tranquillamente, modificando le regole del gioco a colpi di 18 voti
in aula o in capigruppo, decidere che l'opposizione non può più
presentare mozioni, interrogazioni, interpellanze, l'opposizione
non può più intervenire, l'opposizione non può più avere alcun
diritto e questo evidentemente lederebbe la nostra democrazia.
Quindi io mi rifiuto di credere, Presidente, che tutto quanto
questo potrebbe essere adottato senza che nessun giudice possa
esprimere il benché minimo rilievo nel merito, e nel merito voglio
entrare relativamente appunto all'articolo, ovvero - è stato già
ben evidenziato ma io voglio ricordarlo nuovamente - l'articolo 27
specifica che al suo comma 5 non possono essere assegnate alle
Commissioni argomenti che riproducano sostanzialmente il contenuto
di proposte precedentemente respinte dal Consiglio. Come abbiamo
diffusamente argomentato in sede di Commissione, l'emendamento che
viene presentato modificherebbe l'articolo 1 e sostanzialmente lo
renderebbe per il 95 per cento identico a quello che era già stato
bocciato durante la discussione dell'articolo 17. Quando ci è stato
presentato il parere durante la discussione della Commissione, ci è
stato detto sostanzialmente, come è già stato sollevato, che
siccome quest'Aula ha deciso con unanimità di rimettere in
discussione l'articolo 17, che poi è stato rinominato nel nuovo
testo all'articolo 19 e appunto questo articolo poi è stato
discusso e votato, allora a questo punto questo permetterebbe di
poterlo modificare successivamente.
Questo evidentemente non è vero, e non è vero per un semplice
motivo, che noi possiamo andare a vedere i verbali di quello che è
accaduto durante il Consiglio regionale e se noi troveremo che agli
atti dei verbali c'è una votazione su un articolo, c'è indicato
l'articolo e questo articolo è il 17 e questo articolo è stato
bocciato, che ci piaccia o non ci piaccia questo articolo risulterà
votato, bocciato e non si potrà più riproporre prima dei sei mesi
ovviamente a meno che non vi sia l'unanimità di tutti e 35
Consiglieri, questo è pacifico. E c'è in questo un allegato molto
interessante che è stato fatto dalla Commissione per il regolamento
che, come è stato ricordato, è l'unica che può eventualmente dare
delle interpretazioni, anche se a me interpretazioni del
regolamento a colpi di maggioranza danno sempre i brividi per il
motivo di cui sopra, e quindi evidentemente perché una maggioranza
organizzata potrebbe a colpi di maggioranza modificare il
regolamento per poter fare passare, o non far passare, quello che
più gli aggrada. Al suo allegato 11 A cosa dice? Dice una cosa
molto semplice, racconta di un precedente relativamente a un
regolamento che era stato proposto, regolamento per quanto
riguardava credo l'assunzione all'interno del Corpo Forestale
valdostano, in questo regolamento con un emendamento di Alpe
s'inseriva una modifica del titolo di studio per entrare
all'interno del Corpo, questo probabilmente deve essere stato un
incidente di maggioranza occorso durante la discussione, accade che
un mese dopo viene riconvocato il Consiglio e si fa un'altra
modifica per riportare il regolamento esattamente come era prima. E
su questo appunto viene richiesta un'interpretazione, perché?
Perché evidentemente modificare un regolamento che si è modificato
da un mese era ritenuto ovviamente non opportuno, perché integrava
la fattispecie prevista dall'articolo 27 di cui al comma 5.
In realtà il Commissario del regolamento si pronuncia e dice:
"effettivamente un articolo che è stato approvato può essere
modificato perché non è intervenuta una bocciatura nel frattempo",
ma il punto è proprio questo, che in questo caso la bocciatura è
intervenuta e quindi è di tutta evidenza che se quest'Aula andrà ad
approvare un articolo che precedentemente ha avuto una bocciatura,
e quindi è viziato da una violazione del nostro articolo o del
nostro regolamento interno, evidentemente quest'atto, in caso ci
fosse un ricorso, e ripeto, il ricorso è sicuramente possibile,
evidentemente questo porrà della responsabilità in capo a chi
permetterà di spendere 11 milioni e rotti di euro secondo delle
modalità che non erano state decise e che non si potevano
modificare.
Presidente -
Ovviamente io mi limito a riportare delle
valutazioni tecniche che mi sono pervenute dalle nostre strutture,
che sottolineano inoltre che è sempre l'assemblea il
dominus
delle regole sul proprio funzionamento e all'interpretazione e
attuazione delle stesse sovrintendono ovviamente il Presidente
dell'assemblea e la Giunta del regolamento nell'ambito dei loro
compiti di garanzia.
Sempre per dichiarazione di voto, ha chiesto la parola il
collega Cognetta.
Cognetta (VDALIBRA) -
Per dichiarare l'astensione su
questo emendamento, non perché abbia cambiato idea rispetto ai
soldi e alle destinazioni, tutt'altro, credo che quanto fatto dal
Movimento 5 Stelle sia ancora poco rispetto a quello che avviene
all'interno dei Comuni in relazione ai fondi che vengono dati da
questo Consiglio e sui quali attualmente non c'è nessun controllo;
non ultimo il fatto che tempo fa la collega Nasso rilevò quanto il
Celva aveva dato come premio a una serie di dipendenti, parliamo di
98 mila euro, e il Presidente della Giunta di allora, che era l'ex
consigliere Fosson, rispose che i soldi possono essere trasferiti e
che non c'è nessun controllo da parte nostra, anche se in realtà
sono sempre soldi pubblici.
Ripeto, 98 mila euro per premi a cinque dipendenti del Celva, il
che mi ha lasciato abbastanza perplesso, ma è solo un esempio, ne
potremmo citare tantissimi di sprechi fatti dai comuni.
Nonostante questo c'è un voto di astensione perché qualora
passasse questo emendamento cadrebbe tutta la legge da quello che
so io perché il primo articolo, se non viene votato, cosa accade?
Rimane o no?
Presidente -
Mi permetto d'interromperla per dirle che
no, rimane in piedi comunque l'impianto legislativo perché è solo
un emendamento che sopprime, ma non è l'articolo.
Cognetta (VDALIBRA) -
Benissimo, allora il voto è
favorevole. Vede, questo è il bello delle questioni, basta
chiarirle fino in fondo, un po' come non è successo
sull'emendamento che in un primo tempo andava votato in 35 e che
invece è stato semplicemente bocciato.
Allora a maggior ragione voterò a favore e mi sembra corretto
anche a questo punto dire che l'interpretazione data dal
consigliere Vesan che lo presenta è una considerazione secondo me
molto corretta, ovvero dovrebbe essere la Commissione al
regolamento a gestire questo tipo di discussione. Questo è un caso
del tutto anomalo, che non si è mai presentato, e che quindi andava
discusso in Commissione al regolamento. E soltanto perché non si
può più riunire questo è stato poi sorpassato dal fatto che l'Aula
decide cosa fare.
Politicamente possiamo solo dire una cosa: che chi ha votato a
suo tempo quest'articolo, quello che poi è diventato l'articolo 19,
ha prima accettato quanto deciso a 35 e adesso poi presenta una
legge che di fatto lo modifica. Questo per far capire quanto le
decisioni e le votazioni prese in quest'aula sono prese a seconda
dell'essere del momento perché non ci si informa assolutamente su
quelle che dovrebbero essere invece le regole. Se invece uno si
informasse sulle regole, se volesse tenere il punto rispetto a
certe decisioni politiche, poteva anche non farlo passare rispetto
a quanto aveva previsto il collega Vesan, invece alla prima l'ha
fatto passare, dopodiché il Governo presenta una modifica perché
qualcuno è venuto a manifestare o perché hanno capito che forse
così non andava bene o perché qualcuno pensa di perdere dei voti
all'interno di qualche comune o per chissà quale altro motivo, ma
se non era d'accordo non dovevo votarlo la prima volta, non fare
questo secondo giro.
Poi ci dicono che siamo una banda di pagliacci. Eh beh, se sono
queste le cose è normale, giusto? Allora se uno non voleva metterlo
in votazione così, poteva andare al braccio di ferro con i 5 Stelle
e non farlo iscrivere in aula e magari presentare poi una legge che
descriveva esattamente come destinare questi fondi, completamente,
non solo togliere il vincolo, giusto? Avrebbe avuto molte più
risorse e magari gli dava anche i 300 mila euro anziché i 150 mila.
Questo è corretto, vero, Presidente? Poteva fare così.
Quindi non si è manco capaci di capire come sia meglio gestire
le cose per trarne un vantaggio.
Uno non la faceva passare, faceva un gran cancan sui giornali,
diceva "non si sono voluti dare i soldi ai sindaci per colpa dei
Cinque Stelle" e poi presentava una legge in cui li dava e li dava
in maniera ancora diversa.
Non c'è stata neanche questa furbizia e siamo qui per togliere
un vincolo che, secondo me, invece, è sacrosanto.
Quindi, ripeto, noi voteremo a favore di quest'emendamento.
Dalle ore 17:59 assume la Presidenza il vicepresidente
Farcoz.
Farcoz (Presidente) -
La parola alla collega
Spelgatti.
Spelgatti (LEGA VDA) -
Noi siamo assolutamente a favore
di quest'emendamento ma vediamo di fare un attimino di chiarezza
rispetto a tutto quanto accaduto.
Ricordiamo che allo scorso Consiglio, che poi è durato quasi due
settimane sostanzialmente, c'erano due visioni completamente
opposte rispetto a dove si sarebbero dovuti spendere i soldi, come
spendere i nostri soldi, i soldi del bilancio regionale, che adesso
è così ricco grazie all'accordo che noi avevamo sottoscritto.
Comunque sia, in ogni caso ci sono dei soldi, voi avete deciso di
dare la maggior parte delle risorse, gran parte delle risorse,
direttamente ai comuni.
Noi dicevamo: dobbiamo fare delle scelte, per noi bisogna
riimmetterli principalmente nell'economia reale senza però con
questo trascurare minimamente i comuni. Per cui, invece di dare 300
mila euro, uguale a tutti i comuni, dal più piccolo al più grande,
e senza guardare gli avanzi di amministrazione che questi avevano,
noi abbiamo fatto una proposta differente, dicevamo: 150 mila
guardando però anche gli avanzi di amministrazione perché se ci
sono avanzi di amministrazione molto grossi, questo significa che
evidentemente in quel momento il comune non ha quelle necessità, ci
sono anche poi difficoltà di spesa entro i termini prescritti e
comunque devi fare delle scelte.
In un momento come questo in cui le aziende chiudono, le Partite
Iva chiudono e la gente è disoccupata, noi decidiamo di destinare
queste risorse principalmente all'economia reale. Due visioni
differenti, legittime, noi siamo l'opposizione, non la vediamo come
voi, abbiamo combattuto per portare avanti le nostre istanze
soprattutto perché se voi aveste voluto portare avanti una manovra
di questo tipo, senza avere ancora i numeri, avreste potuto provare
a parlare con l'opposizione e si sarebbe potuta trovare una quadra.
Avete voluto fare il braccio di ferro e avete impantanato la
regione.
Dopodiché si è arrivati a questo disastro poi all'accordo dei 35
per poter rivotare il tutto e poi cosa succede? Protesta dei
sindaci.
Allora facciamo un attimo il punto della situazione: il
Presidente, insieme a chi è vertice del Celva, aveva già venduto
questo discorso dei 300 mila sui giornali e a tutti i sindaci, una
quantità di soldi enorme, ma hanno fatto i conti senza l'oste
perché comunque in Consiglio non era ancora passata la cosa, ma ai
sindaci che per noi sono fondamentali, ribadiamo questo, per noi
sono il presidio sul territorio e non è un qualche cosa che noi
portavamo contro i sindaci, tutt'altro, noi volevamo solo
differenziare meglio e decidere in questo momento di fare le cose
diversamente, perché ci sono delle esigenze superiori. Ma
ricordiamo un attimo quello che viene dato ai sindaci: abbiamo
ridotto del 50 per cento il trasferimento chiesto ai comuni quale
contributo per il risanamento della finanza pubblica, quindi i
comuni possono iscrivere in bilancio quale entrata senza vincolo di
destinazione il 50 per cento di quanto hanno previsto in bilancio
quali trasferimenti del maggior gettito IMU. Di conseguenza ci sono
entrate per 16 milioni di euro, per Aosta vuol dire entrate per
circa 3 milioni e mezzo di euro, un comune ad esempio come
Saint-Vincent 590 mila euro, e queste sono senza vincolo di
destinazione.
In più ci sono, sulla base della legge approvata, 150 mila per
spese d'investimento per la realizzazione d'interventi
esclusivamente destinati ad affrontare l'emergenza sanitaria e
sociale, sanitaria s'intende anche tutti i presidi e tutte le
modifiche che si devono fare - anche a livello proprio di acquisto
di plexiglass, adesso ho fatto un esempio banale, ma i tempi sono
stretti - ma per tutto quello che serve anche per mettere a norma,
tutto ciò che serve all'interno del comune, e poi inclusi gli
interventi di edilizia scolastica.
Ma ricordiamo che dallo Stato - sulla base degli articoli 177,
180, 181 del DL 34 del 2020 per le entrate delle imposte di
soggiorno, IMU, alberghi e Tosap - ci sono molti soldi che arrivano
dallo Stato e l'importo varia da comune a comune sulla base
dell'entità delle minori entrate. Facciamo un esempio, per
Saint-Vincent sono 53 mila euro. Dopodiché abbiamo l'articolo 106
del DL 34/2020, trasferimento a concorso delle funzioni
fondamentali in relazione alla perdita di entrate connesse
all'emergenza Covid-19 già liquidato ai comuni con determinazione
dirigenziale 2613 del 4/6/2020 che riporta gli importi per ciascun
comune. Quindi un acconto del 30 per cento l'hanno già preso a
giugno, hanno un saldo del 70 per cento che verrà destinato con
decreto interministeriale e, a titolo di esempio, Aosta ha già
incassato il 30 per cento sono 696 mila euro, ad Ayas oltre 150
mila euro, Châtillon 73 mila e rotti euro, Courmayeur 335 mila e
rotti euro, Fénis 24 mila euro, Saint-Vincent 131 mila e rotti
euro, Valtournenche 210 mila euro.
Allora partiamo dal presupposto che per noi i sindaci sono il
presidio sul territorio, i sindaci sono fondamentali, nessuno vuole
fare qualcosa contro i sindaci ma i sindaci non si sono mai visti
piovere tanti soldi come in questo momento! Allora per noi in
questo momento le risorse da destinare ne davamo comunque
tantissime ai comuni e il resto però lo davamo principalmente
all'economia reale e alle aziende per non chiudere, per cercare di
evitare i licenziamenti.
Quindi noi siamo assolutamente a favore di
quest'emendamento.
Presidente -
La parola al collega segretario Vesan.
Vesan (M5S) -
Sarò breve per non togliere i minuti ai
miei colleghi di Gruppo. Per quello che riguarda la riproposizione
di un testo di legge bocciato in aula, non vorrei che a quest'Aula
questa sembrasse un'interpretazione autentica data da quei
particolari pazzoidi del Movimento 5 Stelle, perché la relazione
che accompagna questo testo di legge, così come è illustrata
brillantemente dal presidente Lavevaz, dice espressamente:
"ripristinando l'originaria formulazione dell'articolo", quindi fa
riferimento a un testo di articolato espressamente bocciato da
quest'Aula. Quindi è questo che non è ammissibile, se non superato
con l'unanimità dell'approvazione da parte dei Consiglieri.
Président -
La parole à la collègue Nasso.
Nasso (M5S) -
Oggi ci troviamo quindi in aula per
sostanzialmente modificare un provvedimento che è stato votato da
quest'Assise a larghissima maggioranza solo pochi giorni fa e ne
approfitto per lo spazio della dichiarazione di voto per
sottolineare e dire che si è fatta speculazione su questa nostra
proposta, di conseguenza le falsità dette sono state davvero tante
e, se posso permettermi, di basso livello.
Il Movimento 5 Stelle non è contro i sindaci, il Movimento 5
Stelle non è nemico dei comuni, non abbiamo portato avanti nessun
tipo di ricatto come qualcuno ha voluto dire in giro.
So bene che la campagna elettorale è alle porte per tutti ma è
altrettanto vero che la si può affrontare con onestà intellettuale.
Noi abbiamo portato avanti questa nostra proposta senza mai pensare
al nostro tornaconto personale, sennò avremmo detto: "yuppi ye
soldi per tutti" ma perché credevamo e crediamo ancora oggi, e
questo emendamento va in questa direzione, che sia una buona
pratica.
Nel corso di questa seppur breve legislatura tra l'altro sono
stati diversi i nostri tentativi di fornire ulteriori risorse e
attenzione agli enti locali e sappiamo bene che il ruolo che i
sindaci hanno avuto nei mesi di emergenza è stato fondamentale e
mai e poi mai abbiamo sminuito l'importanza e il valore del loro
lavoro, anzi.
Qui siamo su un altro piano. Qualche collega che mi ha preceduta
ha già fatto delle riflessioni, ma vorrei fare una breve
cronistoria a tal proposito.
Dopo l'emergenza, qualcuno ha promesso soldi a destra e a manca
anche tramite conferenze stampa senza che alcuna decisione
approdasse in Commissione e in Consiglio regionale. Quindi chi ha
promesso ciò che poi non ha potuto mantenere si prenda le sue
responsabilità, che di certo non è del Movimento 5 Stelle.
Durante lo scorso Consiglio, è stato detto prima, a seguito di
colpi di voto segreto è stato predisposto un tavolo di lavoro dove
noi abbiamo semplicemente chiesto di destinare i soldi pubblici
stanziati per l'emergenza Covid per la risoluzione di problemi
causati dall'emergenza Covid, nulla di più. Infatti con il vincolo
di destinazione da me proposto intendevamo semplicemente
sottolineare che le risorse pubbliche - e mi scuso per la continua
ripetizione di questa parola, ma "pubbliche" voglio proprio
sottolinearlo - fossero impegnate per ciò di cui a oggi si ha
davvero bisogno: fronteggiare un'emergenza sociale e sanitaria.
Addirittura, secondo noi, il modus operandi adeguato sarebbe
stato quello di distribuire le risorse in base ai bisogni reali,
non in egual misura a tutti! Per esempio se il comune X aveva
bisogno di 600 mila euro per sistemare una scuola o un ambulatorio,
la Regione doveva andare in quella direzione, così come se il
Comune Y che non ha subito contagi e nel suo perimetro non presenta
scuole o altro avrebbe potuto non ricevere nulla. Un ragionamento
pacifico, ovvio e lineare: dare a chi ha bisogno.
Questo non è essere contro i comuni, non è essere contro i
sindaci, non è essere contro gli enti locali, è semplicemente agire
con equità. Secondo alcuni invece, non di certo noi, è meglio
distribuire a tutti un po' senza un minimo di controllo. Ricordo e
ribadisco che sono soldi pubblici! Non sono poi di certo dei soldi
persi, come qualcuno ha voluto far credere, perché se per esempio
un comune non riesce a spendere queste risorse a causa del vincolo
che abbiamo inserito noi, questi soldi potranno poi essere
utilizzati l'anno prossimo senza questo vincolo e finiscono in
disponibilità. Sembra quasi che il grandissimo nodo di tutta la
questione, e direi triste questione, sia il tempo e il momento
pre-elettorale in cui ci troviamo e non il vero contenuto e il vero
tema di tutto questo che noi abbiamo portato avanti.
Per concludere, tengo a sottolineare che siamo quindi in aula in
buona sostanza per dire: spendete come volete soldi pubblici
destinati per l'emergenza Covid.
Non so se ci rendiamo conto di cosa stiamo andando - anzi state
- a legiferare. Io trovo questo passaggio davvero molto importante
e dirimente.
È ovvio che il nostro voto è favorevole, in quanto proponenti
firmatari di questo emendamento, ma qualcosa comunque andava detto
e sviscerato.
Verosimilmente questo è il mio ultimo intervento in quest'aula
in questa legislatura, ne approfitto, non l'ho fatto l'altra volta,
per ringraziare il Consiglio regionale, i suoi uffici e tutti i
colleghi che nel bene e nel male mi hanno insegnato qualcosa.
Un saluto a tutti.
Président -
La parole à la présidente Rini.
Rini (PNV-AC-FV) -
Brevemente, prima di entrare nel
merito di quest'emendamento due considerazioni le voglio fare
anch'io. Sul fatto di ritrovarci in quest'aula: io avevo provveduto
a salutare i colleghi, uffici e tutti quanti e invece
inspiegabilmente - lo sottolineo-ci ritroviamo di nuovo qui, perché
tornare a discutere dei medesimi temi dopo solo due settimane è
l'ennesima riprova che forse qualcosa non ha funzionato, non ha
funzionato nell'iter preparatorio di questa legge, non ha
funzionato in tutte quelle giornate di sospensione volte a trovare
una quadra che fosse più ampia possibile e, sicuramente, il fatto
di essere oggi qui è una sconfitta sonora per chi deve legiferare,
però non ci sto e questo lo dico con molta serenità al "ve lo siete
votato tutti".
No. Ma non per fare i primi della classe, ci mancherebbe, perché
credo che errori ne abbiamo fatti tutti e tanti. Non abbiamo mai
avuto problemi - e parlo per me - ad ammettere quando delle
valutazioni sono state fatte in maniera errata, ma su questa legge
io e, credo, solo un'altra collega non ci siamo espressi
favorevolmente e oggi con il senno di poi dico: meno male!
Quello dei sindaci è un gran pasticcio, e poi entrerò nel
merito, ma guardate che tanti altri temi, e vedremo e spero di
essere smentita dai fatti, nei prossimi giorni ci diranno che tante
altre previsioni, che sono state già anche vendute sul territorio
come grandi vittorie, riscontreranno dei grandi limiti perché forse
alcune previsioni andavano fatte in maniera diversa, ci rendiamo
conto e lo abbiamo sentito dalla capigruppo di questa mattina che
già diversi colleghi vorrebbero modificare delle parti delle
previsioni che loro stessi si sono votati! Io dico: capite
l'anomalia del votarsi delle disposizioni e dopo tre giorni
accorgersi che forse queste previsioni non andavano bene?! Penso
alle imprese, penso alle Partite Iva, ci sono colleghi che oggi
dicono: "ma questi soldi non arriveranno". Colleghi, anche chi ha
presentato gli stessi emendamenti sul tema, eravamo in questa sala
qua vicino quando gli era stato fatto notare che le risorse erano
assolutamente insufficienti e che ci sarebbe stato il famoso
click-day che tutti a parole dicono di scongiurare e poi nei fatti
vi votate delle predisposizioni che vanno esattamente in quella
direzione! Quindi poi non lamentiamoci se le persone rimangono
basite da certi comportamenti.
Noi però prendiamo assolutamente le distanze, le abbiamo prese
con i fatti non votando questo disegno di legge, perché davvero, mi
spiace, si parla di ricatti, lo hanno ammesso i diretti interessati
che questo accordo - io non ho partecipato quindi non posso dire se
sia vero o meno - era frutto di un ricatto, quindi questo ci
dispiace.
Venendo al tema - perché purtroppo ho poco tempo a disposizione
e ci sarebbero tante cose da dire - su questo emendamento noi
ovviamente siamo convintamente contrari perché dal primo momento, e
anche qui contano i fatti e non le parole, noi avevamo presentato
una serie di emendamenti che andavano a prendere, a reperire
risorse in altri capitoli e non nei capitoli destinati agli enti
locali, proprio perché per noi quelle risorse erano e sono
fondamentali, perché rimango seriamente esterrefatta quando sento
dire "i soldi che vanno ai sindaci", quasi come se questi soldini
fossero
l'argent de poche
in un portafoglio dei sindaci. No,
i soldi vanno al territorio, vanno ai comuni e, colleghi, c'è
un'emergenza che è sanitaria, e questo è sotto gli occhi di tutti,
ma guardate che le emergenze non sono mica legate solo alla parte
sanitaria! L'emergenza sul territorio e le criticità sono tante,
erano tante già prima del Covid, il Covid ha acuito alcune
situazioni ma l'indifferibilità e l'urgenza a cui siamo chiamati
non è solo quella legata all'ambito sanitario... e sinceramente mi
spiace, ho ascoltato la collega Nasso e rimango basita quando sento
che una collega che comunque è chiamata a legiferare in quest'aula
dice: "li diamo così ai sindaci che li spendono senza nessun
controllo". Ma stiamo scherzando? Ci sono delle norme, ci sono
delle leggi che sono chiarissime in materia, ci sono delle
disposizioni normative, non è che chi amministra nei comuni ha
carta bianca per distribuire il denaro come meglio ritiene.
La questione del vincolo non è di per sé sbagliata, il problema
è che nel merito e nella pratica quel vincolo rende non impiegabili
quelle risorse e quindi qui si crea il problema.
Comunque, avrei tante altre cose da dire, io concludo dicendo
che noi ovviamente siamo contrari a questo emendamento.
Président -
La parole à la collègue Pulz.
Pulz (ADU VDA) -
Il vincolo di spesa è con insistenza
aggiunto dai 5 Stelle che a questo punto mi viene da dire, per
cercare di trovare una spiegazione plausibile, forse non hanno un
reale contatto con chi amministra o con il mondo del lavoro o forse
la loro azione politica è troppo spesso viziata da una paranoia
giustizialista.
Scusate la franchezza, ma ho proprio difficoltà ermeneutica,
cioè in sintesi non riesco a capirvi, non sempre ma spesso. Di
fatto si tratta di un vincolo grave perché rischia di azzerare
l'impiego dei fondi; ma chi ha le responsabilità maggiori, visti
anche i numeri, sono i leghisti che hanno coinvolto i 5 Stelle
nella loro battaglia per regnare sulle macerie. La Lega non vuole
dare le risorse necessarie ai comuni valdostani e perché? Perché in
quei comuni oggi non ci sono sindaci leghisti, questa è l'unica
spiegazione convincente.
I comuni invece dovrebbero essere la base del federalismo che
voi sbandierate senza sapere che cosa significhi davvero o usando
un termine che a noi è più caro: del municipalismo solidale.
Alla crisi economica e sociale serviva, o meglio sarebbe
servita, una risposta immediata, sarebbero stati meglio 300 mila
euro diversificati secondo noi in base alla densità demografica ma
che almeno i 150 mila possano essere spesi senza questo vincolo
assurdo. Chi da tempo pratica clientelismo e corruzione in questi
numeri vede solo pacchetti di voti, così come a forza di guardare
l'abisso ci si specchia, è un processo psicologico molto studiato
già da Freud.
Noi di ADU VDA che cosa vediamo? Vediamo un aiuto, vediamo una
speranza, non solo per le imprese che rischiano la chiusura ma per
i lavoratori in cassa integrazione.
Noi Consiglieri poi siamo davvero gli ultimi a poterci ergere a
giudici dei sindaci, perché i comuni valdostani hanno retto molto
meglio di noi la fase drammatica del Covid-19 e sappiamo bene, lo
sappiamo tutti, quanto gli avanzi derivino da scelte liberiste,
quelle che il collega Aggravi ama molto, da parte dei governi
centrali e regionali che hanno ingessato, lo sappiamo, la capacità
di spesa oltre che dai tagli del personale che hanno sempre
rallentato l'attività dei comuni.
Noi pensiamo quindi che sia un grave errore di valutazione
quello che state facendo, perché l'intervento del pubblico per
rilanciare l'economia deve articolarsi anche a livello territoriale
e i piccoli interventi sono un reale moltiplicatore economico e
vanno a incidere sulle piccole e medie imprese locali.
Già nel Consiglio di aprile, tre mesi fa, ADU VDA aveva
presentato un ordine del giorno sull'extra gettito IMU per far sì
che quelle risorse restassero ai comuni e abbiamo sottolineato fino
alla paranoia che senza autonomia economica non ci può essere
autonomia politica.
Evidentemente chi non ha condiviso quella proposta o chi ha
smesso a un certo punto di condividerla - perché questo è successo,
contraddicendosi - ha rinunciato alla sua presenza politica nei
comuni valdostani per concentrarsi o solo sul capoluogo o, anzi,
molto di più sulle poltrone regionali.
Questa è la mia interpretazione che nessuno mi potrà
togliere.
ADU VDA difende strenuamente un sistema democratico fondato
sulle autonomie locali, sui comuni e non su un micro-sovranismo
centralizzato. Noi vogliamo favorire la partecipazione dei comuni
alla vita politica della nostra regione.
Il nostro voto quindi è del tutto contrario.
Dalle ore 18:20 riassume la Presidenza la presidente
Rini.
Rini (Presidente) -
Ha chiesto la parola il collega
Aggravi.
Aggravi (LEGA VDA) -
Riprendendo il titolo di un libro di
Massimo D'Alema, che non è affine al sottoscritto, "Grande è la
confusione sotto il cielo di ADU", io direi, perché vede, collega
Pulz - e poi arriverò anche al dunque dell'emendamento, sul quale i
colleghi che mi hanno preceduto hanno giustamente espresso tutta
una serie di osservazioni, di dubbi che condivido e non ho bisogno
ovviamente di ripetere - magari la Lega oggi non ha sindaci però
ADU ha dei bei RUP nei comuni, e questo noi lo sappiamo benissimo.
Quindi sinceramente io sono veramente stufo e mi auguro che
soprattutto nella prossima legislatura gli elettori sappiano ben
distinguere tra chi fa opposizione e chi fa opposizione funzionale
al sistema.
Lei mi ricorda tanto quelle opposizioni che negli anni si sono
sempre lamentate dell'impero e dell'imperatore, ma in realtà erano
funzionali a questo impero perché come lei spesso cita "satelliti
della Lega" e dovrebbe avere rispetto per questi satelliti perché
noi rispetto ce l'abbiamo, dovrebbe anche ricordare che l'impero
romano aveva giustamente dei satelliti che erano funzionali a stare
sui suoi confini e con i quali spesso faceva la guerra ma alla fine
non si faceva del male. Lei un po' mi ricorda questo, fa una guerra
con le armi spuntate sparando dall'altra parte quella che ha
portato dei cambiamenti, quella, ad esempio, che ha portato delle
innovazioni o comunque degli elementi in più all'interno del tavolo
di lavoro che qualcuno critica, magari giustamente, poi ci tornerò,
perché vede, parlare dei 300 mila euro o dei 150 mila euro dei
comuni, di come possano essere distribuiti - qualcuno ha parlato
anche di numeri di soggetti in vari comuni che possono beneficiare
di questi soldi e in questo non voglio entrare - ma sicuramente i
lavoratori in cassa integrazione questi soldi non li vedranno mai.
Quindi anche qui grande è la confusione sotto il cielo di ADU,
perché siete i primi che parlate di piani industriali, parlate di
casse integrazioni però poi alla fine cosa fate? Avete sempre le
armi spuntate.
Qualcun altro, magari in maniera forse un po' violenta dal punto
di vista della logica del Consiglio, ha cercato di portare dei
risultati, ha cercato di portare delle migliorie criticabili,
criticabilissime, ma lo abbiamo fatto, si poteva anche non fare,
abbiamo cercato di farlo e chi è stato intorno a quel tavolo
qualche contributo l'ha portato, nel bene o nel male.
Sulle scelte liberiste che hanno portato all'austerità, guardi,
lei di liberismo non capisce proprio niente e neanche di austerità,
mi perdoni.
Mi sento un po' tirato in causa, perché in realtà il sistema
degli enti locali andrebbe riformato, ne abbiamo parlato lungamente
in quest'aula, era stata creata anche una Commissione che doveva
fare una modifica della legge 6 perché vede, la legge 6 non è un
prodotto delle politiche liberiste, è una falce che qualcuno ha
messo sui comuni mettendoli in forte difficoltà, e quel qualcuno
non era il sottoscritto.
Quindi quelle sono magari delle politiche sbagliate, non sono
liberiste, non sono federaliste, erano politiche di circostanza,
perché c'era la necessità di risparmiare sugli enti locali e
sarebbe bene approfondire perché tutti ci siamo riempiti la bocca
di enti locali ma i numeri, le valutazioni le abbiamo fatte?
Pochissime, e forse la prossima Legislatura dovrà occuparsene tra
le tante cose.
Quindi io credo che quello che è successo - ripeto,
criticabilissimo - comunque ha cercato di portare una soluzione e
la nostra visione, lo avevamo già detto, era diversa, credevamo che
c'erano delle altre priorità; giuste o sbagliate che fossero, è una
visione diversa. Noi l'abbiamo sempre avuta e l'abbiamo rivendicata
con orgoglio ma sinceramente chiederei rispetto da parte di chi in
quest'aula, soprattutto quando parla di certi temi, lo fa con
finalità estremamente politiche e non tecniche e non amministrative
e poi, sa, è facile amministrare con le parole senza prendersi
delle responsabilità.
Dalle ore 18:25 assume la Presidenza il vicepresidente
Distort.
Distort (Presidente) -
Ha chiesto la parola il
consigliere segretario Vesan.
Vesan (M5S) -
Approfitto dei miei quattro minuti residui
e non cinque, solamente per fare chiarezza relativamente su
qualcosa che evidentemente non si è capito rispetto alla nostra
proposta. In prima battuta non entrerò nel dettaglio delle paranoie
politiche piuttosto che delle visioni dell'abisso dei nostri
numerosi colleghi di ADU, però vorrei evidenziare alcuni punti per
riportare il dibattito su quello che è veramente successo
all'interno dell'aula e delle Commissioni.
La proposta del vincolo di destinazione era un emendamento del
Movimento 5 Stelle che è stato accolto successivamente dalla Lega,
che non può quindi essere accusata di averci traviati su una
proposta originariamente nostra, e questo è bene che sia chiaro. Se
poi i sindaci vogliono picchiare qualcuno è bene che prima di
rivolgersi al povero collega Aggravi, vengano a picchiare il
sottoscritto.
Oltre a questo, però, vorrei evidenziare che non è questa
l'unica dichiarazione poco rispondente alla verità, abbiamo avuto
addirittura delle note in cui si evidenziava, come è stato detto
prima in quest'aula, la nostra scarsa conoscenza del funzionamento
delle competenze degli enti locali. Questo è stato particolarmente
doloroso da sentirsi dire e quindi vorrei precisare su un punto.
Anche nella nota che ci è stata trasmessa si evidenziava che la
competenza sanitaria non è dei comuni e che la competenza sociale
si rivolge invece espressamente a spese correnti e non a spese
d'investimento.
Mi spiace dover segnalare che l'emergenza sanitaria da Covid ha
colpito nella nostra regione particolarmente certe strutture che
sono le micro-comunità per anziani che, almeno per quelle di
competenza pubblica, sono strutture che da un punto di vista della
gestione, cioè degli investimenti e dei lavori da farci sopra, sono
esclusivamente di competenza degli enti locali, quindi non riesco
tanto a capire da dove venga questa strana indicazione sul fatto
che i soldi per le strutture socio sanitarie siano esclusivamente o
fondamentalmente in parte corrente.
La prova che invece risorse comunali per gli investimenti
possano essere messe all'interno delle istituzioni scolastiche per
risolvere problematiche legate al Covid ce la dà la stessa Giunta
regionale, che approva e sottopone al Cpel un finanziamento di 500
mila euro da investire su varie istituzioni scolastiche che vengono
realizzate, incredibilmente, con un cofinanziamento da parte degli
enti locali, 135 mila euro da parte del Comune di Brusson, 7 mila
da parte del Comune di Charvensod, 4 mila da parte del Comune di
Gressan e 3 mila da parte del Comune di Gignod, per un istituto
gestito dall'Unité des Communes Grand-Combin e che quindi necessita
di risorse per operare da parte di tutti i comuni dell'Unité.
Dimenticavo Gressoney al quale anche in questo caso sono chiesti 3
mila euro.
Quindi esiste la possibilità d'intervenire per risolvere
l'emergenza Covid operando su strutture di competenza degli enti
locali, contrariamente a quanto ha dichiarato sia la collega
precedentemente e a quanto è stato dichiarato in certe note
informative che abbiamo ricevuto, non firmate, da parte di tecnici
della Giunta regionale.
Quindi ribadisco: le strutture sulle quali intervenire per
l'emergenza sanitaria e sociale non sono strutture sanitarie o
strutture destinate alle attività sociali, sono tutte le strutture
di competenza degli enti locali, Comuni o Unités che siano, e sono
tantissime perché lo stesso adeguamento delle sale consiliari dei
comuni è un investimento finalizzato alla risoluzione
dell'emergenza sanitaria in una struttura che nulla ha a che fare
con i servizi sociali o con i servizi sanitari.
Invece si è deciso di fare questa proposta di legge, dichiarando
che tutto viene demandato ai piccoli lavori assegnati a ogni
comune.
Mi dispiace segnalarvi che in questa eliminazione del nostro
vincolo non è stato inserito nel testo di legge nessun vincolo
sulle dimensioni dei lavori. Tecnicamente i comuni possono mettersi
d'accordo e gestire tutte le risorse che vengono a loro assegnate
tramite l'Unité per un unico solo intervento a favore di un'unica
sola impresa.
Presidente -
Collega Nasso, lei ha chiesto la parola ma
ha già utilizzato lo spazio. Espliciti il fatto personale.
Nasso (M5S) -
No, no...
Presidente -
Collega Nasso, il fatto personale si attua
nel momento in cui - le leggo l'articolo 57 - intacca la propria
condotta o si sentono attribuite opinioni contrarie a quelle
espresse.
Lei è stata molto chiara, è stata chiara la presidente Rini, se
mi permette umanamente lei ha fatto un ottimo intervento poc'anzi
nello spazio che le era stato dedicato, rimanga su quel livello, su
quel tenore e cerchiamo di fare andare avanti i lavori del
Consiglio. La parola all'assessora Certan.
Certan (AV) -
Solo una precisazione per il collega Vesan:
ha citato alcuni interventi, non sono interventi legati
all'emergenza Covid, erano legati all'articolo 11 della Legge 1 del
2020 ed erano esclusivamente per problematiche strutturali che
impedirebbero l'apertura delle scuole a settembre. Quindi erano
degli interventi d'urgenza e oggi è stato fatto solo l'esame, la
delibera andrà al Cpel e poi verrà deliberata definitivamente. È
solo una precisazione, perché quegli interventi non erano legati
all'emergenza Covid. Lei ha fatto un esempio, ho capito il senso
del suo intervento, ma non era corretto l'esempio che ha fatto.
Presidente -
La parola al collega Lavevaz.
Lavevaz (UV) -
Io innanzitutto prendo atto delle lezioni
che oggi abbiamo ricevuto sulle norme e sui regolamenti del
Consiglio, abbiamo imparato cose nuove, però permettetemi di
fidarmi ancora dei tecnici del legislativo piuttosto che dei pareri
dei miei colleghi.
In molti, in particolare il collega Vesan nel suo primo
intervento, hanno ricordato gli emendamenti e gli articoli bocciati
nella lunga seduta del passato Consiglio regionale, questo un po'
per legarsi forzatamente alle norme del regolamento.
Sono stati ricordati molto meno invece gli emendamenti e gli
articoli approvati, in particolare un emendamento presentato dalla
collega Trione che è stato approvato a maggioranza ed è quello a
cui io facevo riferimento, collega Vesan, nella mia relazione
iniziale: un emendamento approvato a maggioranza e che era
esattamente identico all'articolo che oggi è stato presentato, ma
quello è stato approvato a maggioranza, e poi è stato approvato
anche l'articolo 17 finale rivisto eccetera, l'attuale articolo 19
rivisto, quindi a quello facciamo riferimento con i nostri
emendamenti oggi.
Fa un po' specie che oggi si venga qui chiedendo a noi di
mettere in campo un'onestà intellettuale che non c'è da parte di
qualcuno, a detta del Movimento 5 Stelle, quando loro stessi,
nonostante quest'articolo fosse stato approvato dal Consiglio
regionale, in maniera molto chiara, loro due giorni dopo hanno
presentato un emendamento contrario; ovviamente è un accordo che è
stato fatto, l'abbiamo dovuto discutere, abbiamo fatto un braccio
di ferro, come il collega Cognetta ha detto, peraltro il vincolo ci
era molto chiaro, collega Cognetta, ci era molto chiaro, lo abbiamo
detto al tavolo di lavoro, c'era chiaro il vincolo e chiare anche
le conseguenze, ovviamente. Nel tavolo di lavoro abbiamo detto
quali sarebbero state le conseguenze di questo vincolo, l'abbiamo
detto in aula.
L'alternativa, lo sappiamo bene tutti qua, sarebbe stato di
azzerare i fondi ai Comuni, quindi 34 milioni sarebbero diventati
zero. Quindi quel braccio di ferro ci ha visti desistere su questo
vincolo perché l'alternativa sarebbe stato azzerare i fondi ai
comuni. Questo bisogna dirlo in maniera molto chiara. Saremo
sprovveduti, come ha detto il collega Cognetta, ma forse non quanto
lui crede.
Quello che credo sia grave comunque, e mi collego a quanto detto
dalla collega Pulz, è il volere ancora insistere su questo vincolo
assurdo e soprattutto la visione che il Movimento 5 Stelle, in
particolare i suoi esuli, hanno delle amministrazioni comunali è
una visione che mi rende particolarmente triste, perché veramente
mi spiace che non abbiate avuto la possibilità di fare delle
esperienze all'interno delle amministrazioni comunali ma se non
sbaglio, non vorrei sbagliarmi e se mi sbaglio mi correggerete
(come ha detto il Papa) mi sembra che nei vostri pre-requisiti per
essere candidati alle elezioni regionali non bisogna aver fatto
esperienze nei Consigli comunali o all'interno dei movimenti,
qualcosa c'è. E questo purtroppo è il risultato.
Sull'attenzione che la collega Nasso invece richiede in maniera
così accesa sull'utilizzo delle risorse pubbliche, vorrei soltanto
ricordare che i comuni sono enti pubblici e quindi gestiscono le
risorse pubbliche a pari dignità della Regione.
Il rapporto che c'è tra la Regione e i comuni non è il rapporto
che c'è tra un padre e un figlio, il padre dà la paghetta al figlio
e il figlio poi deve gestire la paghetta e il padre lo deve
controllare, perché il sistema delle autonomie locali della Valle
d'Aosta si fonda su questo rapporto e sull'autonomia dei
comuni.
La legge 48 è nodale, così come la legge 54, su questo aspetto.
Mettere in discussione questo vuol dire mettere in discussione le
basi statutarie della nostra autonomia. Io capisco che questo possa
essere magari un concetto astruso per qualcuno, ma è un concetto
assolutamente nodale nel nostro sistema statutario.
Quindi mi spiace molto che si metta in discussione questo tipo
di approccio centrale dell'autonomia comunale rispetto alla
gestione delle risorse pubbliche.
Sono d'accordo che il sistema degli enti locali vada rivisto,
vada rivista la legge 6, vada rivista la legge 48, ma non può
essere messo in discussione l'impianto generale del sistema delle
autonomie in Valle d'Aosta, perché sennò ne va dell'autonomia
stessa della nostra regione.
Ovviamente il nostro voto sarà contrario a
quest'emendamento.
Presidente -
La parola alla collega Morelli.
Morelli (AV) -
Per ribadire la posizione che il nostro
Gruppo ha tenuto fin dall'inizio, già durante la discussione del DL
60, rispetto a questo tema.
Noi riteniamo che questo vincolo, che è stato imposto in qualche
modo, sia un vincolo assurdo e ingiustificato e non possiamo
condividere quest'atteggiamento così paternalistico che è già stato
evocato dal collega Lavevaz rispetto ai finanziamenti che vengono
destinati ai comuni per cui la Regione affiderebbe questi soldi ai
comuni ma dicendo come i comuni devono spenderli.
Riteniamo che quest'atteggiamento sia offensivo nei confronti
dell'autonomia comunale e faccia venir meno un rispetto dei ruoli e
delle diverse istituzioni che credo debba contraddistinguere
l'operato del Consiglio regionale.
Pertanto siamo contrari a quest'emendamento, riteniamo che gli
enti locali, non solo i sindaci, ma i comuni e le amministrazioni
comunali siano coscienti e consapevoli dei problemi del loro
territorio, aggravati sicuramente da questa emergenza Covid, e
pertanto anche scrivere una frase come quella che viene riportata
nella relazione a corredo dell'emendamento proposto dal Movimento 5
Stelle dove si dice "il destinare risorse che potrebbero
contestualmente risolvere sia l'emergenza sanitaria che sociale che
economica al mero rilancio dell'economia in una situazione
emergenziale non ancora risolta sarebbe molto meno utile alla
collettività se destinate senza alcun criterio".
Noi crediamo che le amministrazioni comunali dei criteri
sappiano darseli e il fatto che non ci sia un vincolo non vuole
dire che i sindaci non siano coscienti e consapevoli che i primi
bisogni della comunità siano legati all'emergenza sanitaria e
all'emergenza scolastica.
Pertanto riteniamo francamente pretestuosa questa discussione e
quanto sostenuto dal Movimento 5 Stelle; questa funzione educativa
in qualche modo nei confronti dei sindaci che il Movimento 5 Stelle
si è data ci sembra francamente fuori luogo -ripeto quanto ho già
detto in un mio precedente intervento - visto che giunge da un
Gruppo e da un Movimento che di esperienza amministrativa ne ha
poca, ma soprattutto per sua volontà.
Presidente -
La parola al collega Barocco.
Barocco (GM) -
È anche un po' divertente assistere a un
dibattito dove c'è la gara a chi è più amico dei sindaci, e questo
può interessare tutti. Io dico solo che questo vincolo che qualcuno
voleva imporre o cerca di mantenere sembra un po' l'ultimo "hurrà"
di qualcuno che sta lavorando e ha lavorato e non è riuscito a
concretizzare granché, quindi, se ci ricordiamo, il gruppo di
lavoro era alla fine, perché se non c'era questo "hurrà" cadeva
tutta l'architettura del disegno di legge e non si giungeva
all'approvazione di questo disegno di legge. Non si giungeva in
aula, questo è il vero motivo, anche. Legittimo...
Questo vincolo è stato più volte richiesto e più volte questo
diritto di veto abbiamo cercato di superarlo; non si è riusciti e
siamo oggi a cercare di correggere questo vincolo.
Poi non cerchiamo di paragonare il sistema degli enti locali a
una giungla; ci sono delle mancanze probabilmente nel sistema degli
enti locali come ci sono delle mancanze nell'azione di questa
Amministrazione regionale, ma da qui a dire che non ci siano
regole, che ognuno possa fare quello che vuole, che ci siano solo
gli amici degli amici, io ci andrei un po' più cauto!
È vero che qualche stortura c'è... ma come al solito qui
lanciamo sempre il sasso senza guardarci allo specchio qualche
volta, quindi io su questo sarei un po' più cauto.
È facile amministrare nei comuni? Bah, provate. Dare a chi ha
più bisogno? In questo momento d'estate molti post anche di noi
amministratori di località di montagna, Rhêmes, Allein e parlo di
quelli minori, Valgrisenche, Valsavaranche recitano: "Che belli,
che bei lavori, che coraggio, ma lassù bisogna andare anche il 25
di dicembre, a Natale, a Capodanno, ai santi e tutti i giorni" come
si dice in patois, le
dzùn vrei
, cioè i giorni veri dove si
lavora.
Allora il problema di fondo è che su queste cose bisognerebbe
essere un po' più attenti sul famoso "chi ha bisogno", perché poi
il "chi ha bisogno" è sempre rivolto alle nostre esigenze, a un
egoismo diffuso. Questa regola ce l'hanno chiesta i comuni e quindi
noi ci adeguiamo; ecco solo questo, perché sennò qui si perde un
po' di vista quello che viene fatto.
E poi ricevere delle lezioni di federalismo da (inc.),
permettetemi ma qualche cosa sappiamo anche noi, posso dire "noi"
anche se io sono un transfuga, però la famille politique à laquelle
j'appartiens, l'autonomie, je crois qu'elle a donné des exemples
depuis toujours de l'amour vis-à-vis de nos communes. Quelqu'un
disait : " c'est l'organe primaire ou toute démocratie doit
départir ".
Poi il nostro è un federalismo solidale, integrale, quindi che
vede all'interno di questa ideologia politica l'uomo, che ha una
capacità di autogoverno e di autonomia che si esplicita attraverso
gradi successivi di governo. Ecco, è questo che non dobbiamo
dimenticare.
Poi effettivamente io penso, lasciatemi una battuta finale, che
il Movimento 5 Stelle sia caduto nel
piège
che gli ha
giocato la Lega.
Presidente -
Collega Vesan, avrebbe esaurito gli
interventi... In questo caso il fatto personale riguarda la
questione d'intacco alla propria condotta, alle proprie azioni,
quindi ci sono i requisiti. Le chiedo grande capacità di
sintesi.
Vesan (M5S) -
Il collega Lavevaz mi ha accusato di
accusare gli altri Consiglieri di mancanza di onestà intellettuale,
quando invece quella riguarda esclusivamente noi e, sulla scorta di
questo, ci tengo a fare alcune precisazioni, brevi e rapide.
Relativamente alle discussioni nel gruppo di lavoro, quello nel
quale il Movimento 5 Stelle avrebbe ricattato i colleghi, da parte
nostra sono arrivate due tipi di richieste: la prima era che se si
volevano erogare i soldi ai comuni si potesse procedere con
ulteriore atto legislativo, ulteriore atto legislativo che è stato
dichiarato da questa Giunta e dalle forze politiche che la
sostengono che non si poteva fare, quindi oggi siamo qui,
probabilmente tutti a sorpresa!
L'altra cosa che è stata dichiarata da parte nostra era la
disponibilità nei confronti del vincolo di destinazione ad
applicarlo solo in modo parziale, in modo da lasciare una quota,
ipoteticamente del 50%, di queste risorse senza alcun vincolo di
destinazione. Questa nostra controproposta, ribadisco nostra
controproposta nel gruppo di lavoro, non è nuovamente stata
accettata da parte delle forze che sostengono questa Giunta
regionale e quindi è bene - invece di dichiarare della mancanza
dell'onestà intellettuale degli altri - ricordarsi che cosa si è
discusso nel tavolo di lavoro, se uno è intellettualmente onesto,
come lo siamo stati noi che abbiamo presentato questa proposta fin
dal primo momento e combattuto per inserirla motivandola e
motivandola in modo un po' più approfondito di "ce l'hanno chiesto
i sindaci e quindi noi ci adeguiamo".
Bene, la nostra forza politica ha un modo di operare diverso e
ritiene che le risorse pubbliche debbano essere assegnate sotto la
responsabilità di chi le assegna, e in questo caso è il Consiglio
regionale e non è un atto di sfiducia nei confronti dei
comuni...
Presidente -
Si attenga alla questione personale.
Vesan (M5S) -
È la nostra competenza e quindi non
sopportiamo accuse di mancanza di onestà intellettuale da chi, per
intere legislature, ha sottratto risorse agli enti locali e adesso
viene qui a fare la morale a noi dicendo che siamo noi che non
gliele vogliamo dare.
Quest'accusa è assolutamente farneticante e chiedo al collega
Lavevaz se può ritirarla.
Presidente -
Scusate colleghi, ma immagino che se
continuiamo sotto questo profilo... c'è stata un'espressione da
parte del collega Lavevaz che intaccava la persona del collega
Vesan, il collega Vesan si è espresso, l'ho richiamato per rimanere
nell'ambito personale e non nell'ambito della difesa generale del
proprio emendamento, ritengo che l'argomento sia esaurito.
Ha fatto una domanda ma è una domanda retorica, la ritengo una
domanda retorica, esiste questa possibilità.
Quindi colleghi portiamo avanti il lavoro del Consiglio, avrete
modo di esprimervi e di chiarirvi personalmente, colleghi Lavevaz e
Vesan. La parola al collega Bertin.
Bertin (RC-AC) -
Bisogna dire che oggi è piuttosto
sbrigativo, ed è da apprezzare in certi momenti. A parte queste
battute, il mio intervento sarà estremamente breve e nel merito, al
netto di considerazioni generali.
Il problema è che queste risorse date agli enti locali - se
passasse quest'emendamento che ripropone quello già presente in
precedenza - non verrebbero spese.
Io credo che, in questo particolare momento che sta coinvolgendo
l'economia con dei seri problemi sociali, i soldi non possano
rimanere fermi in un cassetto ma debbano essere spesi, per cui per
ragioni essenzialmente realistiche non voterò
quest'emendamento.
Poi si poteva fare meglio, certo, c'è stata molta confusione,
certo, molta confusione sotto il cielo, diceva Aggravi prima. Ma
non è D'Alema, D'Alema riprendeva Mao Tse Tung, collega
Aggravi.
A parte questo, la confusione c'è stata e si poteva fare meglio,
certo, ma oggi il problema è se dare questi soldi e farli spendere
oppure tenerli in un cassetto.
Presidente -
La parola al collega Marzi.
Marzi (SA) -
Io parlo a livello del Gruppo Stella Alpina
e mi rifaccio, ringraziandolo, al ricordo, al
memento
che ha
fatto il collega Lavevaz rispetto a una scelta amministrativa che
con un ordine del giorno avevamo proposto a livello di
presentazione del decreto legge 60.
Siccome stiamo parlando di un emendamento e come richiamato dal
collega Cognetta di una variazione di un atto che viene richiesta e
quindi deve essere votata, ci sembra il caso, a questo livello del
dibattito, di fare una puntualizzazione molto concreta rispetto
all'oggetto del contendere: nel momento in cui si è trattato di
discutere dei 300 mila euro previsti nella prima forma
dall'articolo 17 del decreto legge 60, la Stella Alpina volle
esprimersi e proporre all'Aula e far votare, e di fatto è stata
votata, una variazione che fondamentalmente prevedeva due cose, per
restare molto nel concreto e poi quindi anche per lanciare un
messaggio politico.
Il primo era il fatto che i 300 mila euro previsti nella forma
iniziale, appunto dell'articolo 17 del decreto legge 60, dovevano a
tutti gli effetti prevedere il fatto che non ci dovessero essere
vincoli di destinazione, se non quelli previsti dal fatto che quel
tipo di spesa doveva rientrare nelle spese per investimenti, quindi
dare una connotazione chiara e concreta a come politicamente noi
vedevamo quel tipo di trasferimento; ripeto, quel tipo di proposta
è stato votato a maggioranza dall'Aula.
In secondo luogo un aspetto che è anche collegato all'ordine del
giorno precedente e cioè una data. Una prima versione della
proposta che vi è stata fatta, appunto rispetto ai 300 mila euro,
dal nostro Gruppo prevedeva appunto il fatto che ci dovesse essere
di fatto una garanzia di spesa con il 31 dicembre dell'anno in
corso. Perché? Perché se vogliamo essere molto concreti - e quindi
non intervenire appunto come richiamato da qualche collega sugli
aspetti di natura paternalistica che ci sono tra il Consiglio Valle
e l'autonomia comunale - risulta essere invece assolutamente
fondamentale il fatto che quello su cui bisogna realmente
concentrarsi è dare la possibilità ai comuni - che stanno vivendo
un momento molto particolare della loro storia, lo stanno vivendo
in Italia e lo stanno vivendo a maggior ragione in Valle d'Aosta
per tutta una serie di motivi, soprattutto per quello che riguarda
le spese in conto capitale, quindi gli investimenti,- comuni che
vivono un momento di estrema difficoltà di riuscire a mettere a
terra la possibilità di spendere i denari, soprattutto quando
appartengono al titolo 2 della spesa, quindi dedicati agli
investimenti.
In piena concretezza il fatto che noi voteremo contro o ci
asterremo rispetto a questo emendamento non è legato semplicemente
al tifo calcistico richiamato dal collega Barocco rispetto a chi è
a favore o a chi è contro gli enti locali valdostani, quello
compete in piena legittimità politica a ognuno dei Consiglieri o
dei Gruppi che compongono il Consiglio, ma è assolutamente corretto
ricordare che rispetto a quanto esprime quest'emendamento noi ancor
prima che si arrivasse a un accordo politico avevamo già espresso
come chiaramente vedevamo il rapporto rispetto ai 300 mila euro,
poi diventati 150 mila euro, che dovevano essere trasferiti secondo
il disegno di legge che poi è stato votato dal comune direttamente
agli enti locali.
Vedevamo addirittura in un pieno rapporto di legittimità e
autonomia il fatto che la legge, nel momento in cui vincola i soldi
a investimento, già si esprime in maniera molto chiara e che
addirittura, per chi conosce un minimo gli enti locali, oggi non
dovrebbe preoccuparsi di questioni che vengono normate già a monte
dalla legge ma della difficoltà che i comuni tutti hanno nel
riuscire a spendere i denari, soprattutto in conto capitale, visto
quanto il passaggio da 1/99 a bilancio armonizzato ha richiesto
agli uffici tecnici comunali.
Dalle ore 18:55 riassume la Presidenza la presidente
Rini.
Rini (Presidente) -
Possiamo procedere alla votazione?
No, ci sono ancora delle richieste d'intervento. Prego, collega
Sammaritani.
Sammaritani (LEGA VDA) -
Devo dire che pensavamo anche di
non arrivarci nemmeno più qui e invece ci siamo di nuovo, ma ben
venga, è il nostro ruolo e va bene così, però non finisco di
stupirmi, forse perché non ho una carriera politica alle spalle e
quindi per la mia esperienza professionale io trovo a volte
stupefacente quello che accade qui e quello che accade anche fuori
di qui, da parte di chi fa parte di questo Consiglio e di questi
movimenti politici.
Trovo stupefacente che si venga a dire che si sono dovute
accettare delle condizioni - e le condizioni in questo caso
specifico sono un vincolo di destinazione di queste somme - e che
poi il giorno dopo sui giornali si dica che quel vincolo è stato sì
accettato ma si può tranquillamente togliere.
Se qualcuno fa esercizio di arroganza in certi casi e non ha la
forza poi per essere arrogante, come è già capitato più volte in
questo consesso: quando si arriva qui con un bilancio che non è
condiviso e poi non si ha i numeri per farlo passare, quando si
fanno delle promesse e poi non si riesce a mantenerle... questi
sono esercizi di arroganza che ci si può permettere quando si è
forti.
Qualcuno qui non è più forte come era una volta, ma non ha
dimenticato l'arroganza e questo è un grosso difetto. Io sono
contento che questa legislatura sia finalmente finita, perché spero
tanto che chi sarà qui in futuro farà in modo diverso, si
comporterà in modo diverso, sarà magari un pochino più umile.
Adesso venire qua che stiamo discutendo dell'emendamento,
mettiamo sotto accusa l'emendamento mentre invece bisognerebbe
mettere sotto accusa l'articolo 1 che andremo a discutere più
avanti, c'è proprio un ripensamento di quello che invece è il
frutto di un accordo. Non avete avuto la forza allora, vi siete
dovuti piegare a quest'accordo, l'accordo va rispettato e adesso
invece l'accordo non vale più!
Ecco come funziona questa politica valdostana e se continuerete
a farla così la politica valdostana io spero che molti di voi
spariscano, perché non è questo il modo di fare politica: la
coerenza è uno dei primi principi che bisogna rispettare.
Allora adesso si viene a dire che "ma siccome tutto sommato
l'articolo che adesso è stato approvato di fatto è un articolo che
viene modificato con l'articolo nuovo che andiamo a discutere
prossimamente, probabilmente domani evidentemente, allora si può
anche modificare".
In realtà il regolamento nostro dice una cosa diversa, se
l'argomento è già stato trattato ed è stato respinto non si
ripropone per sei mesi, il discorso è chiuso. Le regole sono
regole. Se iniziamo a mettere in discussione le regole, i principi,
non riusciamo più a capire dove sta il bene e dove sta il male,
cos'è il giusto e cos'è quello sbagliato.
Allora io capisco che per certi tipi di forze politiche questo
principio ormai sia superato da tempo, nel senso che ormai la
Sinistra abbiamo visto molto spesso che se le sentenze sono
favorevoli a loro, allora vanno rispettate in tutti i modi, se sono
sfavorevoli un po' meno, c'è da discuterne. Se le regole le fanno
loro vanno bene, vanno rispettate, se le regole le fanno gli altri,
ma non perché hanno esercitato una dittatura, ma perché sono stati
eletti da qualcuno, allora forse ci si erge a difensori della
Costituzione e allora quei principi di quelle regole non sono
costituzionalmente corretti e allora io posso anche
disattenderle.
Non funziona così. Le regole sono regole e si rispettano, poi
con i sistemi democratici le cambi, con i sistemi democratici però,
non a colpi di ripensamenti e di maggioranze che si fanno, si
costituiscono e si ridisciolgono. Ecco, questa forse è quella
moralizzazione che bisogna che arrivi anche qui dentro, perché
altrimenti non andiamo più da nessuna parte.
Poi ci dimentichiamo, a proposito di questo, che noi siamo qua a
fare delle leggi che impegnano cifre enormi ma siamo un Consiglio
sciolto, siamo un Consiglio decaduto, non è che possiamo disporre
di queste somme a nostro piacimento. In realtà quel vincolo che
peraltro non ha posto nemmeno la Lega inizialmente, anche se adesso
gli si attribuisce la paternità, per evidenti motivi politici, ma è
stato condiviso da tutti, è stato un principio che è stato
suggerito dai 5 Stelle, i 5 Stelle in quel momento erano
fondamentali perché senza di loro i 35 non c'erano e allora in quel
momento gli si è detto di sì e il giorno dopo invece si era sui
giornali a dire che quel vincolo era stato estorto chissà con quali
manovre e che quindi poteva anche essere tolto.
Ecco, io credo che se non cominciamo a cambiare questo modo di
comportarci, i valdostani faranno bene a non darci fiducia, faranno
bene a non crederci più perché come fai a credere a uno che oggi
accetta un accordo e domani lo disattende solo perché l'accordo,
come ha detto la collega Morelli, è assurdo. Se era assurdo non lo
accettavate subito. Questo è il concetto. Speriamo che tutto
cambi.
Presidente -
La parola al collega Gerandin.
Gerandin (MOUV') -
Solo per difendere l'impostazione che
assieme con altri colleghi abbiamo voluto dare alla nostra proposta
alternativa, vale a dire la riallocazione degli 11 milioni, per cui
nessun passo indietro rispetto a quella proposta, anzi, ci
mancherebbe.
Appena dopo che abbiamo approvato questo testo di legge, mi pare
che era il 7 di luglio, il Presidente di Confcommercio ha parlato
di difficoltà, a volte impossibilità di accesso al credito, ha
parlato di 800 imprese e 2.700 operatori a rischio, per cui penso
che vada nel senso di quella che è stata la nostra riallocazione di
questi 11 milioni.
Do anche atto all'onestà intellettuale che ha dimostrato
l'assessore Bertschy, perché mi pare che in quella stessa data
abbia parlato anche lui di problemi di liquidità e di problemi di
tenuta occupazionale per il prossimo autunno.
Questa era la realtà e su questo noi abbiamo voluto intervenire,
abbiamo voluto allocare quelle famose risorse degli 11 milioni.
Detto questo, vengo al contenuto dell'emendamento. Io già nel
gruppo quando stavamo discutendo quale potesse essere una soluzione
immediata, già in quel momento dissi che un vincolo c'era già per
questi 11 milioni, ed era quello legato all'utilizzo in conti
investimenti, per cui non c'era la facoltà di utilizzarlo come uno
vuole.
Vengo da quel mondo e io penso che in questo momento la prima
risposta che dobbiamo dare ai Valdostani sia mettere in campo delle
risorse che siano spendibili, da mettere a terra come si dice ora;
mi fa un po' specie, perché in questo momento forse con le
difficoltà che ha il Governo regionale non stiamo andando in questa
direzione, è pur vero che la legge è stata pubblicata l'altro
lunedì, per cui siamo a una settimana dalla pubblicazione, ma,
detto questo, io il grido di allarme di chi mi ha preceduto - che
teme che queste risorse rimangano nel cassetto e non vengano
distribuite o comunque non vengano date in disponibilità a imprese
in difficoltà o a un mondo che sta trovando tutte quelle difficoltà
che ricordavo prima - mi preoccupa.
L'ho detto davanti a 65 sindaci per cui non torno indietro sulla
proposta, ma non perché io non tenga ai comuni e a quel mondo da
cui vengo, ma perché in questo momento, per quello che mi riguarda,
c'era un'ulteriore priorità che era dare disponibilità di accesso
al credito e dare soprattutto sostegno al mondo occupazionale, a
chi assume o a chi non licenzia.
L'ho detto davanti a 65 Sindaci, ho una preoccupazione e la
preoccupazione è determinare quali saranno le risorse che avremo a
disposizione per finanziare sanità, servizi sociali, i nostri enti
locali, i Comuni e quello che riguarderà gli investimenti, quelli
che avremo in disponibilità l'anno prossimo, quella che sarà la
finanziaria che metteremo in piedi.
Per cui io non penso e non oso immaginare che si possa pensare
di risollevare il mondo imprenditoriale, occupazionale con la
possibile chiusura di 800 imprese e con ben 2.700 operatori in
difficoltà, come ricordava il Presidente di Confcommercio.
Non è così che facciamo ripartire il settore, non è così che
possiamo mettere in campo le risorse necessarie per il semplice
motivo che in questo momento forse circa il 90 per cento delle
risorse che andremo a distribuire o comunque che sosterranno la
finanza regionale derivano da I.V.A., IRPEF, IRAP, imposte che noi
incassiamo. Per cui su questo non torno indietro.
Detto questo, io ho già detto in Commissione, quando stavamo
elaborando questo testo di legge, che a mio parere era un vincolo
non comprensibile perché bisogna in questo momento spendere queste
risorse e averle immediatamente in conti investimenti ma
immediatamente spendibili.
Per cui il mio voto sarà di astensione.
Presidente -
Non vedo altre richieste, possiamo mettere
in votazione. La votazione è aperta. Chiudiamo la votazione.
Presenti: 35
Votanti: 26
Favorevoli: 13
Contrari: 13
Astenuti: 9 (Bertin, Daudry, Gerandin, Marquis, Marzi, Minelli,
Nogara, Restano e Trione)
Il Consiglio non approva.
Vi è quindi l'emendamento 2 sempre di Vesan che era in subordine
all'emendamento 1. Vuole illustrarlo, collega?
Vesan (M5S) -
L'emendamento 2 non è un emendamento
soppressivo, è un emendamento sostitutivo finalizzato a specificare
meglio l'attribuzione dei soldi agli enti locali, così come era
stato approvato effettivamente l'articolo 19, noi stessi abbiamo
riconosciuto il fatto che creava una faticosa interpretazione sulle
risorse con vincolo di destinazione e sulle risorse senza vincolo
di destinazione e quindi la nostra proposta è di modificare il
comma 1 dell'articolo 19, evidenziando tre diverse fattispecie di
finanziamento, esattamente come è previsto, per esempio, nella
legge di stabilità per il 2020 approvata da quest'Aula come legge
numero 1 della Regione Valle d'Aosta.
Nella fattispecie, per quello che riguarda le risorse destinate
agli enti locali, queste sono specificatamente assegnate senza
vincoli di destinazione, con vincolo di destinazione o come
investimenti finalizzati nella fattispecie della legge di stabilità
a interventi finalizzati alla risoluzione di problematiche
idrogeologiche o ambientali.
Noi volevamo proporre con quest'emendamento di modificare
l'articolo 19 al comma 1, aggiungendo dopo "che individuano i fondi
senza vincolo di destinazione" le parole "nonché destinati a
investimenti finalizzati alla risoluzione dell'emergenza
sanitaria"; questo perché non esistono solo le due fattispecie di
cui abbiamo parlato e alle quali fino a questo momento tutti hanno
fatto esclusivamente riferimento, cioè il fatto che i trasferimenti
ai comuni debbano essere o fondi vincolati o fondi senza vincolo di
destinazione.
Lo è stato fatto su proposta di questa stessa Giunta regionale
l'individuare delle risorse destinate con uno specifico vincolo per
investimenti che hanno uno specifico obiettivo; secondo noi, non è
solo nella legge di stabilità che bisogna individuare questo
specifico obiettivo, ma anche per una parte delle risorse da
destinare in occasione dell'emergenza Covid.
Faccio un esempio: complessivamente la legge numero 8 assegna
agli enti locali, anche a seguito della bocciatura della proposta
iniziale, comunque circa 35 milioni. Sulla scorta di questo, il
nostro Movimento ritiene legittimo che su questi 35 milioni una
quota significativa sia assegnata senza nessun vincolo di
destinazione, - ed è una quota maggioritaria all'interno di questo
-, una quota sia assegnata con i vincoli di destinazione previsti
dalla 48 e un'ulteriore quota, proprio all'interno di una legge
finalizzata alla risoluzione di un'emergenza di tipo sanitario, sia
destinata a investimenti per risoluzione dell'emergenza di tipo
sanitario.
Semplicemente questo. Il fatto che questa quota possa essere più
grande o meno grande è stato oggetto di trattativa fra altre forze
politiche. Per onestà intellettuale dichiarerò che l'emendamento
proposto da noi in prima battuta non prevedeva nessuna riduzione
degli importi a favore dei comuni e l'emendamento concordato alla
fine congiuntamente con la Lega, che è quello che è stato
sottoposto in aula, prevedeva, dietro nostra espressa richiesta ai
colleghi della Lega, di modularlo in funzione delle dimensioni dei
comuni e quindi della loro specifica necessità d'intervenire per la
risoluzione dell'emergenza sanitaria.
Quindi, tanto per fare un esempio, la nostra proposta che è
stata votata in aula prevedeva che i Comuni con più di 3.000
abitanti - che sono quelli che hanno avuto più casi di Covid, che
sono quelli che hanno strutture scolastiche, che sono quelli che
hanno strutture sanitarie sulla quale è necessario intervenire -
prevedeva che questi ricevessero 300 mila euro. Questi riceveranno
solo 150 mila euro a seguito dell'accordo raggiunto dal gruppo di
lavoro, accordo che per quello che riguarda gli importi è stato
chiuso fondamentalmente dalle forze che sostengono la maggioranza e
dai colleghi della Lega, infatti nonostante la nostra proposta di
dare ai comuni con più di 3 mila abitanti più risorse, si è invece
andati avanti con la proposta di soli 150 mila euro, uguali per
tutti.
Quindi, sulla scorta di questo, in subordine rispetto alla
soppressione dell'articolo 1, proponiamo la sua sostituzione
andando a specificare che una parte delle risorse comunque deve
essere destinata esclusivamente a investimenti per quello che
riguarda la risoluzione dell'emergenza, e non stiamo dicendo non
diamo i soldi ai comuni, stiamo dicendo: come Amministrazione
regionale diamo ai comuni un indirizzo principale che è quello di
risolvere l'emergenza Covid e solo secondariamente il fatto di
mettere a terra le risorse. Non mettiamole a terra, guardiamo un
po' più in alto.
Presidente -
Ci sono richieste d'intervento? Mettiamo in
votazione, la votazione è aperta. Chiudiamo la votazione.
Presenti: 35
Votanti: 26
Favorevoli: 13
Contrari: 13
Astenuti: 9 (Bertin, Daudry, Gerandin, Marquis, Marzi, Minelli,
Morelli, Restano e Trione)
Il Consiglio non approva.
Passiamo ora all'esame dell'articolo 1, non ci sono richieste?
Ha chiesto la parola il collega Manfrin.
Manfrin (LEGA VDA) -
Arriviamo quindi alla votazione nel
complesso di quest'articolo e possiamo fare anche un po' le somme
delle varie tesi emerse durante questo dibattito, anche
relativamente agli emendamenti.
Innanzitutto mi ha fatto molto piacere vedere dei colleghi, che
a ogni piè sospinto ci evidenziano la loro indipendenza, leggere
degli scartafacci scritti dal Soviet Supremo per riferire il
pensiero straordinario da applicare all'emendamento o all'articolo
di volta in volta e vedo che a un certo punto effettivamente questa
suddivisione che c'è stata del gruppo a un certo punto ha provocato
sicuramente delle differenze, ma aveva un'unica matrice in comune,
ovvero l'amore verso i
tutor
che dall'alto guardano tutto, o
i RUP, non lo so, una delle due.
Mi è venuto in mente un detto latino molto divertente "
amici
vitia si feras, facias tua
" ovviamente e questo amore che si ha
verso gli amici e soprattutto questo mutuare questi vizi degli
amici un po' li ho visti con l'andare verso delle posizioni che via
via sono diventate, da parte di alcuni colleghi, assolutamente più
incomprensibili, verso una maggioranza, come ben sappiamo, viziata
fin dall'inizio dal voto determinante di un Consigliere che è stato
arrestato, ma questo ovviamente per chi si schiera dalla parte, un
giorno dei comuni e l'altro giorno invece dello Stato- perché siamo
troppo autonomisti  - non è sicuramente comprensibile.
Dall'altra parte invece un vizio che è stato fatto proprio di
questa parte politica è quello, per esempio, di criticare gli altri
sull'eventuale inapplicabilità degli emendamenti ma di essere i
primi poi- nonostante si spiegasse loro che era inapplicabile
durante il gruppo di lavoro - a proporre, a riproporre in aula
l'emendamento che prevedeva, mi pare, mezzo milione di euro per le
lezioni in video, credo che si è già spiegato loro più volte a più
riprese che non poteva essere fatto ma che si è pervicacemente
voluto riportare in quest'aula e adesso poi, tra l'altro, si imputa
agli altri di voler far saltare, con vincoli, l'erogazione.
Ma tant'è, quello che ho trovato un po' differente e un po'
divertente sono state alcune differenti posizioni espresse
all'interno di quest'aula; ho visto per esempio un collega
dell'Union che ci ha detto che eravamo responsabili nei confronti
dei comuni, sostanzialmente, e credo che questa responsabilità
probabilmente debba rivolgerla verso se stesso nel momento in cui
si è reso conto che è arrivato in aula senza maggioranza e che, se
si fosse proseguito verso questo percorso, non soltanto i comuni
non avrebbero avuto i soldi, ovvero i milioni di euro che la Lega
aveva previsto nella suddivisione e nel riparto appunto dei
finanziamenti, ma che in realtà avrebbero ricevuto zero risorse.
Perché il vostro articolo era stato bocciato!
Questa è la differenza tra chi si assume la responsabilità di
andare incontro effettivamente alle esigenze del territorio e chi
invece ci fa propaganda elettorale.
Abbiamo visto definire questo... è stato detto accordo, io
preferisco il termine soluzione, questa soluzione da parte di
alcuni colleghi, e cito sempre il famoso killer di quest'aula, che
ci dice che quest'emendamento, portato avanti dai 5 Stelle, era
offensivo, era assurdo, era scandaloso.
Però colleghi lo avete votato tutti, quasi tutti, chiedo scusa,
Presidente. Lo avete votato tutti questo emendamento, questo
vincolo, e allora come fate poi ad arrivare qui e dire che questo
vincolo era offensivo, assurdo e scandaloso? L'avete votato, avete
messo la vostra firma su questo vincolo e che cosa avete fatto poi?
Avete fatto quello che fa di solito una persona quando viene
aggredita da un cane feroce e si trova senza nulla. Ovviamente
questa persona che magari è stretta al muro e non ha nulla con cui
difendersi comincia a dire: "bravo cagnolino, buono cagnolino",
fino a quando magari non riesce a individuare qualcosa con cui
difendersi ed è per terra. Quindi avete detto: sì, va bene, "Calati
junco chi passa la china" come dicono da qualche parte, quindi vi
siete piegati alle esigenze del momento per poi venire fuori
all'ultimo secondo.
Ebbene, siccome però, e ci tengo a fare questo passaggio, in
quest'aula avete stigmatizzato l'utilizzo del voto segreto e avete
imputato l'utilizzo del voto segreto a questa parte politica che
invece lo ha chiesto proprio perché ci fosse una chiarezza
d'intenti e qualcuno non si sentisse obbligato di votare magari
scopertamente, ebbene, proprio per darvi quindi la possibilità di
potervi riassumere le responsabilità come avete detto spesso e come
ci avete spiegato ormai fino alla nausea, perché voi siete persone
responsabili e quindi vi prendete la responsabilità delle scelte
che fate, chiedo, a nome del gruppo Lega, il voto nominale.
Presidente -
Va bene. Ci sono altre dichiarazioni? La
parola alla collega Spelgatti.
Spelgatti (LEGA VDA) -
Vede, collega Pulz, io la
ringrazio tantissimo, perché lei ogni volta in tutti i suoi
interventi deve parlare della Lega e quindi dimostra qual è la vera
forza politica in questo Consiglio, perché per voi la maggioranza
non esiste, quindi io la ringrazio moltissimo, veramente grazie, e
poi soprattutto perché la gente normale si è resa conto, e lo
capisce perfettamente, che ogni volta che voi date a noi dei
fascisti, dei razzisti e dite sempre le stesse cose, in realtà fate
aumentare il consenso, perché poi la gente ci guarda in faccia,
sente quello che dice e vede quello che facciamo e capisce che
tutte le questioni sono sempre strumentali e sostanzialmente questo
dimostra la vostra completa incapacità politica, soprattutto di
vedere dove stanno i problemi in questa società e in questo
Consiglio regionale.
Mi stupisce tantissimo, anzi no, non mi stupisce più niente,
però osservo e vedo come tutto il discorso sia stato portato sempre
- anche lei, collega Barocco - sui comuni, ma dobbiamo pensare a
vivere tutto l'anno nei comuni, ma sa, questi discorsi li possiamo
fare - e sono fondamentali - in un momento in cui c'è un Consiglio
attivo, cioè questo è quello che voi avreste dovuto fare in tutti i
decenni in cui siete stati al Governo e sostanzialmente fino a
quando noi non ci siamo ritrovati con un Consiglio sciolto.
Oggi il Consiglio è sciolto, stiamo dimenticando questo, le
misure che stiamo adottando sono misure straordinarie e urgenti
legate all'emergenza Covid. C'è comunque questo piccolo problema,
quindi sa, noi non possiamo comunque dare le risorse ai comuni per
fare interventi di qualsiasi tipo, dobbiamo comunque ragionare
anche su quello che viene fatto; il problema generico ce l'abbiamo
comunque sempre. Allora noi in questo momento, guardiamolo dal
punto di vista politico, ci troviamo davanti a due scelte: da una
parte i cittadini alla disperazione, perché tutti quelli che non
hanno un posto fisso, che sostanzialmente non sono dipendenti
pubblici, si ritrovano, sostanzialmente, a dover chiudere, a
rischiare di chiudere e a dover licenziare. Noi dovendo fare delle
scelte abbiamo detto: noi i soldi ai comuni certo che li vogliamo
dare, perché sono fondamentali e perché sono uno strumento per
arrivare al territorio e quindi ai cittadini, ma in questo momento
non è che dobbiamo metterci a pensare di ristrutturare un qualcosa
nel comune, dobbiamo pensare di dare i soldi ai comuni perché
questi soldi arrivino direttamente poi ai cittadini. Questa è la
nostra logica, quindi dicevamo da una parte diamo ai comuni ma
diamo con logica, diamo dei soldi sensati perché quello che diamo
ai comuni non lo diamo direttamente nelle tasche dei cittadini, non
lo diamo alle imprese, non facciamo sì che le imprese evitino di
chiudere, non facciamo sì che le imprese riescano a non licenziare,
quindi ci troviamo con disoccupati, ci troviamo con imprese chiuse
ci ritroviamo, tra l'altro, con dei problemi giganteschi a livello
sociale e ci ritroveremo con dei problemi di calo di risorse per i
mancati introiti dovuti chiaramente alle imposte non pagate per gli
anni successivi e quindi dei problemi ancora più grossi anche sui
comuni.
Quindi noi abbiamo fatto politica costruendo, in pochissimo
tempo, una nostra contromanovra basata sugli emendamenti che
abbiamo potuto fare in quel momento, perché non siamo stati
contattati dalla maggioranza, quindi abbiamo cercato di porre delle
correzioni alle storture ma con una visione complessiva perché
dicevamo: i soldi che non mettiamo da questa parte li mettiamo da
quest'altra parte, sostanzialmente stabilendo delle misure che
avevano una loro logica in un quadro complessivo completo
chiaramente in tutte le sue parti e con una visione, perché noi
guardiamo sul lungo periodo.
Allora che adesso ci venga detto e si faccia la difesa dei
comuni come se noi non fossimo interessati ai comuni e si dica: "ah
che bello, quante belle cose che si fanno sui comuni", ma siamo
tutti d'accordo, forse non ci stiamo rendendo conto che in questo
momento c'è tanta di quella gente che rischia di ammazzarsi, la
gente non sa come fare, non sa come fare! La gente è disperata e
noi siamo qua sotto scacco dei sindaci?
C'è qualcosa che non quadra, c'è qualcosa che non quadra! Noi
della Lega difenderemo sempre i sindaci, infatti noi ci abbiamo
pensato, assolutamente, a fare delle misure strutturate e a dare i
soldi giusti, corretti che potevamo dare calcolando che, ripeto, ci
sono tutte le risorse dell'extra gettito IMU che non hanno vincoli
di destinazione, c'era una parte che davamo, però differenziando
tra comune e comune e chi aveva degli avanzi ancora non spesi e chi
no. Ci sono tutti i soldi che arrivano dallo Stato. E allora far
politica significa anche fare delle scelte e noi le scelte le
abbiamo fatte a favore dei cittadini.
Presidente -
Altri? Se non ci sono altre richieste
passiamo alla votazione che sarà nominale, quindi chiedo al collega
Segretario di procedere.
Aggravi: astenuto
Baccega: favorevole
Barocco: favorevole
Bertin: favorevole
Bertschy: favorevole
Certan: favorevole
Chatrian: favorevole
Cognetta: contrario
Daudry: favorevole
Distort: astenuto
Farcoz: favorevole
Favre: favorevole
Ferrero: contrario
Gerandin: favorevole
Lavevaz: favorevole
Luboz: astenuto
Lucianaz: astenuto
Manfrin: astenuto
Marquis: favorevole
Marzi: favorevole
Minelli: favorevole
Morelli: favorevole
Mossa: astenuto
Nasso: contrario
Nogara: favorevole
Peinetti: favorevole
Pulz: favorevole
Restano: astenuto
Rini: favorevole
Russo: contrario
Sammaritani: astenuto
Spelgatti: astenuto
Testolin: favorevole
Trione: favorevole
Vesan: contrario
Presidente -
La votazione è chiusa.
Presenti: 35
Votanti: 26
Favorevoli: 21
Contrari: 5
Astenuti: 9
Il Consiglio approva.
Passiamo ora all'articolo 2, ci sono richieste d'intervento? Ha
chiesto la parola il collega Gerandin.
Gerandin (MOUV') -
Semplicemente per chiarire la mia
posizione in merito a quest'articolo 2, per cui voglio evitare
qualunque tipo di strumentalizzazione "chi è a favore", "chi è
contro le scuole", ci mancherebbe ancora!
Ho chiesto un parere sulla legittimità di quest'articolo, mi è
arrivato un parere per cui non sono per nulla tranquillizzato
rispetto alle mie perplessità, ma soprattutto ne esco con una
convinzione: dal punto di vista delle responsabilità, per chi
voterà questo articolo, probabilmente non ci sarà nulla, perché mi
è stato assicurato che per tutti i testi di legge, anche per
finanziamenti che vengono previsti in legge, non ci sono
responsabilità personali, ma ci tengo a ribadire e voglio evitare
qualunque tipo di malinteso, esattamente come è già successo altre
volte in cui ero palesemente contro tutta una serie d'interventi
che a me parevano degli artifizi, anche in questo caso io non penso
che questa sia la soluzione adatta per risolvere il problema, da
questo confronto con i dirigenti a seguito del parere esco con una
ferma convinzione che spero sia smentita dai fatti, e cioè che se
verrà approvato questo testo di legge metteremo due milioni e 7 in
disponibilità per pagare questi prefabbricati, già peraltro
individuati e già appaltati dal Comune di Pont-Saint-Martin, ma, lo
ritengo ancora, in assenza di copertura finanziaria, così come
emerge dal testo di legge.
Allora, considerato che nella pubblica Amministrazione non ci
sono delle scorciatoie, io rimango della mia ferma convinzione che
questo sarebbe il classico debito fuori bilancio, solo che il
debito fuori bilancio non è riconoscibile in quanto contributo per
cui sono davvero convinto - e voglio che rimanga agli atti - che
questa soluzione che viene proposta, cioè approvare un testo di
legge che individua due milioni e 7, andrà a cozzare con la
soluzione del problema, perché, se questa legge passerà, quando
sarà il momento in cui il dirigente o chi per esso dovrà emettere
il provvedimento per l'impegno e per l'elargizione dei due milioni
e 7 sarà comunque obbligato a verificare l'iter con cui è stato
condotto quest'appalto, vale a dire un appalto fatto in assenza
d'impegno e in assenza di copertura finanziaria.
Sono fermamente convinto che, come lo struzzo, nascondiamo la
testa sotto la sabbia e non risolviamo il problema e chi dovrà
emettere materialmente questo tipo di provvedimento, quando sarà il
momento di dare una mano, di risolvere definitivamente il problema
con il Comune di Pont-Saint-Martin con ogni probabilità - io dico
con ogni probabilità e spero di sbagliarmi - sarà
nell'impossibilità di liquidare queste risorse.
Avremo solo preso tempo, non risolto il problema ma qualcuno si
sarà lavato la coscienza.
Presidente -
La parola al collega Aggravi.
Aggravi (LEGA VDA) -
Considerata l'attuale situazione di
pre-campagna elettorale, per il fatto che, come si sa, quando si
parla di scuola spesso si gioca con un argomento molto, molto
delicato, affinché nessuno possa intestarsi dei meriti o dei
demeriti, visto quello che è successo, a nome del Gruppo Lega
Vallée d'Aoste chiedo il voto segreto.
Presidente -
Ha chiesto la parola il collega Restano.
Restano (VDA ENSEMBLE) -
Voterò a favore di
quest'articolo, condividendo parte di quanto detto dal collega
Gerandin che mi ha preceduto. Sottolineo nuovamente quanto già
detto in mattinata: vanno bene le risorse nella scuola, abbiamo
ricevuto una nota firmata da genitori che hanno i figli che
frequentano la scuola di Porossan, purtroppo non abbiamo potuto
presentare l'ordine del giorno. Visto l'argomento e l'urgenza della
questione, chiederei che questi genitori vengano almeno auditi in
Commissione perché l'ordine del giorno prevedeva la richiesta di un
sopralluogo urgente da parte del Commissario - poi mi risponderà
l'Assessore - presso la scuola e, come già fatto da altre Regioni,
la valutazione di linee guida per tutte le scuole valdostane.
Ritengo però opportuno, visto che dei genitori si sono esposti, ci
hanno interessati con i loro dubbi, le loro perplessità, audirli in
Commissione. L'interessamento da parte dell'organo politico è
doveroso e quindi vorrei che l'Assessore si esprimesse in merito e
vorrei avere a tale proposito anche la disponibilità del Presidente
della Commissione per una convocazione urgente.
Dalle ore 19:35 assume la Presidenza il vicepresidente
Farcoz.
Farcoz (Président) -
La parole au collègue Marquis.
Marquis (SA) -
Abbiamo avuto modo in Commissione, lungo
il percorso di esame di questo disegno di legge, di valutare
attentamente anche questo articolo, abbiamo riscontrato quello che
è stato l'iter e purtroppo il Consiglio regionale deve affrontare
quest'argomento a causa di una difficoltà e criticità di gestione
rispetto a questo tipo di pratica, ma tuttavia riteniamo che sia
fondamentale trovare una soluzione in quanto necessita la
realizzazione e il completamento di questa opera a
Pont-Saint-Martin per dare soddisfazione alle esigenze della
popolazione scolastica giovanile.
Quindi crediamo che questa soluzione sia l'unica possibile;
sicuramente non è stato un esempio gestionale positivo e
auspichiamo che, nel più breve tempo possibile, una volta approvata
la legge, si possa dare conclusione a questo procedimento mettendo
tutti nella condizione di fare da una parte il loro lavoro, il
Comune, e dall'altra parte, i ragazzi, di entrare al più presto
nella scuola.
Président -
La parole à la présidente Rini.
Rini (PNV-AC-FV) -
Per esprimere ovviamente il nostro
voto favorevole a quest'articolo e mi permetto anch'io di
collegarmi a quanto ha detto prima il collega Restano; avevamo poi
presentato un ordine del giorno sempre sul tema scuola, edilizia
scolastica che ci stava particolarmente a cuore. Vivo peraltro
vicino al plesso scolastico di Porossan e quindi conosco abbastanza
bene la situazione e soprattutto ci sta a cuore la questione
"scuola e territorio". Lo diciamo da sempre che nel momento in cui
viene meno la presenza di un istituto scolastico di un piccolo
plesso, soprattutto per quanto riguarda la scuola dell'infanzia e
la scuola primaria, andiamo a far morire un poco quel territorio.
Quindi le notizie davvero allarmanti che provengono da quel plesso
scolastico ci preoccupano particolarmente.
Non abbiamo potuto oggi discutere quest'ordine del giorno e me
ne dispiaccio particolarmente; ho già inviato però una lettera
formale all'Assessore per richiedere dei chiarimenti urgenti in
merito a questa questione e credo che sia un'ottima iniziativa il
fatto di ascoltare in seno alla V Commissione i rappresentanti dei
genitori. Ricordando la situazione in cui siamo, io chiedo un
impegno dell'Assessore a intervenire immediatamente in questa
situazione: intanto che si fughi ogni tipo di dubbio che aleggia
sul plesso di Porossan, perché è un'importantissima realtà di
presidio del nostro territorio tanto più nel Comune di Aosta che è
un comune ovviamente Aosta-centrico nel senso di centro della
realtà cittadina, invece poter tener viva una scuola relativamente
di dimensioni contenute nella collina di Aosta è un grandissimo
valore aggiunto.
Quindi noi su questo ci batteremo sempre, affinché queste realtà
vengano non solo sostenute ma incentivate. Ovviamente andranno
indirizzate delle risorse a questo plesso, perché la situazione
della scuola di Porossan è nota, ci sono delle carenze al di là
dell'emergenza sanitaria, per quanto riguarda l'emergenza sanitaria
vi chiediamo di monitorare e di tamponare questa esigenza, perché
no, magari anche con dei prefabbricati, cosa che si sta facendo
anche in altre realtà, ma poi di provvedere - adesso questa Giunta
ovviamente è a termine del suo mandato - chi verrà speriamo che
intervenga, che si metta mano anche alla ristrutturazione del
plesso scolastico di Porossan, perché adesso si fa l'esempio di
Porossan, ma può essere che nelle prossime settimane ci saranno
situazioni analoghe e per noi quel tipo di realtà sono il vero
valore aggiunto del nostro territorio.
Io spero davvero che ci sia la volontà di continuare in questa
direzione e che appunto le voci sulla volontà di chiusura di questi
plessi siano totalmente infondate, altrimenti vi garantisco che ci
opporremo in tutti i modi a noi consentiti.
Président -
La parole à la collègue Minelli.
Minelli (RC-AC) -
Torno sull'articolo 2 - dopo
l'illustrazione dell'ordine del giorno che abbiamo appena ascoltato
- per esprimere una dichiarazione di voto che è sicuramente
favorevole ma anche per esprimere tutto lo sconcerto che io provo
per quello che riguarda questa vicenda. Nelle audizioni dei giorni
scorsi e nelle discussioni che ci sono state è emerso chiaramente
che ci sono stati degli errori anche pesanti in relazione a questa
vicenda e l'idea che io mi sono fatta è che ci siano delle
responsabilità molteplici - da parte di qualcuno più pesanti - però
credo che un po' in generale ci sia stata, e uso un eufemismo, una
leggerezza nel gestire tutta questa situazione.
Ciò nonostante ritengo che in questa fase abbiamo il dovere di
cercare di porre rimedio a un errore di cui qualcuno dovrà però
assumersi la responsabilità e davvero auspico che il provvedimento
abbia un'accelerazione e si possa in tempi brevissimi arrivare alla
risoluzione di questa questione di cui parliamo - lo ricordo -
dall'autunno del 2018.
Dalle ore 19:41 riassume la Presidenza la presidente
Rini.
Rini (Presidente) -
La parola al collega Barocco.
Barocco (GM) -
Solo per esprimere una dichiarazione di
voto favorevole ma nella discussione che si è dipanata in questi
ultimi interventi sulla preoccupazione dei plessi scolastici
cerchiamo che questa attenzione sia rivolta - l'ha già detto anche
la Presidente Rini - non solo al plesso in questione che adesso ha
dei problemi ma anche a una ricognizione, se ci sono delle
situazioni simili per cercare poi di risolverle. Teniamo conto che
sono competenze molteplici, non solo dell'Assessorato ma anche dei
comuni e delle istituzioni scolastiche che hanno un'autonomia
scolastica e quindi si muovono all'interno di un coacervo di norme;
in questo momento in cui si sta uscendo da questa pandemia, il
presidio sul territorio, l'apertura di scuole, il mantenimento di
scuole aperte sul territorio sono anche un modo per garantire un
certo distanziamento sociale e una certa organizzazione della
didattica sempre più sicura e sempre più in grado di dare delle
risposte a questo momento così difficile. Quindi non faccio altro
che ribadire il voto favorevole.
Sulla gestione di questo dossier non si può che dire che c'è
stata una certa leggerezza, però bisogna comunque parimenti dire
che in Commissione c'è stata un'ammissione di colpa, seppur
tardiva, da parte di certe strutture, però per molteplici colpe non
vorrei che "tutti responsabili e nessuno responsabile". I mezzi per
verificare le responsabilità sappiamo quali sono e poi ovviamente
la politica, come stasera, ci deve mettere una toppa.
Presidente -
La parola al collega Vesan
Vesan (M5S) -
Visto che è stato chiesto il voto segreto,
noi preferiremmo comunque fare una dichiarazione sul nostro voto
relativamente a quest'articolo, per evitare di essere tacciati -
così come è successo già stranamente ad altri colleghi in
quest'aula -di essere dei franchi tiratori.
Invece no, noi votiamo in funzione di quello che dichiariamo e
la nostra dichiarazione su questo secondo articolo è dettata da una
sostanziale perplessità. Abbiamo appena sentito tantissimi colleghi
stracciarsi le vesti a favore della scuola e sulla necessità di
riaprire gli istituti a seguito delle chiusure per il Covid,
assolutamente entro la data utile del 14 di settembre,
immediatamente dopo aver dichiarato che invece se i soldi lasciati
ai comuni non vengono investiti nelle scuole ma vengono investiti
in asfaltatura delle strade, invece va benissimo e quindi rimaniamo
un po' perplessi di fronte a quest'atteggiamento diffuso da Dottor
Jekyll e Mister Hyde.
Relativamente invece a questo specifico punto, le
rassicurazioni, se così vogliamo chiamarle, che abbiamo avuto
dall'ufficio legislativo della Giunta, di cui ha già parlato il
collega Gerandin, non sono state particolarmente convincenti. In
realtà, questi soldi destinati al Comune di Pont-Saint-Martin non
sono ancora stati utilizzati e sono stati oggetto della loro
cancellazione dal bilancio a seguito di palesi errori realizzati
sia dall'amministrazione del Comune di Pont-Saint-Martin che
dall'Amministrazione regionale.
È divertente che qualche collega dica che la politica debba
mettere un taccone. Fatto da chi? Sugli errori di chi? Sugli errori
fatti dall'Assessorato all'istruzione e sugli errori fatti dalla
Amministrazione comunale di Pont-Saint-Martin, che hanno anche
questi dei referenti politici che non abbiamo sentito stracciarsi
le vesti per aver mandato in economia 2 milioni e 700 mila euro a
causa dei loro errori.
Il Movimento 5 Stelle ritiene che ognuno sia responsabile delle
sue colpe, il Movimento 5 Stelle ritiene che le rassicurazioni che
abbiamo avuto sul fatto che in prima battuta noi Consiglieri non
possiamo essere ritenuti responsabili di fronte alla Corte dei
Conti, che è la triste preoccupazione di tanti colleghi qui dentro,
in seconda battuta il fatto che gli atti amministrativi che poi
impegneranno questi soldi invece possano avere dei sostanziali vizi
di legittimità è una risposta che non abbiamo avuto e che forse a
molti colleghi interessava poco; a noi interessa molto, perché il
fatto di assegnare dei soldi in sanatoria è qualcosa di dubbia
legittimità, indipendentemente dal fatto che questi soldi poi
possano essere richiesti a titolo personale dalla Corte dei Conti a
ognuno di noi.
Quindi su questo articolo, a malincuore, perché in realtà, per
garantire la riapertura il 14 settembre, avremmo voluto
investimenti sulle scuole ben più consistenti delle briciole che
questo articolo va ad assegnare un po' a posteriori, perché si è
accorto che non li aveva messi abbastanza prima, e anche
tristemente per quello che riguarda l'intervento sul ponte
d'Issime, il nostro voto sarà di astensione.
Presidente -
La parola al collega Ferrero.
Ferrero (VDALIBRA) -
Per dichiarare che il Gruppo
Vdalibra si asterrà su questa votazione per un semplice motivo: qui
la Giunta impegna 2 milioni e 700 mila euro, mette da parte 2
milioni e 700 mila euro. Il Comune di Pont-Saint-Martin si
dimentica - e si dimentica anche qualcuno qui all'interno - di
questi 2 milioni e 700 mila euro, i lavori però iniziano senza
effettivamente la copertura e oggi da parte della coordinatrice del
dipartimento legislativo ci arriva un parere che è fenomenale, che
ci dice: "premesso che il disegno di legge è in parola non è
pervenuto agli uffici e strutture del dipartimento legislativo, che
non dispone di alcuna documentazione istruttoria. Si precisa che le
osservazioni sono rese unicamente sulla base di quanto riferito
da".
Ma scusate, ma chi avete consultato? Un medium per avere il
parere? Ma che cosa ci fa il dipartimento legislativo? Sarebbe
curioso saperlo, anche perché già in precedenza si era verificato
un caso del genere in cui il dipartimento legislativo non viene
coinvolto riguardo a un provvedimento che deve essere
approvato.
E allora qui - al di là di qualsiasi osservazione sulle
responsabilità che poi vengono messe nel pentolone del voto
segreto, così ognuno può fare quel che vuole - io dico noi ci
asterremo, ci asterremo perché viene comunque da parte di questo
Consiglio un segnale ai comuni che è pericolosissimo. Qui si dice:
fate la spesa che poi quei 35 pirla vi fanno una sanatoria, perché
è così che finiamo, è così che finiamo e questo rappresenta un
precedente dal quale sinceramente noi prendiamo le distanze! Ma
altro che voto segreto! Se volete votare a favore, metteteci la
faccia, non ci sono problemi. Certo, ci vanno di mezzo i poveri
alunni, i poveri giovani, ma perché ci vanno di mezzo? Perché qui
non si ha il coraggio di prendere per le orecchie coloro che
all'interno dell'Amministrazione e al Comune di Pont-Saint-Martin,
lautamente pagati, hanno dormito. Qui c'è una responsabilità che
non è neanche politica, è dei funzionari che, come al solito, la
passano sempre liscia, anche quando sbagliano, perché molti di
questi funzionari che vengono scelti in base ad appartenenza
politica e non a competenza hanno sempre questo paracadute.
Questo tipo di paracadute prendetevelo voi, prendetevelo per i
vostri che sbagliano e che non pagano mai!
Presidente -
La parola all'assessora Certan.
Certan (AV) -
Credo che sia importante fare un po' di
chiarezza riguardo a quest'articolo 2 che mi pare di aver capito
abbia due commi in particolare sull'edilizia scolastica e poi dirò
due parole sulla scuola di Porossan per rispondere ai colleghi
Restano e Rini, in particolare riguardo alla situazione di una
classe del plesso di Porossan.
Si ritiene indispensabile in questo disegno di legge la
presentazione dell'articolo sulla scuola di Pont-Saint-Martin, non
essendo stato perfezionato l'impegno - non la prenotazione, la
prenotazione della spesa è stata fatta con delibera di Giunta -
entro il 31/12/2019 e poi differite le risorse sul 2020.
Le somme sono state poste in economia secondo le regole
contabili. Per poter erogare il finanziamento al Comune è
necessario ora allocare nuovamente le risorse a bilancio 2020. Per
semplificare: nel 2019 il 24 aprile l'articolo 7 della legge 4
prevedeva un contributo straordinario alla scuola di
Pont-Saint-Martin. L'8 maggio il Comune ha presentato il
cronoprogramma, vi è poi stata anche la delibera di Giunta il 17
maggio 2019, che prenotava il finanziamento e che nell'articolo 6
dell'allegato precisava che il finanziamento sarebbe stato erogato
su presentazione di formale richiesta da parte del Comune.
La delibera è stata trasmessa al Comune di Pont-Saint-Martin;
nel 2019 il Comune non ha presentato richieste di erogazioni in
quanto i lavori hanno subito uno slittamento rispetto al
cronoprogramma che era stato presentato e comunicato alla Regione a
maggio. Vi sono stati mesi di chiusura dell'attività di tutte le
imprese a causa del Covid e bisogna anche ricordare, l'ho detto in
premessa, che non essendo stato perfezionato l'impegno entro il 31
dicembre dal dirigente della struttura programmazione edilizia e
logistica scolastica - al quale sono state assegnate le risorse e i
cui capitoli di spesa sono sotto la sua responsabilità - la somma è
andata in economia secondo le regole contabili, quindi non è
avvenuto nulla di illecito. Le somme sono andate in economia e sono
da riprenotare sull'anno 2020 poiché non è stato fatto questo
differimento.
Nell'incontro con il Comune di Pont-Saint-Martin per la verifica
del cronoprogramma avvenuto giovedì 9 luglio si è convenuto che, se
il DL verrà approvato, la dirigente competente potrà procedere con
l'impegno delle somme sul 2020 e provvederà alla liquidazione in
base alla rendicontazione del Comune sugli stati di
avanzamento.
Giusto per chiarire, nessun dirigente dell'Assessorato è stato
scelto in questo periodo dall'Assessore in questi anni, erano
dirigenti già operanti su queste strutture.
Per quanto riguarda il comma 2, è un estratto del piano
dell'edilizia scolastica, vi sono delle ulteriori prenotazioni di
spesa per le scuole superiori di Aosta, in particolare per
l'Istituto Manzetti nelle sue due sedi di Via Festaz e Via
Chambery, dello Iar e dell'Isiltep di Saint-Vincent che quest'anno
vede di nuovo istituite tutte e cinque le classi.
Per Porossan già dal mese di giugno ci sono stati incontri con
tutte le strutture, il Comune di Aosta e le nostre strutture con i
genitori, con il RSPP, cioè il responsabile della sicurezza, che ha
già fatto due sopralluoghi nella struttura. La previsione era di
spostare una sola classe, non tutto il plesso, anzi, questo
problema emerge perché il plesso di Porossan in questi anni è
cresciuto non perché lo si vuole sopprimere, il problema è diverso,
proprio perché è cresciuto.
Comunque mi prendo l'impegno sicuramente, credo di avere già un
incontro con i firmatari della lettera, non so esattamente in quale
giorno e se sia questa settimana, però se poi anche la Commissione
vuole audirli siamo a disposizione anche noi.
Quindi assolutamente in questo periodo abbiamo preso l'impegno
di mantenere, proprio per l'emergenza Covid, i piccoli plessi
perché sono un polmone per le nostre strutture e quindi non abbiamo
certo intenzione di centralizzare.
Dalle ore 19:56 assume la Presidenza il vicepresidente
Distort.
Distort (Presidente) -
Ha chiesto la parola il collega
Cognetta.
Cognetta (VDALIBRA) -
. Solo per precisare un paio di
aspetti emersi durante i lavori della Commissione relativamente a
questo disegno di legge. In particolare mi preme sottolineare
quanto affermato dal dirigente del settore delle finanze che è
stato convocato in merito proprio all'articolo relativo alla scuola
di Pont-Saint-Martin e alle problematiche sollevate dal collega
Gerandin, e non solo, rispetto al fatto che questi soldi fossero
andati in economia.
Il fatto che 2 milioni e 600 di spesa prenotata vengano a un
certo punto dimenticati ci ha colti tutti un po', così, di sorpresa
perché noi pensiamo, nella nostra ragionevolezza, che se ci sono
dei fondi importanti per sistemare delle scuole, una scuola in
particolare per dare una possibilità di studio a una serie di
allievi, chi è preposto a fare questo lavoro se ne occupi. Invece
non solo è stato candidamente ammesso che c'è stata questa
dimenticanza e quindi i soldi sono andati in economia, ma poi,
chiedendo al dirigente delle Finanze come sia possibile questo
fatto, ci è stato risposto che non è formalizzato all'interno della
nostra amministrazione alcun tipo di feedback, cioè non c'è nessun
controllo sull'operato che avviene all'interno dei diversi
Assessorati rispetto alle spese impegnate.
Quindi, in sostanza, non c'è il controllo di gestione, controllo
di gestione che vorrei ricordare quando c'era il Governo Spelgatti
e l'Assessore alle finanze era il collega Aggravi era stato in
qualche modo sollecitato e soprattutto si stava cercando di
metterlo in piedi, poi ovviamente il nuovo Governo ha bloccato
tutto perché non sia mai che poi si faccia il controllo di gestione
in quest'amministrazione, stiamo scherzando? Poi scopriamo che
magari i soldi non riusciamo a spenderli o li spendiamo male o
chissà cos'altro!
Quindi anche su questo ci sarebbe un discorso politico che si
apre molto grande perché sembra una banalità ma avere
un'amministrazione pubblica che ha un giro d'affari di più di 1
miliardo e 200 milioni senza un controllo di gestione, un po' fa
accapponare la pelle, se ci pensate un attimo, ma questo non
succede soltanto in Regione, succede in tante, tante altre
amministrazioni, è una cosa meravigliosa! Poi ci si chiede perché
ci sono gli sprechi. Che strano, non ce l'ha manco la USL, fatevi
due conti!
E noi siamo qui che adesso dobbiamo riparare agli errori dei
funzionari che non si sono neanche accorti di che cosa è successo,
se ne sono addirittura accorti quando ormai avevamo già approvato
il progetto di legge, il DL 60 che poi è diventato la legge 8, che
è successo poi due-tre settimane fa, mica dieci anni fa.
E oggi siamo qui che facciamo una modifica alla modifica della
modifica e dobbiamo pensare ovviamente ai ragazzi perché poi ci è
stato anche detto questo: "mi raccomando, pensate ai ragazzi".
Allora vedete, ci troviamo di fronte a un grosso dilemma:
dobbiamo pensare ai ragazzi o a come vengono spesi i soldi in
quest'aula, o dei soldi ce ne possiamo fregare e come vanno spesi
non importa, perché è passato questo messaggio alla fine da parte
di questa maggioranza!
Non importa come vengono spesi i soldi purché vengano spesi,
perché a qualcosa serviranno e qualcosa faranno. Forse quando
c'erano enormi quantità di risorse, poteva essere un ragionamento
logico. Credo che da qualche anno queste risorse siano venute a
mancare e forse dovremmo fare attenzione a come spenderli perché
continuando ad andare avanti così stiamo mandando in barca tutto il
sistema, non so se ve ne siete accorti, e i funzionari stessi non
sono preparati a gestire queste cose, perché io non posso pensare
che un funzionario che è qui non da ieri ma da qualche anno
dimentichi un impegno da 2 milioni e 700, perché gli errori possono
capitare a tutti, per carità, esistono i debiti fuori bilancio che
ho visto che negli anni sono diminuiti proprio perché a continuare
a fare certi tipi di azioni negli anni sono scesi i debiti fuori
bilancio. Chissà come mai?
Però qui ce lo siamo dimenticati, ma non è un debito fuori
bilancio, è un rifinanziamento, cosa che non esiste da nessuna
parte il rifinanziamento, però lo avete chiamato rifinanziamento e
il legislativo ci dice che non l'ha neanche visto.
È meravigliosa questa cosa! Ma tanto i 35 sono coperti
dall'articolo 24 dello statuto che dice che qualunque voto diamo in
aula va bene e quindi, come ho detto in Commissione, basta mettere
qui 35 "spingitasti" automatici, al click del Presidente di turno
automaticamente appare tutto verde e siamo a posto, così i comuni
sono contenti, i ragazzi vanno a scuola e va tutto bene. Non
importa dove vanno i soldi, tanto di sicuro saranno stati spesi
bene. Giusto? Ci hanno raccontato questo per anni, e poi vediamo
quello che succede dalle cronache che ci sono sui giornali su come
vengono spesi i soldi. Che meraviglia!
Presidente -
La parola alla collega Pulz.
Pulz (ADU VDA) -
L'autunno sarà temiamo assai difficile
per tutti, in particolare per quegli allievi senza aula accanto
agli insegnanti senza cattedra che saranno molto probabilmente
obbligati a proseguire con la didattica a distanza. Io non so se ci
rendiamo conto tutti quanti di quanto sarebbe grave quella
situazione, nonostante tutti i proclami e gli impegni che questo
Consiglio ha finto di assumere, salvo poi riuscire a smentirli tre
giorni dopo in un clima d'incredibile schizofrenia come è stato il
caso da manuale della riapertura delle graduatorie approvata con
l'ordine del giorno di ADU VDA e poi smentita dall'approvazione di
un articolo di legge che va in senso contrario, con tanto
d'inaccettabile piattaforma rossonera per gli insegnanti valdostani
per cui, per esempio, la formazione non è obbligatoria a differenza
del resto del paese.
Vorrei anche condividere con voi l'ansia che mi mette addosso
passare accanto all'angolo verde di Viale Chabod o della Torre del
Lebbroso e pensare che in uno di quei bei prati in poco più di un
mese deve sorgere il nuovo liceo linguistico e scientifico Bérard
in versione prefabbricata.
Questo, se posso, sinceramente ci preoccupa molto di più dei
poveri bambini di Porossan, secondo voi traumatizzati e addirittura
privati della loro identità, che hanno a disposizione aule sicure
ma devono fare un viaggio con un comodo pulmino messo a
disposizione dal comune di Aosta che, tra l'altro, è competente,
mentre noi Consiglio regionale non lo siamo.
Hanno davvero una strana idea alcuni di voi dell'autonomia
scolastica e proprio anche dell'autonomia in generale. Magari,
anzi, frequentando nuovi coetanei ad Aosta quei bambini rischiano
di fare nuove amicizie e di aprirsi a nuove e felici esperienze in
modo che diventino adulti meno ottusi.
Per risolvere comunque i troppi problemi legati all'edilizia
scolastica, soprattutto per la scuola secondaria, e di quella sì
che noi come Consiglio regionale siamo responsabili, oltre ai
poteri commissariali al Presidente della Regione e all'ingegner
Rocco che coordina i lavori, bisognerebbe dare anche i super
poteri, ma quelli che hanno i super eroi dei cartoni animati, per
finire tutte le aule necessarie entro il 14 settembre. E anche a
noi 35 credo che servirebbero a questo punto i poteri dei super
eroi dei fumetti, per trasformarci finalmente in un Consiglio serio
che ha coscienza e ha a cuore la formazione dei nostri giovani più
di ogni altro strampalato piano strategico per la nostra Valle
d'Aosta futura.
ADU VDA vota molto convintamente a favore di quest'articolo 2
per assicurare appunto la scuola in presenza dal 14 settembre a
tutti i ragazzi, in questo caso specifico nel Comune di
Pont-Saint-Martin, e in ogni altra sede scolastica in cui servano
interventi di messa in sicurezza e di adeguamento.
Presidente -
Ci sono altre richieste d'intervento? Ha
chiesto la parola il collega Gerandin ma è già intervenuto.
Gerandin (MOUV') -
Come dichiarazione di voto. Io sono
intervenuto sull'articolo.
Presidente -
Sì, ma l'intervento era relativo alla
dichiarazione di voto sull'articolo, mi spiace, collega Gerandin.
Ci sono altre richieste d'intervento?
Dalle ore 20:08 riassume la Presidenza la presidente
Rini.
Rini (Presidente) -
Possiamo aprire la votazione, è stata
richiesta la votazione segreta. La votazione è aperta. Chiudiamo la
votazione.
Presenti: 35
Votanti: 27
Favorevoli: 25
Contrari: 2
Astenuti: 8
Il Consiglio approva.
Articolo 3, ci sono delle richieste d'intervento? Non ci sono
richieste? Ha chiesto la parola il collega Gerandin.
Gerandin (MOUV') -
Visto che non ho potuto fare la
dichiarazione di voto prima, ne approfitto su questa così sarò
molto chiaro nel senso che non mi sono mai nascosto dietro un voto
segreto, per cui era semplicemente quello che volevo dichiarare
prima, vale a dire che la mia era un'astensione, e riallacciandomi
comunque a questi contenuti di legge quello che voglio
semplicemente dire è che è vero, nella pubblica Amministrazione
soprattutto chi vuol fare l'amministratore ha un dovere che è
quello di porre rimedio, per cui sono assolutamente in linea con il
pensiero della collega Minelli, ma io penso che in pubblica
amministrazione ci sia prima di tutto un compito che tutti noi
abbiamo, vale a dire il rispetto delle regole della pubblica
amministrazione.
Per cui sicuramente ci sono degli aspetti che a volte prevedono
e comunque impongono delle assunzioni di responsabilità, ma ci sono
delle regole nella pubblica amministrazione che valgono in Valle
d'Aosta perché per il momento noi applichiamo il testo unico della
pubblica amministrazione e degli enti locali, non abbiamo facoltà e
competenza primaria in materia, per cui dobbiamo applicare le
regole che comunque vengono applicate nel resto d'Italia.
Io in quest'aula ho sentito nella passata legislatura alcune
definizioni che nella pubblica amministrazione non esistono, ho
sentito il ristoro, era legato a una vicenda molto delicata che in
questo momento io non voglio neanche sfiorare perché comunque è una
vicenda non conclusa, stavolta sento che in questo disegno di
legge, nel complessivo del disegno di legge si parla di
rifinanziamento. Il rifinanziamento non esiste nella pubblica
amministrazione, non esiste, questo io voglio che rimanga agli
atti, il rifinanziamento non esiste!
Quando ci sono risorse che vanno in economia, assessora Certan,
non c'è il vincolo per cui sono da riassegnare nel 2020, non è
così, perché quando vanno in economia sono a disposizione del
bilancio, possono essere assegnate per questo o per altri
interventi. Queste sono regole che valgono nella pubblica
amministrazione ma, torno a dire, io sono ben felice ma quello che
voglio semplicemente dire è che la mia preoccupazione, l'ho detto
prima, è che degli interventi che cercano magari di porre rimedio,
come in questo caso, siano degli interventi assolutamente
inefficaci, perché se anche ci saranno disponibilità in termini di
legge, il mio timore posso garantire è solo ed esclusivamente
legato al fatto che non potranno essere erogati perché chi si
troverà nella necessità di fare un provvedimento dirigenziale per
assegnare queste risorse, avrà di fronte una barriera, quella di
dire: io sono obbligato ad acquisire gli strumenti per capire se
l'iter procedurale è un iter che ha seguito le regole della
pubblica amministrazione.
Di fronte a questo il mio timore, ma non è il mio auspicio, il
mio timore è che a fronte di questo probabilmente questo Consiglio
avrà fatto il
beau geste
di dire: siamo tutti per la scuola,
tutti per sistemare, ma non avrà risolto nulla e chi sarà in queste
difficoltà saranno gli amministratori di Pont-Saint-Martin che
hanno già ordinato questo tipo d'intervento senza averne copertura
finanziaria.
Presidente -
La parola al collega Restano.
Restano (VDA ENSEMBLE) -
Colgo anche io quest'opportunità
per fare due considerazioni e ringraziare l'Assessore alla pubblica
istruzione per la sua risposta, ringraziarla dell'interessamento e
sottolineare che quanto da noi posto in evidenza serve per la
tutela degli alunni e quindi il RSPP, che per decreto 81 si occupa
di sicurezza nei luoghi di lavoro, a nostro modesto parere non è
sufficiente. È per quello che parlavo anche di sanitari esperti, di
sanità pubblica, per valutare anche altre opportunità, opportunità
che solo l'occhio di una persona che si occupa in maniera specifica
di questo magari può individuare. Per questo noi avevamo
predisposto l'ordine del giorno, proprio per evidenziare queste
cose. Ritengo che l'opportunità che diamo a questi ragazzi e a
tutti quelli che si troveranno nelle stesse condizioni non neghi
loro la possibilità di confrontarsi con ragazzi di città ma
consista nell'andare nel senso vero di quello che la nostra storia
ci indica e di quello che la nostra autonomia ci indica. Anche chi
ha vissuto come me, e forse l'assessore Chatrian, prevalentemente
sopra i 2000 metri tutta la vita ha avuto l'opportunità di scendere
fino in città, anche in città metropolitane, di girare qualche
località europea e di aggiornarsi e di confrontarsi con altri
ragazzi.
Quindi la nostra ricchezza è mantenere le scuole dei villaggi e
non separare questi allievi.
Dalle ore 20:12 assume la Presidenza il vicepresidente
Distort.
Distort (Presidente) -
La parola all'assessora
Certan.
Certan (AV) -
Proprio per non continuare a dire "chiunque
cosa" come ama dire lei, collega, vorrei un attimo ribadire che,
riguardo al rifinanziamento, l'ho detto e lo ripeto, con
quest'articolo è stato necessario allocare nuovamente le risorse a
bilancio a seguito di un errore che è stato riconosciuto, in modo
chiaro, e anche portato con tutta la documentazione in Commissione.
Quindi ribadisco: questa è una dicitura che mi è stata data dagli
uffici che hanno scritto anche il parere, quindi sono state
allocate nuovamente le risorse poiché non lo erano state lo scorso
anno.
Per quanto riguarda invece il discorso sulla scuola e su una
classe di Porossan, condivido quanto ha detto il collega Restano:
al di là del fatto dei due-tre chilometri che dovranno fare i
bambini, è evidente che è importante che tutti, soprattutto le
scuole piccole e le scuole di base, rimangano sul loro territorio e
possano rimanere soprattutto in questo periodo nelle proprie
classi.
Il problema che si è creato a Porossan è sicuramente da
affrontare nel complesso per la ristrutturazione del plesso nella
sua totalità; in questo momento per tutta una serie di motivazioni,
anche legate al Covid ma non solo, il responsabile della sicurezza
e sicuramente anche il medico della scuola saranno a disposizione
della Commissione per ribadire quanto hanno ritenuto dire in
seguito ai sopralluoghi.
Io mi prendo l'impegno di valutare di nuovo la situazione con il
Comune di Aosta.
Siccome anche molti bambini arrivano anche da altri comuni,
quali Roisan, è stato proposto a questa classe di spostarsi sulla
scuola di Roisan dove vi erano delle classi libere e vi è stata
anche la disponibilità da parte del dirigente scolastico ad
accogliere i bimbi.
Quindi io direi in prima battuta che è importante che i bambini
possano rimanere nel loro comune o nella loro frazione, in seconda
battuta in questo momento dobbiamo prendere in considerazione però
anche tutte le disponibilità che possono venire proprio per poter
affrontare la problematica.
Ora il Comune di Aosta - il Sindaco ha l'autorità, datagli
dall'articolo 7 Ter della legge nazionale - se lo vorrà potrà
valutare se mettere oppure no un prefabbricato, in quanto
commissario straordinario per l'edilizia, nella scuola
dell'infanzia e nella scuola primaria o se riterrà di fare altre
valutazioni.
Adesso non vedo il collega Restano ma credo che se vi sono delle
necessità e delle possibilità che verranno sicuramente prese in
considerazione, come peraltro abbiamo fatto con tutte le
ricognizioni che dirigenti scolastici insieme ai Sindaci hanno
fatto sul territorio.
Presidente -
La parola alla presidente Rini.
Rini (PNV-AC-FV) -
In realtà stiamo un po' abusando dello
spazio che c'è stato concesso sull'articolo 3, ma visto che è stato
risollevato il tema, ovviamente anch'io esprimo la mia posizione su
questo. Io sono un po' spaventata, anzi, molto spaventata dalla
calma con cui l'Assessore, quando ha illustrato la questione di
Porossan, ha detto: "eh, ma stiamo parlando solo di una classe".
Ecco, per noi solo una classe - stiamo parlando di una classe,
stiamo parlando di tanti bimbi e delle loro famiglie - è importante
come tante classi, ogni classe, ogni bambino per noi ovviamente
deve avere l'importanza che merita.
Mi pare che l'Assessore convenga con noi quindi sul fatto di
fare tutto ciò che è nelle possibilità dell'Assessorato, capiamo
bene il ruolo fondamentale che gioca il comune di Aosta con il suo
Sindaco, anche per i poteri conferitigli ma non solo, però crediamo
che anche la Sovrintendenza e anche l'Assessorato possano essere
determinanti in queste decisioni.
Quindi io, noi le chiediamo di monitorare con un'estrema
attenzione, senza banalizzare quanto sta accadendo e cercando di
dare una risposta su questo tema. Ci sono già delle proposte
avanzate e codificate in maniera puntuale, quindi proviamo a
partire da quelle però scongiuriamo il rischio che una classe - e
quindi non solo una classe, che una classe e quindi dei bambini -
debba vedere compromesso il prossimo anno scolastico con uno
spostamento sul territorio.
Sull'articolo 3 siamo ovviamente favorevoli.
Dalle ore 20:20 assume la Presidenza il vicepresidente
Farcoz.
Farcoz (Président) -
Est-ce qu'il y a d'autres qui
souhaitent intervenir par rapport à l'article 3 ? Je ne vois pas de
requêtes d'intervention, donc on ouvre la votation en invitant les
collègues à voter.
Dalle ore 20:20 riassume la Presidenza la presidente
Rini.
Rini (Presidente) -
Chiudiamo la votazione.
Presenti: 35
Votanti: 29
Favorevoli: 29
Astenuti: 6 (Cognetta, Ferrero, Mossa, Nasso, Russo e Vesan)
Il Consiglio approva.
Posso dare lo stesso risultato all'articolo 4?
Presenti: 35
Votanti: 29
Favorevoli: 29
Astenuti: 6 (Cognetta, Ferrero, Mossa, Nasso, Russo e Vesan)
Il Consiglio approva.
Posso dare lo stesso risultato all'allegato 1?
Presenti: 35
Votanti: 29
Favorevoli: 29
Astenuti: 6 (Cognetta, Ferrero, Mossa, Nasso, Russo e Vesan)
Il Consiglio approva.
Poniamo in votazione la legge nel suo complesso se non ci sono
richieste d'intervento. Prego collega Mossa, a lei la parola.
Mossa (M5S) -
Per dichiarazione di voto. Questo DL, e mi
riferisco in particolare all'articolo 1, è stato una vera e propria
forzatura sotto tutti gli aspetti, ma ormai siamo abituati a questo
iter già dalle leggi precedenti.
Partendo dalla convocazione fatta dai sindaci al Consiglio
regionale, nemmeno fosse una loro prerogativa, con nemmeno 24 ore
di anticipo da quell'incontro avvenuto qui in Palazzo,
probabilmente concordato con qualcuno dei presenti per fare mera
strumentalizzazione - o se vogliamo un po' di propaganda elettorale
visto le imminenti elezioni regionali e comunali - per poi finire
in Commissione e ora in aula andando contro, come ha evidenziato
giustamente il collega Manfrin in Commissione, all'articolo 27 del
regolamento, che non sto a ripetere visto che è già stato citato
più volte, ma non solo, anche all'articolo 37 sempre del
regolamento che dice, e recito: "non possono inoltre essere
iscritti all'ordine del giorno proposte di atti amministrativi,
fatta eccezione per gli atti di nomina che riproducono
sostanzialmente il contenuto di proposte precedentemente respinte
dal Consiglio, se non sono trascorsi almeno sei mesi dalla data di
reiezione".
Quindi si è andati contro due articoli del regolamento, articoli
che, guarda caso, sono stati interpretati e applicati alla
perfezione nel momento in cui si è rischiato di ridiscutere il
taglio delle indennità dei Consiglieri e degli Assessori.
Ora tolta la questione dei 2 milioni e 700 per la scuola di
Pont-Saint-Martin - e anche qui ci sarebbe da aprire un'altra
parentesi riguardo ai debiti fuori bilancio - e la questione della
ristrutturazione del ponte del Comune di Issime, ciò che oggi ci
troviamo nuovamente a discutere e a votare in quest'aula è una
misura che non ha nessun carattere di necessità e urgenza. Ma non
c'è problema, sono convinto che forse qualcuno potrà votare nella
propria intimità del voto segreto questa legge perché qui dentro si
può sbagliare, si può perseverare, si può continuare a perseverare
ma mai sia che qualcuno si prenda le proprie responsabilità!
Mi preme dire che il fatto stesso che venga richiesta la
votazione segreta, e non mi riferisco solo a questa legge ma anche
a quelle precedenti ...se verrà chiesta, intanto su qualche
articolo è già stata richiesta, comunque è già un chiarissimo
segnale che vi è la coscienza che ciò per cui si sta votando
probabilmente non è così regolare come si vuol far credere.
Perciò concludo, godetevi pure anche questa piccola vittoria in
quest'ultima, forse, adunanza di questa tristissima Legislatura
dove ve la siete suonata e cantata come avete voluto, spesso in
barba al regolamento e ai principi della nostra democrazia.
Però vorrei sottolineare che per fortuna, grazie all'operato
delle forze dell'ordine e della magistratura, ora chi sbaglia, con
dolo, sta finalmente iniziando a pagare per i propri errori; errori
ne sono stati fatti tanti e la collaborazione con la mafia locale
per garantirsi una poltrona è uno di questi, se non il peggiore di
tutti.
Perciò per quanto mi riguarda non ho altro da aggiungere oltre
all'astenermi dal votare questa legge e augurare a tutti una buona
"egomnia".
Presidente -
Ricordo sempre che siamo in aula di un
Consiglio regionale, non proprio al bar Sport. Prego, collega
Barocco.
Barocco (GM) -
Faccio mio il suo intervento.
Io volevo solo rimarcare un dato politico, una volta in alcuni
Gruppi politici quando tre firmavano da una parte e uno non firmava
e votava in maniera diversa avrebbero detto "c'è qualcosa che non
funziona, il movimento è spaccato". Quello che ha fatto oggi il 5
Stelle: c'è un ordine del giorno votato da tre quarti - io faccio
solo la fotografia, poi -, firmato da tre e poi anche nelle
votazioni avete votato in maniera non uniforme. Quindi andate a
vedere i verbali così ne avete contezza. Comunque il dato è che tre
hanno firmato e uno non ha firmato, questo c'è scritto!
Verba
volant scripta manent,
come per tutte le parole.
Torniamo al dunque, io posso dire che il mio voto sarà
favorevole, appartenevo a quella categoria tanto bistrattata dei
sindaci della Valle d'Aosta che bene o male qualcosa fanno, hanno
fatto e faranno, spero, e quindi questo mi sento di dover dire e di
dover propugnare in quest'aula questa votazione, senza scomodare
regole più o meno scritte o più o meno codificate e quindi questo
è.
Se permettete, sul controllo dell'effettiva spesa abbiamo
votato, ho votato a favore, un ordine del giorno che dietro la
trasparenza è solo una trasparenza, perché chi vuole controllare,
insieme all'elenco delle opere, dovrebbe chiedere in quanto tempo
le fanno e se saranno fatte, perché vedere un elenco di opere dice
qualcosa ma non dice nulla. Il famoso controllo di gestione è anche
quello.
Allora è questo che qualche volta dietro la trasparenza "ah sì,
bene, li abbiamo messi sul portale della Regione", bella cosa però
poi bisogna essere conseguenti, e quindi su questo io penso che sia
un primo passo, il controllo di gestione si può fare, ci sono stati
dei tentativi, cerchiamo di continuare.
Io il primo controllo di gestione l'ho visto negli anni '80 alla
Regione Lombardia con il dottor Giorgi, quindi la tanto bistrattata
Lombardia, allora non so chi governasse, ma era già
all'avanguardia... è solo un dato di sintesi.
Quindi ben vengano i tentativi di controllo di gestione e penso
che la sfida che noi adesso lanciamo ai sindaci è che i sindaci
dimostrino di usarli quei soldi e di usarli bene.
Presidente -
Ha chiesto la parola la collega
Spelgatti.
Spelgatti (LEGA VDA) -
Spero che veramente questo sia
l'ultimo, ma veramente l'ultimo, atto di una legislatura
indecente.
Collega Barocco, oggi riprendo i suoi interventi, ripeto, non un
tentativo ma delle misure concrete, perché noi stavamo andando in
quella direzione, di realizzare appunto il controllo di gestione
effettivo, noi l'abbiamo fatto, l'abbiamo fatto concretamente, poi
siamo caduti ma questa era esattamente l'intenzione dichiarata e
ciò esattamente su cui noi stavamo lavorando.
Ricordo che chi ha governato, le forze politiche che hanno
governato per decenni questa regione, il controllo non l'hanno mai
voluto, perché se si vuole qualcosa lo si fa.
Noi volevamo tornare a elezioni e noi della Lega, insieme agli
altri Movimenti che ci hanno sostenuto, e quindi ringrazio il
collega Restano, il collega Gerandin, il collega Ferrero e il
collega Cognetta che ci hanno supportato in queste battaglie,
abbiamo lavorato bene in maggioranza, abbiamo lavorato bene in
minoranza e di fatto siamo riusciti a ridare la parola ai
Valdostani.
Sapete benissimo, voi lo sapete benissimo, tutte le offerte che
ci sono state fatte pur di non tornare ad elezioni, noi non ci
siamo piegati perché noi quello che diciamo facciamo. Siamo
coerenti, possiamo piacere o meno, si può condividere o meno quello
che noi diciamo, quello che noi facciamo, non abbiamo la sfera di
cristallo, nessuno ha la presunzione o la pretesa di saper fare le
cose giuste o di fare poi effettivamente le cose giuste, però noi
quello che annunciamo già in campagna elettorale poi lo facciamo,
piaccia o meno noi siamo così, siamo quadrati, siamo leali. Noi
guardiamo le persone negli occhi e soprattutto i cittadini e poi
vogliamo poter andare in giro a testa alta! Tutti questi giochini
che abbiamo visto anche oggi noi non li facciamo, noi con coraggio
diciamo: noi facciamo questa manovra, contromanovra, noi diciamo
quello che vogliamo fare e poi in quella direzione andiamo.
Noi della Lega siamo partiti in sette e siamo rimasti in sette.
All'interno di questo Consiglio non si capisce più chi sta con chi,
dove sta andando, in quale sigla, in quale partito, in quale
movimento, che cosa vota una volta, che cosa vota la volta
successiva, non si capisce più niente! Per lo meno quello che noi
diciamo lo facciamo ed è facile da capire. C'è chi può essere
d'accordo, chi può non essere d'accordo, ma per lo meno siamo
estremamente chiari in tutto il nostro modo di essere. Io mi
auguro, adesso, visto che siamo riusciti finalmente a ridare la
parola ai Valdostani, perché noi non abbiamo paura di tornare a
casa, non abbiamo paura di quello che succederà, sarebbe stato più
facile semplicemente accettare le proposte e magari appunto tornare
a governare in queste condizioni, sapevamo benissimo che così non
avremmo mai potuto cambiare assolutamente nulla, abbiamo scelto la
via delle urne indipendentemente da chi sarà eletto o meno, perché
nessuno di noi ha paura di tornare al proprio lavoro perché tutti
quanti abbiamo un lavoro, tutti quanti sappiamo cosa fare quando
usciremo dal Consiglio regionale, la politica non è una
professione, è un prestarsi per la collettività in un momento della
vita nel momento in cui si è eletti per poi ritornare a fare la
propria professione.
Quindi noi adesso abbiamo ridato la parola ai Valdostani e
decideranno i Valdostani in tutta libertà e in coscienza se
vorranno effettivamente operare un cambiamento o meno.
Io mi auguro soltanto che chiunque venga eletto in questo
Consiglio regionale sia sostanzialmente una faccia nuova, perché
fino a quando continueranno a esserci sempre le solite facce in
questa Regione non cambierà mai nulla.
Spero sia l'ultimo atto e l'ultimo discorso di questa
legislatura. Quindi noi ci asterremo rispetto alla votazione di
questo disegno di legge.
Dalle ore 20:33 assume la Presidenza il vicepresidente
Distort.
Distort (Presidente) -
Ha chiesto la parola il
consigliere Segretario Vesan.
Vesan (M5S) -
In fase di dichiarazione di voto vorrei
fare una piccola premessa relativamente a questo testo di legge.
Questo testo di legge è il quinto testo di legge che viene
approvato in quest'aula per quello che riguarda la risoluzione
dell'emergenza Covid. Purtroppo, come in tante altre occasioni,
l'emergenza sanitaria è passata non in secondo piano ma proprio in
ultima fila e quindi vorrei puntualizzare solo due cose. La prima è
che l'emergenza Covid non è risolta, che siamo nella fase 2, siamo
in fase di riapertura delle attività, consistente, peraltro, nella
nostra regione dove dal 15 di luglio, come tutti ben sanno, siamo
in piena stagione turistica estiva e questo si può riscontrare
anche nei giorni su settimana in molte delle nostre località.
A questo punto quale dovrebbe essere l'impegno dal punto di
vista sanitario visto che abbiamo per fortuna solamente più che un
ricoverato e un po' di persone in isolamento? Sarebbe un dovere
principale da parte della nostra amministrazione monitorare la
situazione, e quindi prevenire eventuali ricadute; ecco, su questo
non c'è stato che un incremento di fondi finalizzato al
potenziamento del laboratorio di analisi, che però non ha avuto,
per ora, tristemente alcun riscontro. È vero, questa legge è
entrata in vigore da poco, solamente dal 13 di luglio, ma le
dichiarazioni dei rappresentanti dell'Assessorato alla sanità e
dell'USL che annunciavano di essere già pronti, con le risorse già
disponibili, a effettuare 230 tamponi al giorno, hanno visto che in
realtà questa necessità di verifica sanitaria sul territorio
valdostano è stata tristemente disattesa.
L'ultimo dato, che è quello relativo alle ultime 24 ore, parla
di 80 tamponi sul territorio regionale - e stiamo parlando di un
territorio regionale dove c'è una presenza turistica già fortissima
in questo momento - per un totale di 55 nuove persone testate.
In tutto il mese di luglio, e quindi parliamo di stagione
turistica già particolarmente avviata, non abbiamo mai superato sul
territorio della Valle d'Aosta le 100 persone testate. Dal 10 di
luglio, cioè in piena stagione turistica, non solo le persone
testate ma anche i tamponi giornalieri dal 10 di luglio non hanno
mai superato, neppure per una volta, non parliamo della media, i
117 tamponi giornalieri e quindi sì, possiamo vantarci di aver
sconfitto il Coronavirus esattamente nello stesso modo in cui ci
siamo vantati di essere l'unica regione indenne semplicemente non
controllandone la diffusione. In quest'aula e in Commissione ci
siamo sentiti ripetere all'infinito che la Valle d'Aosta fa
tantissimi tamponi rispetto ai suoi abitanti, siamo fra le regioni
che fanno il maggior numero di tamponi pro-capite.
Ebbene, la definizione su se sia sufficiente o meno il numero di
tamponi che facciamo non viene dal rapporto pro-capite ma viene dal
rapporto su quanti contagiati si trovano in funzione del numero dei
tamponi effettuati.
Ecco, in tutta Italia mediamente ogni 100 tamponi vengono
trovati tre contagiati. In Italia di regioni che a parità di
tamponi trovano più contagiati che non la Valle d'Aosta ce ne sono
solamente due e sono il Piemonte e la Lombardia. Ogni 100 tamponi
effettuati la Valle d'Aosta trova ancora oggi, ancora dopo tutti
questi giorni senza nessun contagio riscontrato, naturalmente a
fronte di pochissimi tamponi, un numero di contagiati che è ben più
alto di quello dell'Emilia Romagna, del Veneto, della Toscana,
della Liguria e di qualunque altra regione, fatte salve la
Lombardia e il Piemonte.
Quindi sì, siamo tutti serenamente operativi per la risoluzione
del problema economico ma stiamo nuovamente nascondendo la testa
sotto la sabbia come gli struzzi come abbiamo fatto all'inizio
dell'epidemia. Mi aspetto solamente a questo punto una
dichiarazione sui giornali che dica ai Lombardi di venire tutti
quanti in Valle d'Aosta perché noi non riscontriamo nessun caso di
contagio, vengano pure a portarcelo come è successo già in
passato.
Sulla scorta di questo, quest'ennesimo atto che trascura
volontariamente e colpevolmente l'aspetto sanitario, il voto su
questa legge del Movimento 5 Stelle sarà di astensione.
Presidente -
La parola alla presidente Rini.
Rini (PNV-AC-FV) -
Anzitutto venendo alla dichiarazione
di voto mi sono astenuta e ho votato contro ai due disegni di legge
precedenti che riguardavano gli aiuti anticrisi, perché li abbiamo
ritenuti, come forze politiche che qui rappresento, non essere
delle risposte organiche adeguate al momento storico che stiamo
attraversando.
Voterò invece a favore oggi di questo intervento anche perché è
un intervento che va a sanare degli errori che derivano proprio da
quelle previsioni. Non ritorno nel merito, arriviamo tardi, è
avvilente doversi ritrovare dopo due settimane dall'approvazione
del voto di nuovo in quest'aula, sono cose che abbiamo già detto e
quindi non ci torno.
Il nostro voto sarà favorevole ma faccio altre due
considerazioni, perché io avevo capito che ci avessero chiesto se
volevamo intervenire sulla dichiarazione di voto finale che non
fosse in realtà invece un comizio di apertura di campagna
elettorale come abbiamo sentito e quindi due puntualizzazioni mi
sento di farle anche a nome appunto del Gruppo che rappresento.
Allora guardi, collega Spelgatti, non è l'unica che abbia un lavoro
fuori da quest'aula, fortunatamente e, anzi, io ritengo e ho sempre
ritenuto che forse tutti gli eletti dovessero avere un lavoro fuori
da quest'aula, perché quando la politica diventa professione e
soprattutto quando la politica diventa ragione di vita perché
sostentamento, lì nascono i problemi, io questo lo credo e lo
sosterrò sempre, però sempre affermare che si è gli unici, anche se
siamo e saremo chiamati alle urne, non è bello prendersi sempre i
meriti che non si hanno esclusivamente, perché siete tanti, siete
quindici, non so quanti, ma non sufficienti per andare alle
urne.
Se questo Consiglio regionale in un momento di difficoltà ha
deciso di tornare alle urne è perché ci sono almeno 19 colleghi che
non sono scesi a compromessi, a nessun tipo di compromesso. Io
questo vorrei che fosse chiaro: è una scelta data da diversi
componenti di diversi Gruppi, quindi non è un partito piuttosto che
un altro, anche perché sinceramente noi ci tiriamo fuori, non ci
interessa questo tipo di classifiche.
Concludo sulla questione delle facce nuove, perché ogni tanto si
vuole far passare il messaggio che uno debba vergognarsi se si è
candidato ed è stato eletto. Magari è stato eletto perché è stato
apprezzato dai suoi elettori perché, collega, io ricordo che ho
fatto una campagna insieme a lei, era il 2013, lei era candidata
per il suo partito all'interno della lista della Stella Alpina, non
è risultata eletta, quindi cosa vuol dire faccia nuova?
Su questo io credo che si debba essere rispettosi anche della
volontà delle persone, tutto qua, perché sennò sembra quasi che uno
si debba vergognare di aver ricevuto democraticamente i voti delle
persone.
Quindi su questo credo che ci vada rispetto sempre e in ogni
circostanza per tutti, soprattutto per gli elettori.
Si conclude oggi - speriamo, anche io mi auguro che sia l'ultima
seduta ma non faccio più i saluti ufficiali perché abbiamo visto
che poi non portano bene - una consiliatura travagliata.
Mi auguro che in futuro questo Consiglio regionale possa trovare
una maggiore coesione e una maggiore capacità di sapere guardare
oltre al proprio piccolo orticello e di saper davvero guardare al
bene comune.
Dalle ore 20:44 assume la Presidenza il vicepresidente
Farcoz.
Farcoz (Président) -
Merci. D'autres ? ...Collega
Spelgatti, ho sentito benissimo ciò che ha detto la Presidente, ha
semplicemente citato un fatto e non credo l'abbia connotato con dei
particolari aggettivi. Ha semplicemente riportato dei dati. La
parola all'assessore Baccega.
Baccega (UV) -
Ci troviamo qui quest'oggi a togliere un
vincolo ingiustificato che era stato subito rispetto a un ricatto a
cui il Movimento 5 Stelle aveva sottoposto l'intera Aula
nell'ultimo Consiglio.
Non avrei preso la parola perché di fatto ritenevo che gli
aspetti legati a questa legge potessero essere dibattuti in modo
tranquillo, rilassante, invece abbiamo assistito a un pomeriggio
assolutamente complicato e difficile e prendo la parola proprio per
rassicurare coloro, spero che siano pochi, che ci ascoltano da casa
in questo momento, perché le affermazioni fatte dal collega
capogruppo del Movimento 5 Stelle mi lasciano quantomeno perplesso.
Si parla di diffusione non controllata, si parla di sanità
trascurata, si parla di problematiche legate alla sanità; si dice
che quelle risorse non vanno ai comuni perché altrimenti i comuni
avrebbero in qualche modo risolto la problematica sanitaria.
Ci sono molti comuni che non hanno neanche una struttura
sanitaria al loro interno. Quindi queste affermazioni che voi fate,
io capisco che siete in campagna elettorale, capisco che tutte le
mattine uscite con un comunicato a favore di questa o di
quell'altra soluzione in ambito sanitario o socio-sanitario o
addirittura di politiche sociali, però è un danno che state facendo
alla Valle d'Aosta.
Noi in questi ultimi giorni abbiamo lavorato pesantemente in
ambito sierologico e in ambito tamponi da effettuare correttamente
senza avere problematiche di nessun tipo e voi uscite con
affermazioni che non stanno né in cielo né in terra!
Quindi voglio rassicurare i Valdostani, voglio rassicurare gli
operatori del turismo della Valle d'Aosta che la situazione
sanitaria è sotto controllo, abbiamo incrementato le risorse,
abbiamo incrementato le presenze sul territorio e ci sono ancora
delle difficoltà oggettive, abbiamo ancora degli interventi
importanti da fare sul territorio, si sta lavorando in quella
direzione ma che si venga a dire che la diffusione non è
controllata e che la sanità è trascurata è un'affermazione
inaccettabile per chi siede in questo Consiglio, tutto perché è
giusto tranquillizzare la popolazione in questo senso e quindi mi
sento di farlo.
Collega Mossa, lei parla di propaganda elettorale, questa non è
propaganda elettorale, questo è dire le cose come stanno. E poi
lezioni da chi è rappresentato da Toninelli e Azzolina, scusate,
difficilmente ne prendiamo.
Dalle ore 20:48 riassume la Presidenza la presidente
Rini.
Rini (Presidente) -
Collega Pulz, prego.
Pulz (ADU VDA) -
ADU VDA ha continuato a lavorare per
tutta l'emergenza con tutta l'energia che abbiamo, a testa bassa, e
credo che nessuno possa sostenere il contrario. Abbiamo partecipato
a tutti i tavoli a cui era presente anche il dottor Aggravi - a
parte quelli segreti come quello a cui forse sta partecipando ora
fuori dall'aula - e in coerenza con l'atteggiamento collaborativo
che abbiamo sempre cercato di avere pur con il nostro spirito
critico che riteniamo un assioma sacro, abbiamo davvero mal
sopportato chi ha fatto anche del tempo dell'emergenza quello delle
scaramucce strumentali che, anzi, ritengo più corretto definire
propaganda e ricatti sulla pelle delle persone in difficoltà.
Lavoratori, imprese, famiglie, giovani, tutti quanti ancor più
dal mese di marzo ci hanno chiesto una cosa sola: massima serietà e
un alto senso di responsabilità e infatti abbiamo dimostrato di
averne da vendere.
Noi ora votiamo convintamente a favore di quest'ultima legge,
perché crediamo che sia davvero indifferibile e urgente e poi
auguriamo alla Valle d'Aosta che il cambiamento arrivi sul serio,
tanto più indispensabile dopo la sentenza, certo di primo grado,
che certifica la presenza di una locale di 'ndrangheta su cui la
politica ci pare non ha avuto molto da dire; speriamo che non sia
il cambiamento della Destra in salsa autonomista.
Dalle tante manovre in atto in questi giorni si direbbe che
molti stiano puntando su quel cavallo, ovviamente sempre in nome di
quella
cohérence
che ha già portato alcuni Consiglieri, con
tanto di rapace che non a caso ha una striscia nera sul muso, a
conciliare Chanoux e Salvini, l'autodeterminazione e il non
rispetto dei diritti sociali e civili...
Presidente -
Colleghi, io però chiedo solo un po' di
rispetto anche delle posizioni altrui, per cortesia, facciamo delle
dichiarazioni di voto e non degli attacchi frontali ai componenti
degli altri Partiti, per cortesia, collega Pulz.
Pulz (ADU VDA) -
Certamente. Scusate se parlo di
politica, ma credevo che...
Presidente -
No, sta attaccando frontalmente nel merito
dei partiti e dei movimenti politici. Le chiedo, per cortesia, di
fare delle considerazioni politiche non su dei partiti politici.
Non mi sono mai trovata a dover redimere queste questioni, per
cortesia.
Pulz (ADU VDA) -
No no, io credevo fosse una sede
politica più che tecnica.
Presidente -
Lo farà in campagna elettorale, non in
quest'aula del Consiglio regionale, per cortesia, un po' di
rispetto.
Pulz (ADU VDA) -
Certo! Perché quando penso al dossier
casinò e al dossier CVA-Iren, non so perché, a me viene, tra
l'altro, in mente solo il tecnico delle caldaie, ma andiamo al
merito della legge.
Vada avanti anche quest'ultima legge che, anzi, avrebbe già
potuto essere in vigore, vista l'urgenza d'interventi per
assicurare la scuola in presenza dal 14 settembre a tutti gli
allievi, a tutti i docenti e in ogni istituzione scolastica in cui
debbano essere svolti interventi appunto di adeguamento, di messa
in sicurezza, nonché per assicurare i lavori di risanamento del
ponte, di cui abbiamo parlato, che permette l'accesso alla valle
del Lys e per sostenere le esigenze di ripartenza dei comuni
valdostani, delle piccole e medie imprese locali togliendo vincoli
che di fatto ostacolano, lo ribadiamo, l'impiego dei fondi
destinati ai territori e quindi alle persone che li abitano.
Per finire noi speriamo tutti insieme di poter sconfiggere il
virus che non è solo il Covid-19, ma anche quello assai pericoloso
per la democrazia che è il degrado della politica.
Dopo questo Consiglio, che non ho capito se sia l'ultimo o no,
comunque avrei voluto partire per una breve pausa energizzante -
perché questi due anni mi hanno veramente messa a dura prova - con
un gran libro nella valigia, il libro del professor Pallante,
"Contro la democrazia diretta", che consiglio a tutti perché spiega
che, lungi dall'essere la cura per la crisi istituzionale in atto,
la democrazia diretta rischia d'incarnare la fase più acuta e
conclusiva. È tirannia della maggioranza, è dominio della folla, la
mera conta dei voti non produce decisioni democratiche ma
imposizioni di parte, riducendo la politica a matematica, la
democrazia diretta ci espone al rischio del dominio di una
maggioranza avversa, l'esatto opposto dell'autogoverno.
Presidente -
Prego collega Manfrin, a lei la parola.
Manfrin (LEGA VDA) -
Sarà bellissimo vedere la rivolta
dei Kolchoz, dei Sovchoz all'interno delle elezioni regionali.
Intervengo innanzitutto per chiarire una questione che, pur
essendo politica, è utile spiegare all'interno di quest'aula e che
purtroppo la collega Spelgatti non ha avuto modo di chiarire. La
Lega nel 2013 sostanzialmente non esisteva, avevamo pochissime
persone se non una che si è candidata alle elezioni regionali,
assieme a un'altra rappresentante dei giovani, in virtù non tanto
dell'appartenenza politica o della condivisione di alcuni valori o
meno, ma in virtù di un accordo fatto a livello nazionale.
Quest'accordo verteva sul fatto che la presenza della Lega
all'interno della lista di Stella Alpina, con un accordo che teneva
distinte le due forze, prevedeva, in virtù dei numeri che Stella
Alpina esprimeva con un deputato, la costituzione alla Camera del
Gruppo della Lega, e quindi, evidentemente, nessuna commistione può
essere neanche soltanto ipotizzata, era un accordo politico tra
forze, di certo non tra persone che fanno della politica il proprio
mestiere, e quello che è stato detto e ribadito è che evidentemente
ci sono persone che hanno deciso d'investire sicuramente non in
cariche o in pensieri e speranze d'incarichi futuri ma hanno deciso
d'investire magari nella parte che allora era considerata quella
perdente, che era quella messa nell'angolo, che era quella parte
del 3 per cento a livello nazionale che rischiava di sparire e che
però invece si è vista crescere un pezzo alla volta e rappresentare
oggi da sette Consiglieri.
A questo proposito mi permetto, visto che è stato detto ma fino
a oggi l'ho detto alla collega Spelgatti avrei voluto fare anch'io
un accenno e lo faccio anche con un po' di emozione, io mi auguro
davvero che questo sia l'ultimo Consiglio, abbiamo vissuto degli
anni veramente terribili all'interno di questo Consiglio, non tanto
per quello che è stato portato ma per tutto quello che abbiamo
visto tra atti e decisioni assurde, tra Governi tenuti in piedi da
un raffreddore o meno di una persona che poteva essere il voto
determinante per la sopravvivenza di una maggioranza, da
maggioranze sostenute in vita da voti determinanti di Consiglieri
arrestati, perché considerati vicini alla 'ndrangheta e che
andranno a sentenza a breve.
Quindi, evidentemente, abbiamo visto veramente di tutto e
l'unica cosa che è rimasta chiara e ferma è stato il faro di
richiedere le elezioni, elezioni che abbiamo richiesto fin dal
dicembre 2018, elezioni che finalmente, dopo tanto tempo, siamo
riusciti a ottenere.
Ebbene, come capogruppo devo dire che aver portato la Lega - un
gruppo da sette Consiglieri, primo gruppo all'interno del Consiglio
regionale - intatto dal primo giorno di Consiglio all'ultimo è per
me motivo di orgoglio, ma non è chiaramente evidentemente un merito
mio, è merito di tutta la squadra e di tutti i Consiglieri che
fanno parte del Gruppo Lega, che oggi vorrei ringraziare per il
grande lavoro: ognuno a suo modo, ognuno con le sue declinazioni,
ognuno con le sue capacità e conoscenze ci ha permesso di costruire
un percorso che ha portato alla Valle d'Aosta un'offerta politica
nuova ma soprattutto un'idea.
Ogni volta che sono stati portati - come per esempio abbiamo
visto all'interno di quest'aula sulla legge 60 - degli interventi
normativi di un certo tipo, abbiamo sempre formulato un'idea, fosse
anche un'idea simile o in linea con quello che veniva presentato o
un'idea che fosse completamente alternativa.
Quindi abbiamo fatto tutta una serie d'interventi, come il
lavoro sul Defr, come il lavoro sulla legge 60, come il lavoro sul
bilancio, che hanno in parte riassunto un nostro modo di vedere, un
modo differente, che non mira soltanto a distruggere ma mira a
costruire una Valle d'Aosta diversa, più libera e migliore.
Un passo è già stato fatto ma anche qui lo voglio dedicare
chiaramente a tutti coloro che hanno condiviso con noi il percorso,
che lo hanno condiviso quando eravamo in maggioranza e che hanno
continuato a loro discapito - perché avrebbero tranquillamente
potuto piegarsi e accettare poltrone e incarichi e invece non hanno
voluto e non si sono piegati - o a quelle persone che nel momento
in cui poteva non giovargli hanno deciso di lasciare certi
incarichi.
Abbiamo visto purtroppo, e così vengo nel merito della legge, un
disegno che non soltanto a livello di questo disegno di legge, ma
guardando anche al riferimento della legge 60, è stato dichiarato
non esaminato da coloro che avrebbero dovuto esaminarlo. Ci sono
fior fior di pareri, l'ultimo è arrivato oggi e leggere
sinceramente le parole di un dirigente che dovrebbe aver esaminato
questo testo e avrebbe dovuto dirci se questo testo andava bene
oppure no, avrebbe dovuto contribuire a scrivere alla Giunta che
questo testo non è pervenuto agli uffici e strutture del
dipartimento legislativo aiuti di Stato... beh questo è un qualcosa
che effettivamente un po' ci mette i brividi e che vogliamo
cancellare per il futuro.
Ecco perché il nostro Gruppo ovviamente si asterrà.
Presidente -
Ha chiesto la parola il collega Aggravi.
Aggravi (LEGA VDA) -
Allineandomi alla dichiarazione di
voto fatta dal mio capogruppo che mi ha preceduto, non chiamerò in
causa il fatto personale ma probabilmente la collega Pulz e il suo
Partito hanno una fobia soprattutto nei miei confronti,
ultimamente.
In quest'aula spesso lei ci ha catechizzato riguardo alla
quantità di lavoro. Non ci sono stati tavoli segreti, questo lo
devo dire, c'è stato un percorso che è stato esposto, parlavamo
prima di trasparenza nel percorso che ha portato poi alla soluzione
che ha fatto superare l'impasse del DL 60, come ho già detto può
essere una soluzione che non è piaciuta, però voglio anche
ricordare che chi oggi continua e, e lei è una di loro, a difendere
il vecchio articolo 17, mi chiedo seppur nel segreto dell'urna se
lei l'abbia votato, perché altrimenti c'è qualcosa che non torna,
perché se tutti quelli che oggi dicono che hanno votato
quell'articolo l'avessero effettivamente votato, probabilmente
tutto quello che è successo non sarebbe avvenuto.
Noi all'epoca siamo stati chiari, noi abbiamo presentato,
insieme ad altri Movimenti, una soluzione alternativa, quindi
l'esame di coscienza se la devono fare altri, e forse lei è una
delle persone che se lo devono fare.
Per il resto, dal punto di vista degli attacchi politici
sinceramente io quello che posso dire è che il sottoscritto e il
mio Gruppo hanno lavorato e continueranno a lavorare, ci sono
altri, e mi spiace che molti al di fuori non abbiano giustamente il
tempo o magari non vadano a vedere il contributo effettivo che ogni
Gruppo dà, ma fa un po' specie il fatto che il suo "noi" abbia
parlato spesso di scuola, di emendamenti, di politiche della scuola
e quant'altro poi in Commissione, nel momento in cui si è parlato
della scuola l'ultima volta lei ha preso ed è uscita dall'aula.
Quindi è inutile che si parli di contributo se poi in realtà
avviene questo.
Riguardo invece al dare intendere su questioni di CVA e
quant'altro stendo un velo pietoso, perché davvero questo dimostra
proprio quello che è lo sciacallaggio. Magari non le piace il
gipeto ma lo sciacallo ad ADU piace moltissimo.
Magari noi dobbiamo approfondire l'analisi sul federalismo,
sull'autonomia, sull'identità e lo faremo, lo facciamo
continuamente, perché non rimane cristallizzata un'idea, una
visione e soprattutto un obiettivo, però anche lei deve farsi un
esame di coscienza, perché il fascismo rosso che lei rappresenta
non si trova bene nella democrazia parlamentare e rappresentativa,
perché è una visione totalitaria della politica e
dell'Amministrazione. Le auguro un buon fine legislatura.
Presidente -
Ha chiesto la parola il collega
Lucianaz.
Lucianaz (LEGA VDA) -
Seulement pour saluer les
collègues, j'espère qu'on va se rencontrer pour la dernière fois
dans cette salle. Ça a été une expérience importante, dommage,
j'espérais de trouver des Valdôtains plus attachés à la culture et
au vrai sens de l'autonomie et bon, maintes fois j'ai pris la
parole à ce propos.
La question de la 'ndrangheta a bouleversé le programme
concernant une série d'initiatives institutionnelles que j'avais
entamé avec mon collègue Luboz. Mais bon, c'est ça, c'est la
réalité.
Collègue Lavevaz, ce n'est pas des questions de bar. On n'est
pas là pour raconter des histoires de bar ; là c'est un crime que
votre parti en particulier, mais pas que lui, a fait à la culture
et à l'image de la Vallée d'Aoste. Je continuerais sur ça jusqu'au
dernier jour de ma vie, tranquillement. Car cela on ne peut pas
l'accepter.
Quant à la collègue Pulz, vous voyez, moi j'ai une fille qui a
terminé cette année le Lycée, heureusement elle n'a pas eu un
instructeur comme vous, parce que vraiment vous êtes le pire de ce
que l'école valdôtaine peut proposer. Parce qu'un acharnement
semblable avec plein de préjugés est, je dirais, fou. On ne peut
pas l'accepter.
Moi j'ai eu la chance de connaître l'assesseur Ida Viglino quand
elle a renvoyé loin de la Vallée d'Aoste une institutrice qui
n'acceptait pas d'illustrer la culture valdôtaine, écoutez, vous
faites exactement le contraire. Vous venez là à cracher sur la
culture des Valdôtains et sur l'autonomie, soyez en sûre, on ne
peut pas l'accepter surtout de vous et de la part de votre
parti.
Quant aux autres partis, écoutez, bonne chance, aujourd'hui on
va voter une dernière loi qui est seulement la conclusion d'un
gouvernement qui a totalement failli, il a fait souvent des
conneries pour lesquelles souvent nous avons dû venir ici pour
trouver des solutions. Ce n'est pas un bon gouvernement et sûrement
les Valdôtains se rappelleront de ça. Bonne chance à tout le
monde.
Presidente -
Ha chiesto la parola l'Assessore Certan.
Certan (AV) -
Deux mots seulement pour remercier qui
aujourd'hui a su comprendre que ce dessin de loi est important pour
l'école valdôtaine et pour les collectivités locales aussi. Je
pense que le débat a été, comme toujours, très vivant presque, même
dans cette dernière partie, même un peu cruel. Je pense que
personne ne peut juger, du point de vue professionnel, chers
collègues, un autre collègue. Nous nous pouvons juger à l'intérieur
de notre activité, peut-être ici dans cette salle du Conseil, mais
je crois que sur notre activité et notre profession seront d'autres
à juger. Donc, je me permets de dire que dans ce moment très
difficile, où beaucoup de régions d'Italie n'ont pas encore
légiféré ni sur le personnel enseignant ni d'un point de vue de
situation générale des établissements scolaires, aujourd'hui nous
avons quand même mis un point assez clair : dans ces conditions, si
il n'y aura pas une autre épidémie ou une hausse à nouveau de
malades Covid, l'école valdôtaine a les nombres, les enseignants
les dirigeants scolaires et le personnel pour commencer le 14
septembre.
Donc, je crois que le souci et le tracas que beaucoup de nous
ont eu ont été dépassés. Je n'entre pas dans les couleurs de qui a
voté, je pense qu'il était une responsabilité du Conseil régional
en entier.
Je pense aussi et je voudrais l'affirmer, je voudrais que cela
soit clair, que dans ces mois on n'a jamais entendu dire que nous
pouvions nous aussi démissionner avec responsabilité, nous avons
pris le
badò
et pris toutes les problématiques et nous avons
essayé de les résoudre ; peut-être que pas toujours nous avons bien
fait ou nous avons pris la position la meilleure, vous savez que "a
posteriori" c'est toujours plus facile de dire " on aurait dû faire
d'une autre façon ".
Donc je pense quand même que souvent on a contribué à ne pas
donner une belle image de nous tous quand on aurait pu, au
contraire, donner une image assez plus positive et j'espère
vraiment que - au-delà des positions et au-delà du départ de la
campagne électorale qui aujourd'hui a été évident - nous, et qui
viendra à notre place, sachions faire beaucoup mieux.
Presidente -
La parola al collega Marquis.
Marquis (SA) -
Tornerei sulla dichiarazione di voto del
disegno di legge 61, al termine di questo pomeriggio di confronto
in aula che ci ha visto esaminare il disegno scaricato dalla Giunta
regionale.
Credo che sia stato un lavoro importante e correttivo delle
difficoltà che si erano manifestate rispetto alla legge 8, che era
stata approvata nelle scorse settimane, in particolare credo che
possiamo registrare la soddisfazione della risoluzione della
questione del trasferimento agli enti locali laddove è stato
rimosso il vincolo di destinazione, un vincolo che effettivamente
avrebbe messo in difficoltà i comuni nel determinare gli
investimenti di carattere sanitario e nel risollevare l'economia,
di cui c'è una grande necessità in questa fase.
Credo che i vincoli siano sempre una grossa difficoltà, abbiamo
visto in questi giorni il presidente Conte che sta battagliando in
Europa per rimuovere i vincoli che l'Unione Europea impone nel
trasferimento delle risorse, credo che questo comportamento vada
visto a tutti i livelli e credo che quindi sia corretto l'approccio
preso oggi in aula per mettere gli enti locali nelle migliori
condizioni di partecipare a questo momento di risollevazione
dell'economia valdostana, fortemente colpita da questa situazione
di crisi.
Così abbiamo anche espresso il voto favorevole all'articolo 2,
laddove prevede gli interventi di sistemazione della questione di
cui si è ampiamente parlato nel corso della discussione
relativamente alla scuola di Pont-Saint-Martin e relativamente
anche al finanziamento del ponte sulla Strada Regionale 44 in
località d'Issime.
Credo che a questo punto non possiamo che auspicare che ci sia
una pronta e rapida applicazione dei contenuti della legge 8, così
come modificata con il disegno di legge odierno perché noi abbiamo
portato a compimento il ruolo di legislatori, però non è
sufficiente perché per poter partecipare a questo processo di
riattivazione dell'economia occorre poi dare gambe ai contenuti
della legge.
Pertanto auspichiamo che le strutture sappiano, nel più breve
tempo possibile - con tutte le difficoltà del caso che siamo
consapevoli che ci sono nell'applicazione di questi articolati -
trasferire le risorse ai cittadini valdostani, cittadini che hanno
una grande attesa rispetto a queste misure di sostegno e credo che
vada anche evidenziato il percorso fatto in questi mesi, laddove
forse troppe volte si è dovuti tornare in aula per portare delle
correzioni ai provvedimenti approvati. Come sempre la politica è la
responsabile di tutto, però credo che in questi casi ci si sia
fatti anche carico di responsabilità collettive, che in modo
corretto, dobbiamo evidenziare che non sempre sono da attribuire al
legislatore.
Quindi questo evidenzia anche il fatto che ci sarà una prossima
legislatura e chiunque sarà eletto credo che avrà anche la
necessità di partecipare a questo processo di miglioramento
dell'offerta politico-amministrativa e di renderla soprattutto
adeguata alle attese dei cittadini e delle imprese valdostane,
perché sicuramente c'è una grande aspettativa da parte della
comunità verso l'operato della pubblica amministrazione in una
piccola regione come la nostra, una regione di montagna che ha la
necessità di sostenere il tessuto economico produttivo.
Con queste parole mi congedo da questa dichiarazione relativa al
disegno di legge e credo che possiamo guardare positivamente al
futuro con la speranza che queste risorse possano arrivare il prima
possibile ai Valdostani.
Presidente -
La parola all'assessore Chatrian.
Chatrian (AV) -
Solo due considerazioni. Vi assicuro che
sono stati mesi veramente difficili, mesi, dopo che il Consiglio
regionale si era sciolto, in cui abbiamo viste le difficoltà di una
società in ginocchio, vi assicuro che sono state settimane e mesi
veramente pesanti.
Detto questo, io penso che invece questo sia stato un pomeriggio
produttivo; abbiamo delle posizioni diverse per quanto riguarda i
Consigli comunali, i 74 Consigli comunali all'interno del nostro
territorio, perché oggi di tornare alla proposta di quattro
settimane fa significa creare le condizioni per 74 Consigli
comunali, maggioranza e opposizione, per disporre di qualche
risorsa per poter investire, per poter creare delle condizioni
socio-economiche sul territorio, per poter allocare delle
disponibilità, per poter dare delle risposte ai grandi, ai medi ma
soprattutto ai piccoli, perché nell'ultimo Consiglio c'era scritto
- purtroppo, noi non eravamo d'accordo - per far rinascere
quell'articolo 17 andato a bagno c'era scritto che una buona parte
di quegli 11 milioni e 200 non avrebbe potuto essere utilizzata,
nel senso che i comuni sotto i 400-500 abitanti, e sono tantissimi,
non avendo delle strutture socio-sanitarie e anche delle scuole
all'interno del loro territorio, non avrebbero potuto utilizzare
queste risorse.
Quindi io penso che in politica, nel momento in cui ci sono
delle idee diverse, alternative, ci si confronti, non mi piacciono
le pagelle che oggi qualcuno ha cercato di dare all'ultimo momento,
non saremmo qui altrimenti, ma ci sono dei momenti dove bisogna
saper fare la differenza, affrontare e soprattutto trovare delle
soluzioni, così come abbiamo fatto due settimane fa, quando tutti
siamo andati a bagno sull'articolo 17 dei comuni. Le proposte messe
in campo su quell'articolo non hanno trovato la maggioranza di
nessuno e se oggi siamo qui, con una maggioranza di 21 persone che
hanno deciso invece di licenziare ed eliminare questo vincolo, io
penso che sia positivo non per i sindaci, non per le giunte dei 74
comuni ma per i 74 consigli comunali sul nostro territorio e per
tutta la comunità.
Penso che questo sia invece un momento comunque importante;
anche per quanto riguarda la scuola di Pont-Saint-Martin ci sono
stati degli errori amministrativi, sicuramente ci sono dei
responsabili in tutto questo, ma penso che oggi il Consiglio
regionale abbia voluto comunque trovare una soluzione per questa
criticità, una soluzione che viene votata da questo Consiglio per
dare al territorio della bassa valle una risposta concreta a una
necessità, che c'è.
È un po' come per questa mattina, quando ho avuto modo
d'incontrare i responsabili del comitato della "No Discariche" a
Chalamy. Questo Consiglio, a seguito di una petizione sicuramente
così importante, ha deciso di modificare le regole del gioco, ha
deciso di cambiare la legge e poi ha deciso, non da soli ma a larga
maggioranza, non tutti, abbiamo deciso insieme di cambiare la
normativa e successivamente il Governo regionale ha revocato la
vecchia autorizzazione, quella rilasciata nel 2014. Da soli non ce
l'avremmo fatta, ci siamo riusciti insieme con le persone che hanno
comunque voluto mettere la buona volontà per modificare le regole
del gioco. Il resto sono chiacchiere, il resto sono discussioni da
bar, il resto non serve a modificare l'impianto legislativo. Se c'è
la volontà di natura politica per modificare le regole del gioco
bisogna avere non solo una maggioranza ma avere la voglia e la
determinazione di cambiare le regole del gioco e poi dare corso e
gambe alla modifica.
Abbiamo tre ricorsi su questo, quello dello Stato, abbiamo il
ricorso degli affittuari e abbiamo anche il ricorso dei
proprietari.
Noi pensiamo che comunque la modifica che è stata fatta dia
corsa e gambe alle richieste del territorio di tutta la bassa valle
e questo Consiglio si è assunto oneri e onori e tanta
responsabilità.
Presidente -
Ha chiesto la parola il collega Restano.
Restano (VDA ENSEMBLE) -
Prima di tutto vorrei
ringraziare chi ci ha sopportati, tutti i dipendenti che ci hanno
sopportato in questo lungo periodo con tutte le nostre bizze.
Detto questo, esprimo la nostra soddisfazione, la soddisfazione
di Valle d'Aosta Ensemble perché, come ho già avuto modo di dire
questa mattina, grazie al nostro voto questa disegno di legge è
approdato all'aula, abbiamo permesso un confronto aperto,
abbastanza sereno, ma soprattutto abbiamo permesso l'espressione di
un voto. È stato un esercizio di democrazia.
A volte questo prevede un'assunzione di responsabilità, quindi
non è vero che ci si nasconde e che non si prendono le
responsabilità;
à tour de rôle
tutti noi, quasi tutti,
abbiamo saputo metterci la faccia, con grosse assunzioni di
responsabilità, ovviamente non su tutto siamo e sono stato
d'accordo, soprattutto, come ho già detto, sul metodo utilizzato
per la legge 8: non c'è stato un confronto diretto con il direttivo
del Celva
Nonostante la mancanza di confronto con la minoranza da parte
del direttivo del Celva dal quale non ho mai avuto richieste,
l'aver fatto il Sindaco e l'aver fatto il Vicesindaco, come per il
mio collega e credo anche il collega Gerandin, ci ha fatto prendere
determinate assunzioni di responsabilità per risolvere questo
nodo.
Noi avevamo una proposta diversa all'inizio che, a nostro modo
di vedere, e l'avevamo condivisa con altri colleghi, dava soluzioni
e opportunità più ai privati che alle pubbliche amministrazioni.
Democraticamente non è passata, questa è democrazia ma ritengo che
il libero confronto all'interno dell'aula, la libera espressione
delle proprie opinioni, delle proprie idee e dei propri progetti
sia una ricchezza e questo è quanto avvenuto.
Nel rispondere a qualcuno forse non sono stati accettati alcuni
emendamenti, quello che viene richiamato più sovente è quello del
taglio delle indennità, tanti di noi lo hanno fatto, hanno
rinunciato a parte della loro indennità senza pubblicizzarlo e
questo forse oggigiorno non è un pregio, non è ritenuto un
pregio.
Vorrei ancora soffermarmi sulla nostra posizione sulla legge
perché il voto è quello finale, non è il voto sui singoli articoli,
laddove qualcuno può esprimere la propria opinione, il proprio
dissenso. Anche noi di Valle d'Aosta Ensemble su un articolo ci
siamo espressi in maniera diversa l'uno dall'altro, alla fine il
voto sarà lo stesso e sarà un'approvazione. Chi fuori dall'Aula
l'ha interpretato diversamente dovrà rivedersi, perché il voto che
conta è quello finale, il voto sull'articolo è una libera
espressione di voto che ritengo sia stata doverosa e opportuna per
quella che è stata la nostra tappa di avvicinamento a questa legge
che ci ha visti esporci in maniera diversa.
Quindi, detto sul voto, ringrazio e arrivederci.
Presidente -
Ci sono altre richieste d'intervento?
L'assessore Bertschy ha chiesto la parola.
Bertschy (AV) -
In un minuto, solo per dire che il lavoro
del Consiglio non finisce oggi, ci sono tutte le delibere
applicative della legge 8 che hanno bisogno di trovare una loro
soluzione e credo che un po' tutti sappiamo che il commiato che
continuiamo a fare di fatto non esiste, perché si lavora fino alla
fine della legislatura in campo politico e in campo
amministrativo.
Credo che nelle Commissioni avremo ancora modo di confrontarci
per cercare di fare il meglio che si possa fare nella situazione
politica in cui ci troviamo.
La considerazione che voglio fare questa sera è che in questo
ultimo periodo della Legislatura senza un po' di responsabilità da
parte di tutti non avremmo delle leggi. Forse la responsabilità non
l'hanno messa tutti al momento opportuno, però bisogna dire che in
ogni occasione c'è stato qualcuno che ha tenuto la barra dritta e
altri che si sono aggiunti. Senza questo non avremmo approvato la
legge 8. Io ho avuto modo di dirlo nella scorsa discussione in
Consiglio, ci sono stati gruppi che hanno avuto idee completamente
diverse dalle nostre ma poi il punto d'incontro è stato trovato
attraverso una capacità di trovare una mediazione, mediazione in
quelle condizioni politiche. A nuove condizioni politiche questa
mediazione è stata superata e oggi il voto l'ha dimostrato. Le
condizioni politiche sul vincolo della legge al riguardo degli enti
locali sono cambiate, tant'è vero che alcuni Gruppi hanno
confermato il loro vincolo e altri hanno cambiato il loro voto e
senza questo cambio di voto, collega Restano, il vincolo sarebbe
rimasto, quindi è comodo dire che la legge è quella che poi si vota
ma se non ci sono 18 voti sugli articoli, l'articolo avrebbe fatto
la fine dell'altra volta, quindi il vincolo sarebbe rimasto.
Allora la responsabilità c'è nella votazione della legge, ma c'è
articolo per articolo altrimenti non voteremmo gli articoli,
voteremo l'articolo finale.
Quindi io credo che in questo senso vada fatto un percorso
corretto nei confronti dell'opinione pubblica, ognuno si esprime
come vuole ma soprattutto quando si vota palese, e questa volta ci
è stato chiesto un voto nominale, ognuno si prende le sue
responsabilità di tipo politico e probabilmente, per chi l'ha
richiesto, anche per altro.
Io l'auspicio che faccio per tutti è di avere la fortuna che
ognuno spera di avere in campagna elettorale, attraverso il lavoro
che crede di aver fatto in questo Consiglio. Per cambiare le
condizioni di lavoro di quest'Aula bisognerà fare in modo che la
prossima legislatura non cominci come quella del passato, con una
maggioranza limitata e con delle pregiudiziali sulle persone per
comporre delle maggioranze. Che la politica sappia superare questo
limite, grande, che c'è anche in questa fase e che sappia guardare
nel vero interesse del lavoro che deve fare oltre a certi problemi
che ancora oggi, come in passato, hanno impedito di costituire
maggioranze solide sui programmi e sulla natura politica del lavoro
da portare avanti.
Abbiamo oggi approvato la delibera sugli incentivi alle
assunzioni, giovedì verrà pubblicato il bando e a brevissimo
cercheremo di avere un incontro con la Commissione per il
mantenimento occupazionale e su questo credo che si misurerà il
nostro lavoro.
Presidente -
Collega Restano ha già parlato, non c'è
alcun fatto personale così come non sono stati concessi prima. Ha
riportato la sua posizione, non c'è fatto personale. Ha chiesto la
parola il collega Marzi.
Marzi (SA) -
Ebbi modo di dire il giorno in cui entrai in
quest'aula che risultava essere assolutamente rilevante per la
situazione politica in cui tutta la Valle d'Aosta si veniva a
trovare il fatto che i Valdostani, che di fatto sono
contemporaneamente il nostro referente e il nostro corpo
elettorale, cominciassero a scegliere coloro i quali facessero la
scelta di assumersi responsabilità.
Noi con la giornata di oggi abbiamo fatto una serie di scelte
politiche che fondamentalmente ci hanno visto dare
un'interpretazione diversa di una variazione su un articolo della
legge 8 che è stata votata quindici giorni fa; io però ritengo, e a
questo proposito in maniera trasversale apprezzo tantissimo degli
interventi che sono stati fatti questa sera, soprattutto da parte
di coloro i quali hanno voluto, pur esprimendo posizioni diverse,
assumersi la responsabilità di votare, che poi fondamentalmente non
è null'altro che assumersi una responsabilità, e questo secondo me
deve connotare in un'unione che contemporaneamente è politica ma
anche morale i rapporti che esistono tra i rappresentanti e il
proprio territorio, quindi nel caso specifico la Valle d'Aosta.
Ebbi modo di dire nel mio discorso in dibattito generale sulla
legge 8 che di fatto questo Consiglio era diviso in tre parti e che
per forza di cose c'era il bisogno di tutti per arrivare a un
risultato, qualsiasi esso fosse. C'erano delle proposte politiche
richiamate anche oggi da tutta quanta la Lega che prevedevano in
maniera legittima il fatto di arrivare a prendere 17 milioni di
euro dei 22 milioni di euro in conto capitale e destinarli ad altra
parte della legge, c'era una legge che diceva che 22 milioni e 200
mila euro invece dovevano andare tutti quanti ai comuni in conto
capitale, alla fine per un errore che abbiamo fatto tutti ci siamo
trovati nella condizione di destinare zero ai comuni valdostani e
quindi di doverci sedere tutti attorno a un tavolo e trovare una
mediazione, mediazione che ha portato a dare ai comuni 11 milioni e
100 mila euro dei 22 iniziali.
A tutti gli effetti per qualcuno è stata una sconfitta, per
qualcuno è stato invece un grandissimo risultato, quello che invece
io ritengo sia la realtà è che abbiamo fatto in maniera reale il
nostro lavoro e cioè abbiamo mediato, trovato delle soluzioni e con
la giornata di oggi, per qualcuno in maniera corretta, per qualcun
altro politicamente in maniera non apprezzabile, si sono fatte
delle scelte ulteriori che io ritengo assolutamente corrette e lo
ritengo soprattutto per un motivo, che per certi versi è anche
assolutamente divertente.
Come molti di noi qua dentro, io vengo dall'amministrazione
locale, ho avuto la fortuna per sette anni di essere un Assessore
del capoluogo di regione e molte delle persone presenti in
quest'aula ma comunque tantissimi partiti presenti in quest'aula
per tantissimi anni ci sono dei colleghi che se lo sono sentiti
dire, si sono sentiti dire che il Comune di Aosta era di fatto
succube della Regione, prendeva ordini dalla Regione, faceva quello
che dalla Regione gli veniva detto.
La cosa divertente è che oggi ho sentito dagli stessi partiti
politici, magari con rappresentanti diversi, dire l'esatto
contrario, cioè che siamo noi che prendiamo ordini dai comuni,
siamo noi che siamo sotto schiaffo dei comuni eccetera eccetera
eccetera.
È una maniera assolutamente bislacca di rappresentare la
politica in Valle d'Aosta, concordo assolutamente invece sul fatto
che ogni assise eletta ha una propria dignità e nel pieno del
proprio potere deve avere l'autonomia di fare delle scelte che in
realtà sono fatte assolutamente per il territorio. Non sono
assolutamente convinto che questa sia l'ultima volta che ci
vediamo, per cui non mi metto assolutamente a fare dei commiati
anche perché non ho ancora fatto in tempo a capire come ci sono
arrivato qui, quindi non mi metto a dire come intendo andarmene e
se non ci passo più. Quello che mi sento assolutamente invece di
dire a tutti coloro i quali ci guardano ma comunque sia a tutti
coloro i quali guarderanno i cartelloni pubblicitari è di restarci
vicino, restare vicino a tutti coloro i quali voteranno, non
dimenticarsi di loro il giorno successivo perché con il venir meno
dei corpi intermedi, tanto per essere chiari, dei movimenti e dei
partiti, chi viene eletto, e questi due anni in Consiglio regionale
ne sono stato un esempio, spesso si trova nella condizione
fondamentalmente di essere rappresentante di se stesso. Addirittura
si è arrivati a una elezione anticipata come strumento politico e
questo è un risultato negativo enorme.
Ci troviamo nella condizione, e per questo motivo mi auguro che
ciò non accada, che arriveremo ad avere un Consiglio eletto quando
andrà presentato un bilancio regionale, andrà presentato un
bilancio regionale poco meno di un mese dopo che verranno eletti i
35 Consiglieri regionali e questo avverrà in uno dei momenti più
delicati della storia politica della Valle d'Aosta con poche
risorse sia per la Regione che per il Comune.
Per cui mi auguro davvero che chi arriverà qui non si troverà
nelle stesse condizioni in cui si sono trovati i colleghi dal 2018
e i sei "sfortunelli" a partire dal dicembre 2019.
Presidente -
Non vedo altre richieste. Ha chiesto la
parola il presidente Testolin.
Testolin (UV) -
Solo per aggiungere due riflessioni a
quanto i colleghi hanno già ampiamente espresso all'interno del
dibattito odierno, due riflessioni che evidentemente partono dal
fatto che la legge non è ancora approvata, ognuno ha espresso un
suo intendimento; la legge ha bisogno dei 18 voti per essere
licenziata definitivamente, però credo che i 21 voti dell'articolo
1 e i 25 voti dell'articolo 2 dimostrino che la scelta di arrivare
in aula sia stata una scelta opportuna. Una scelta opportuna per
dare delle risposte concrete e per permettere a chi ha voluto
impegnarsi di analizzare nel dettaglio ed in maniera onesta un
disegno di legge che doveva dare qualche risposta a delle necessità
impellenti e per permettere a qualcun altro, che ne ha
evidentemente approfittato, di salutare in maniera diciamo un po'
più colorita quello che è stato invece il suo percorso all'interno
di quest'aula.
Ci sono stati scambi di complimenti più o meno, così, allegri,
ci sono state delle analisi molto personalizzate, come è giusto che
sia. Io credo che quando si parla di responsabilità però non ci si
può dimenticare che ognuno ha portato le proprie di responsabilità,
io mi sento di parlare a nome del Governo e di dire che questi mesi
sono stati comunque un'assunzione di responsabilità già solo nel
fatto di portare a compimento e a nuove elezioni la nostra
regione.
Ci sono state probabilmente delle cose che potevano essere fatte
meglio, altre che potevano anche non essere fatte, altre che
fortunatamente sono state fatte, ma penso che in generale ci sia
stata effettivamente un'assunzione di responsabilità che ha
permesso a oggi di arrivare a questo che io considero l'ultimo
tassello del percorso, constatando ancora che ci sono dei punti di
vista diversi, fortunatamente, di cui però prendiamo atto.
L'attenzione nei confronti degli enti locali è stata una delle
prerogative che la Giunta ha voluto sottolineare con forza e anche
forse con troppa forza negli ultimi due confronti all'interno di
quest'aula, tant'è vero che si è rischiato di pregiudicare
addirittura il sostegno che si voleva dare ai nostri territori.
Oggi apprendiamo comunque che alla luce di questo percorso ci
sono ancora delle forze politiche che non hanno voluto agevolare o
che non avrebbero permesso di agevolare le iniziative di sostegno
del territorio che dovevano essere attivate dai nostri enti locali
e dai nostri Consigli comunali e che, al di là di quello che
esprimono come un'attenzione al territorio, hanno dimostrato con un
voto diverso da quello positivo che questa affezione non è poi così
marcata.
Così come non è marcata l'attenzione di chi qualche volta parla
di mancato rispetto delle regole o insinua dei dubbi, perché,
sinceramente, si è sempre cercato di lavorare con la massima
attenzione e la massima responsabilità nel votare delle situazioni
magari anche non semplici.
Già in altre occasioni ci si è espressi a favore di un sostegno
dell'edilizia scolastica, e penso al Comune di Quart quando
qualcuno ha lanciato la pietra e poi ha nascosto la mano senza
votare quelle che erano invece delle risorse da destinare agli enti
locali che potessero così avviare un percorso di consolidamento del
patrimonio scolastico.
La stessa cosa è un po' successa con quel di Pont-Saint-Martin,
mi fa piacere che oggi anche la collega Minelli, che la volta
scorsa non aveva votato, abbia avuto modo di riprendersi nel votare
il sostegno alla scuola di Pont-Saint-Martin, probabilmente per una
disattenzione che abbiamo capito che nel tempo possono
capitare.
Quindi ci sono delle situazioni che possono darci la possibilità
di recuperare in extremis, consideriamo questa positivamente e
pensiamo di aver fatto un ultimo atto che possa andare veramente a
favore della nostra comunità, intesa in primis come i nostri enti
locali, che sapranno sicuramente rendicontare e darci buona
risultanza di quello che sapranno fare.
Presidente -
Possiamo procedere alla votazione? La
votazione è aperta. Chiudiamo la votazione.
Presenti:35
Votanti: 22
Favorevoli: 22
Astenuti: 13 (Aggravi, Cognetta, Distort, Ferrero, Luboz,
Lucianaz, Manfrin, Mossa, Nasso, Russo, Sammaritani, Spelgatti e
Vesan).
Il Consiglio approva.
