Classificazione
BILANCIO E CONTABILITA' REGIONALE



Oggetto del Consiglio n. 283 del 2 dicembre 2013 - Resoconto
OGGETTO N. 283/XIV - Illustrazione del disegno di legge n. 8
(Legge finanziaria 2014/2016) e del disegno di legge n. 9 (Bilancio
di previsione 2014/2016).
Président
- On peut passer aux points 4, 5, 7 et 8 à
l'ordre du jour:
- Punto 4: Relazione sugli esiti della prima analisi dei
questionari relativi ai rendiconti 2011 e ai bilanci di previsione
2012 dei Comuni della Valle d'Aosta, deliberata dalla Sezione di
controllo della Corte dei Conti;
- Punto 5: Relazione su "L'attività negoziale pubblica della
Regione Valle d'Aosta nel 2011", deliberata dalla Sezione di
controllo della Corte dei Conti;
- Punto 7: Projet de loi n° 8 présenté par le Gouvernement
régional en date du 4 novembre 2013 "Disposizioni per la formazione
del bilancio annuale e pluriennale della Regione autonoma Valle
d'Aosta (Legge finanziaria per gli anni 2014/2016). Modificazioni
di leggi regionali";
- Punto 8: Projet de loi n° 9, présenté par le Gouvernement
régional en date du 4 novembre 2013: "Bilancio di previsione della
Regione autonoma Valle d'Aosta per il triennio 2014/2016".
Président
- A demandé la parole, pour l'illustration du
rapport, le rapporteur Leonardo La Torre. Sì, facciamo anche
distribuire le relazioni...
La Torre (UV)
- Sì, le ho date, dovrebbero essere a
disposizione...inizio anche mentre sono in distribuzione.
Signor Presidente, colleghi, in qualità di relatore, mi accingo
ad introdurre il disegno di legge n. 8: "Disposizioni per la
formazione del bilancio annuale e pluriennale della Regione
autonoma Valle d'Aosta (Legge finanziaria per gli anni 2014/2016).
Modificazioni di leggi regionali" e il disegno di legge n. 9:
"Bilancio di previsione della Regione autonoma Valle d'Aosta per il
triennio 2014/2016".
Inizierò la relazione con alcune riflessioni di carattere
politico, ribadendo la dichiarazione da me fatta in qualità di
Assessore alle finanze al bilancio del 2013 e cioè che anche il
bilancio 2014/2016 è presentato senza alcun principio di intesa tra
la Valle d'Aosta e lo Stato italiano; è un bilancio quindi
caratterizzato da una forte volontà centralista di politica
economica dello Stato con la chiara volontà di interferire per
svariati motivi e fini sulla gestione amministrativa-finanziaria
delle Regioni a Statuto speciale, nel nostro caso la Valle d'Aosta
ed in ultima analisi degli Enti locali.
L'assioma Statuto speciale uguale identità valdostana uguale
autonomia finanziaria è una realtà. L'azione perciò dello Stato di
incidere sulla nostra autonomia
finanziaria-gestionale-amministrativa senza intese si traduce in un
attacco indiretto alla nostra identità e quindi per conseguenza in
un'azione diretta contro il nostro Statuto speciale. Possiamo noi
accettare questo? E per quanto tempo ancora possiamo reggere una
politica centralista dello Stato a danno della nostra Regione?
Questa è la domanda che mi pongo e su cui vorrei riflettere con voi
nell'analisi del bilancio. Quali concetti di programmazione seria,
quali opportunità di sviluppo sociale e di crescita economica,
quale continuità amministrativa possiamo garantire ai valdostani
per il futuro senza un'intesa con lo Stato che continua ad emanare
nuove manovre finanziarie sulla base di parametri iniqui per la
Valle d'Aosta e fortemente coercitivi nei confronti delle nostre
finanze? Quali saranno gli effetti perversi che il perdurare della
crisi economica europea e lo stallo politico-istituzionale
nazionale sotto gli occhi di tutti produrranno sul sistema Valle
d'Aosta così per come si è sviluppato in sessant'anni di
autonomia?
Nous considérons que notre Statut spécial d'autonomie représente
une conquête fondamentale pour toute la communauté valdôtaine, une
valeur suprême à laquelle nous ne saurions renoncer et que nous
entendons bien défendre, car il constitue la caution
institutionnelle de notre particularisme linguistique et culturel,
historique et persistant, de notre condition de région
intramontaine et frontalière.
Difendere la nostra autonomia speciale diventa perciò il primo
obiettivo di ogni nostra azione politica, amministrativa e
finanziaria. Questo è il messaggio politico forte, occorre perciò
evidenziare che nel bilancio triennale 2014/2016 siamo in presenza
di un rumoroso campanello d'allarme, che deve far riflettere le
forze politiche regionali di maggioranza e di minoranza, che,
anziché dividersi su questioni gestionali, dovrebbero confrontarsi
senza pregiudizi per costruire subito un minimo comune denominatore
che parta dalla difesa ad oltranza dell'autonomia per arrivare
conseguentemente a garantire il benessere della Valle d'Aosta e dei
valdostani per il futuro. L'impegno politico-amministrativo
concreto che le forze politiche dovrebbero assumere di fronte a
tutti i valdostani, presentandolo come un manifesto di rinnovata
energia autonomista della Valle d'Aosta, volontà di un popolo che,
pur comprendendo che la nostra Regione deve ridefinire il suo
modello di vita, facendo sacrifici alla luce della crisi nazionale,
non può accettare nessuna ingerenza endogena che limiti le sue
prerogative e le sue scelte autonomiste. La difesa delle nostre
naturali vocazioni, turismo, agricoltura, energia, imprese,
artigianato, eccetera, è la risposta che i valdostani si aspettano
da una classe politica lungimirante per affrontare un futuro pieno
di incognite. Per essere lungimiranti, occorre che la politica che
noi Consiglieri regionali rappresentiamo prenda atto che è in opera
un cambiamento epocale e che quindi occorre cambiare visione,
marcia, metodi ristrutturando il sistema Valle d'Aosta attraverso
una condivisione degli obiettivi e del modo di conseguirli
attraverso una consapevolezza popolare che rimetta in moto
l'orgoglio valdostano del fare e ridia energia alla nostra cultura
autonomista, che ha sempre messo il popolo valdostano al centro
della sua azione politica, amministrativa e finanziaria, con
l'impegno di far crescere la Valle d'Aosta, non lasciando indietro
nessuna classe sociale, senza distinzione tra valdostani di origine
e di adozione. Solo così e con quest'impegno politico potranno
essere accettati dai valdostani i sacrifici che si richiedono già a
partire da questo bilancio.
In un momento di grande difficoltà occorre avere la capacità di
ridare fiducia e prospettive al popolo valdostano, soprattutto
pensando ai giovani e al loro avvenire. In tal senso non possiamo
non tenere conto del grido di allarme espresso in II Commissione
dalle forze sindacali congiunte in audizione, che indica nel 23
percento la percentuale di disoccupazione giovanile in Valle
d'Aosta, un dato pesante su cui riflettere, anche se nel resto del
Paese supera il 40 percento. Per superare queste difficoltà
evidenti nel sistema Valle d'Aosta, evidenziate anche dalla
relazione annuale della Banca d'Italia, occorre incominciare a
guardare i fatti con occhi diversi e prendere coscienza dello stato
di salute della Valle d'Aosta, attenti a non commettere errori e
protesi alle nuove opportunità che, per fare un esempio, ci vengono
fornite dai programmi europei; tutto questo non dimenticando mai,
come sottolineato nell'audizione in II Commissione dal
Coordinamento solidarietà Valle d'Aosta, gli anziani, i bambini, le
persone in difficoltà, le nuove povertà e cioè le prime categorie
sociali che vengono duramente colpite dalle crisi e dai tagli nei
bilanci delle pubbliche amministrazioni. Volontà di difesa che si
manifesta nel nostro bilancio con il mantenimento delle misure
anticrisi.
La disaffezione verso la politica, un'altra importante questione
sul tappeto del confronto, un dato questo evidente che si misura a
livello nazionale nella diminuzione della partecipazione al voto e
che tocca anche la Valle d'Aosta. Questo malessere lo si vince con
l'esempio di serietà, di impegno e trasparenza di una classe
politica in contatto reale e forte con la propria comunità, i suoi
bisogni, vivendone le problematiche e le aspettative. La
disaffezione la si vince costruendo un futuro dignitoso di
benessere possibile per tutti, indicando obiettivi, confrontando le
soluzioni e condividendo i metodi per ottenerle. Condivisione,
primo elemento forte per il rilancio evidenziato dalle forze
sindacali, dal CODACONS, dalla Chambre valdôtaine e da altre
numerose categorie nelle audizioni della II Commissione; necessità
di condivisione che evidenzia la richiesta di una maggiore
informazione e la disponibilità ad una partecipazione alle attività
della pubblica amministrazione delle forze sociali per meglio
comprendere e condividere le dinamiche finanziarie che regolano la
vita amministrativa dei valdostani. Sacrifici sì, ma per tutti con
un'equa spalmatura in tutti gli ambiti sociali, portando come primo
esempio la necessaria riduzione delle spese delle consulenze ed una
necessaria ristrutturazione costruttiva dell'apparato burocratico,
anche riducendo il numero dei Consiglieri regionali.
Nell'esaminare compiutamente il bilancio 2014/2016, occorre
anche attentamente valutare le osservazioni presentate e supportate
da documenti dalla Chambre valdôtaine e dall'Associazione
industriali. La Chambre, in particolare, dichiara di comprendere e
condividere le scelte difficili di riduzione del bilancio, ma
sottolinea l'importanza di continuare a sostenere l'economia locale
in un momento così difficile, caratterizzato da una recessione
strutturale che interessa tutti i settori e dice:
"l'economia
locale è un'economia di montagna e quindi contrassegnata dall'avere
di per sé maggiori difficoltà di sviluppo rispetto ad altre realtà,
così come è anche più difficile per le imprese valdostane essere
competitive e riuscire a crescere e a mantenersi sul mercato. Per
queste ragioni alcuni ambiti dell'economia, particolarmente
penalizzati dalla morfologia del territorio devono essere sostenuti
anche con il mantenimento di contributi a fondo perduto, che da un
lato accompagnino le imprese nella crescita e dall'altro gli
consentano di mantenere le quote di mercato. Bisogna inoltre avere
coscienza che lo sviluppo economico ha quale presupposto il
mantenimento del territorio, la trasversalità delle iniziative di
sostegno e si basa sulla capacità di creare, far crescere e
mantenere le attività imprenditoriali. Per questo motivo è
assolutamente necessario che il nuovo sistema d'intervento pubblico
di sostegno all'economia faccia emergere le possibilità di
sfruttare le particolarità del nostro territorio creando i
presupposti, laddove possibile, per superare alcuni limiti
strutturali anche attraverso la promozione di reti tra le
imprese"
.
L'Associazione industriali, da cui per formazione professionale
provengo, ci richiama all'esigenza che vengano salvaguardate le
risorse già stanziate per le imprese e che non vengano cambiate le
regole in corso d'anno. Richiamo importante che condivido, ma che
porta immediatamente alla riflessione sulle difficoltà di
programmazione del bilancio data dalla mancanza di intese con lo
Stato e dall'applicazione del Patto di stabilità e delle numerose
manovre a sorpresa che gravano fortemente sulla nostra capacità di
spesa.
Il Patto di stabilità è un meccanismo perverso di controllo
della spesa sia in termini di impegni, sia di pagamenti. Il
meccanismo di controllo prevede la definizione di un obiettivo in
termini di spesa totale (spesa corrente più investimenti), dal
quale sono escluse alcune tipologie di spesa (la sanità, le
università e la finanza locale). Solo per le Regioni a Statuto
speciale il livello delle spese valide per il Patto di stabilità è
oggetto di un accordo fra il Presidente della Regione e il Ministro
dell'economia, per questo entro il 31 marzo di ciascun anno il
Presidente invia una proposta allo Stato. La legge prevede inoltre
che se non si perviene ad un accordo, l'obiettivo di contenimento
delle spese è calcolato automaticamente applicando direttamente le
norme previste.
Quale legame esiste tra il Patto di stabilità e il bilancio di
previsione della Regione? L'obiettivo del Patto di stabilità è
fissato indipendentemente dalla disponibilità delle entrate della
Regione, pertanto la previsione di spesa (formulata sulla base
della previsione di entrata), presenta solo una generale coerenza
rispetto agli obiettivi del Patto. Diversamente non potrebbe essere
in quanto l'ordinamento finanziario della Regione è disciplinato
dalla legge 690 del 1981, avente rango costituzionale,
conseguentemente qualsiasi norma "ordinaria" (come normalmente sono
le leggi di stabilità che disciplinano il Patto di stabilità) che
diminuisse la compartecipazione della Regione presenterebbe profili
certi di incostituzionalità. La spesa "autorizzata" del bilancio di
previsione (approvato dal Consiglio regionale) negli anni è stata
pertanto costruita sulla disponibilità delle entrate, così che,
quando l'esito dell'accordo sul Patto veniva reso noto...adottate
le misure gestionali di contenimento, la Regione Valle d'Aosta ha
sempre rispettato il Patto di stabilità.
La Valle d'Aosta fino ad oggi è stata una Regione virtuosa, ha
sempre rispettato il Patto di stabilità; oggi mi chiedo, e vi
chiedo, se aver sottoscritto il federalismo fiscale tra i primi e
rispettato fino ad oggi gli iniqui parametri del Patto di stabilità
sia stato un vantaggio per i valdostani. Oggi a questa situazione
già difficile si aggiunge anche il conseguimento degli obiettivi
eurocompatibili e l'annuncio dell'introduzione dei bilanci
consolidati per il 2014 per le Regioni e chissà quante altre
manovre non annunciate ci aspettano dietro l'angolo. L'applicazione
del nuovo obiettivo eurocompatibile, nel caso in cui le deroghe
richieste al MEF dalla Valle d'Aosta, e concesse nel passato, non
fossero assentite, evidenzia da subito tutta la difficoltà di
costruire un bilancio triennale che dia certezze e risposte
ottimistiche.
L'Associazione industriali conclude il suo intervento dicendo:
"servono scelte immediate, forti e coraggiose, senza queste
scelte nei prossimi anni non cresceremo più. Abbiamo invece tutti
l'obbligo di restituire un domani di prosperità ai valdostani e in
particolare ai giovani che sono quelli che stanno subendo
maggiormente gli effetti della crisi"
. È perciò evidente che
siamo di fronte ad un giro di boa epocale non solo del sistema
Italia, ma anche del progetto Valle d'Aosta. Un progetto quello
valdostano ricco di storia, che ha garantito nel tempo crescita,
serenità e benessere a tutti i valdostani di origine e di adozione,
diventando addirittura un modello di sviluppo e di esempio
nell'arco alpino. Questo bilancio perciò segna un punto di rottura,
o meglio un passaggio verso una nuova rotta che in termini marinari
si presenta di "bolina stretta", cioè di risalita con il vento
contro. Il bilancio non contiene perciò ancora tutte quelle scelte
e quelle risposte necessarie ad affrontare gli eventi con certezza
di prospettiva, ma deve cercare almeno di aprire un serio,
trasparente e concreto confronto tra le forze politiche per
decidere il futuro che vogliamo per la nostra amata Regione.
Viviamo un periodo di decrescita, e la decrescita per definizione
non è mai felice, facciamo in modo che almeno questa fase sia
ristrutturante al positivo del modello Valle d'Aosta.
Il bilancio 2014/2016 che oggi esaminiamo è ancora una
transizione non compiuta verso una necessaria fase ristrutturante
dell'intero sistema Valle d'Aosta, che parte dalla
razionalizzazione dell'amministrazione pubblica, Regione e Comuni,
rileggendo e riscrivendo le leggi di spesa, tagliando gli sprechi,
ottimizzando dove è possibile l'efficienza, analizzando la spesa al
dettaglio e gettando i presupposti di una precisa analisi dei
centri di costo. In quest'ambito riorganizzativo del sistema Valle
d'Aosta un ruolo importante lo giocheranno le società partecipate
della Regione e la Finaosta; un tema molto discusso anche nella
precedente legislatura con posizioni diverse e forti resistenze. Le
resistenze vanno superate. Queste società, se indirizzate bene,
potranno essere da un lato catalizzatori di energie di sviluppo per
le imprese valdostane, creando opportunità di crescita
professionale e finanziaria sul nostro territorio e dall'altro lato
aperte verso l'esterno, ambasciatrici del fare valdostano, per
creare rotte e scambi commerciali in cui canalizzare le migliori
risorse valdostane. Pertanto la condivisione degli obiettivi di
queste società, la trasparenza e il loro modo di agire sono al
primo posto di una politica lungimirante di sviluppo, in tal senso
con una volontà bipartisan il Consiglio regionale e in particolare
la II Commissione consiliare permanente hanno avviato un percorso
articolato di approfondimento delle attività e delle modalità
operative di queste società, con l'obiettivo di riuscire nel breve
termine a fornire indicazioni e obiettivi condivisi per utilizzare
al meglio queste importanti risorse nel solo interesse della
collettività valdostana.
Il ruolo strategico di queste società si evidenzia anche al
presente nell'apporto finanziario della CVA alla costruzione del
bilancio in oggetto. Ciò detto, il bilancio regionale pareggia
nell'importo complessivo di euro 1 miliardo e 438 milioni per
l'anno 2014, 1 miliardo e 398 milioni per l'anno 2015 e 1 miliardo
e 402 milioni per l'anno 2016. Il bilancio di previsione è composto
dalla Parte I, che riguarda le entrate spese per l'attività della
Regione, e dalla Parte II che riguarda le spese per contabilità
speciali e partite di giro. La mia relazione non vuole sovrapporsi
all'egregio lavoro svolto dall'Assessore alle finanze e dal suo
team
, né approfondire i tecnicismi finanziari, che lascio
alla valutazione del Consiglio, mi limiterò perciò ad integrare le
informazioni a disposizione del Consiglio. La previsione di
bilancio, al netto delle partite di giro, è pari a 1 miliardo e 320
milioni per il 2014, 1 miliardo 285 milioni per l'anno 2015 e un 1
miliardo e 290 milioni per l'anno 2016. La previsione di bilancio
del 2013 era pari a 1 miliardo e 420 milioni di euro,
conseguentemente il bilancio, sempre al netto delle partite di
giro, si riduce di 100 milioni di euro pari al 7,04. Per apprezzare
correttamente il bilancio, come qui riportato nella relazione
tecnica, tra la previsione iniziale 2013 e la previsione 2014, il
concorso al riequilibrio della finanza pubblica registra un aumento
da 110,56 milioni di euro a 196,71 milioni, ovvero quasi il doppio
(+95,61 percento). Il vero dato su cui occorre porre attenzione
quindi è l'effetto di riduzione sulle risorse disponibili, ovvero
il totale del bilancio, al netto sia delle partite di giro, sia
dell'accantonamento per il concorso regionale al riequilibrio della
finanza pubblica. Il totale delle risorse disponibili si riduce da
1.263,1 milioni del 2013 a 1.076,9 milioni del 2014 e tale
riduzione è pari a 186,3 milioni di euro, ovvero il 14,7
percento.
Al fine di una più corretta valutazione dell'evoluzione del
bilancio regionale nel triennio, raffrontata anche con le
previsioni del 2013, propongo pertanto la seguente tabella, di
seguito proporrò l'analisi delle spese del bilancio regionale, con
la prospettiva per legge con il duplice obiettivo di non
sovrappormi eccessivamente alle relazioni di approfondimento dei
colleghi e di rappresentare il bilancio nella sua funzione di
revisione dell'ordinamento legislativo regionale. Si tratta di
"scorrere figurativamente" le leggi regionali dal particolare punto
di vista che offre la loro dinamica finanziaria. Per fare ciò si
sono prese in considerazione, per ovvi motivi, solo le leggi più
importanti, analizzando in particolare gli stanziamenti dell'anno
2014 nell'ambito dei settori di intervento: legge regionale n. 11
del 7 giugno 1999, concernente le provvidenze economiche a favore
di invalidi civili, ciechi civili e sordomuti, con uno stanziamento
di 26,77 milioni; legge regionale n. 93 del 15 dicembre 1982,
concernente il Testo unico delle norme in materia di promozione di
servizi a favore delle persone anziane ed inabili, con uno
stanziamento di 19 milioni; la legge regionale n. 23 del luglio
2010, concernente il Testo unico in materia di interventi economici
di sostegno e promozione sociale, con uno stanziamento di 7 milioni
di euro; l'articolo 20 della legge regionale n. 40 del 10 dicembre
2010, concernente gli interventi per le convenzioni con le
istituzioni private e con le aziende pubbliche di servizi
socio-assistenziali erogati alla persona presso strutture
residenziali, per le quali è previsto uno stanziamento di 6,7
milioni di euro; la legge regionale n. 13 del 20 giugno del 2006,
concernente l'approvazione del Piano regionale per la salute e il
benessere sociale 2006/2008, con uno stanziamento complessivo di
5,15 milioni (di cui 4,85 milioni nella funzione n. 8, Diritti
sociali, politiche sociali e famiglia, interventi di finanza locale
e 0,3 milioni nella funzione 9, Sanità); la legge regionale n. 14
del 2008, concernente il sistema integrato di interventi a favore
delle persone con disabilità, con uno stanziamento di 4,3 milioni;
la legge regionale n. 11 del 19 maggio del 2006, concernente la
disciplina del sistema dei servizi socio-educativi per la prima
infanzia, con uno stanziamento di 3,3 milioni; la legge regionale
n. 18 del 4 settembre 2001, concernente l'approvazione del Piano
regionale per la salute e il benessere sociale per il triennio
2002/2004, con uno stanziamento di 2,1 milioni; la legge regionale
n. 44 del 20 dicembre 2010, relativa alla costituzione di una
società per la gestione di servizi alla pubblica amministrazione e,
in particolare, nella funzione 8 per i contratti di servizio per la
realizzazione delle attività di assistenza e sostegno a favore di
individui nell'ambito socio-assistenziale, con uno stanziamento di
1,3 milioni. Gli interventi della Regione per la funzione dello
sviluppo economico cui sono stati stanziati 81,79 milioni di euro,
sono destinati principalmente nei seguenti settori:
Interventi di contesto nell'ambito del quale si segnalano:
- la legge regionale n. 7 del 2006, concernente gli interventi
della gestione speciale della società finanziaria regionale
Finaosta S.p.A., per la quale sono stati stanziati 12,4 milioni per
gli interventi di indebitamento ventennale per gli investimenti
presso il fondo in gestione speciale, di cui all'articolo 40, comma
2, della legge 40 del 2010;
- la legge regionale n. 7 del 20 maggio 2002, concernente il
riordino dei servizi camerali della Valle d'Aosta, per la quale
sono stati previsti 0,6 milioni di euro;
- l'articolo 53 della legge regionale n. 30 del 13 dicembre
2011, che prevede il contributo alla società Autoporto S.p.A. per
il concorso nell'ammortamento di mutui per la realizzazione di
interventi di investimento di interesse regionale, per il quale è
previsto uno stanziamento di 0,5 milioni.
Turismo e impianti a fune nell'ambito del quale si
segnalano:
- la legge regionale n. 6 del 2001, che ha riformato
l'organizzazione turistica della regione, ha complessivamente
previsto 4 milioni per azioni promozionali ed eventi volti alla
veicolazione dell'immagine turistica della regione;
- la legge regionale n. 9 del 2009, relativa al finanziamento
dell'Office régional du tourisme-Ufficio regionale del turismo, che
prevede un impegno di 3,8 milioni di euro.
Per quello che riguarda l'industria, nell'ambito della quale si
segnala:
- la legge regionale n. 10 del 2004, concernente gli interventi
per il patrimonio immobiliare regionale destinato ad attività
produttive e commerciali, per la quale la Regione ha stanziato
420.000 euro, di cui 300.000 per contributi a Vallée d'Aoste
Structure per l'esecuzione di interventi di realizzazione,
riqualificazione e sviluppo di immobili a destinazione produttiva e
per la realizzazione di opere di infrastrutture, impiantistiche e
di bonifica.
Artigianato nell'ambito del quale si segnalano:
- la legge regionale n. 2 del 2003 per la tutela e la
valorizzazione dell'artigianato tipico, per la quale il rendiconto
registra un finanziamento di 1 milione, quasi interamente destinati
all'organizzazione di manifestazioni fieristiche e iniziative varie
relative all'artigianato di tradizione;
- la legge regionale n. 10 del 2007, che disciplina l'Institut
valdôtain de l'artisanat de tradition, (IVAT), per la quale sono
stati previsti 820.000 euro.
Commercio nell'ambito del quale si segnala che le attività
commerciali trovano supporto nell'ambito dei mutui concedibili ai
sensi della legge regionale 19 del 4 settembre 2001, utilizzando le
risorse dei fondi di rotazione nella gestione della società
Finaosta S.p.A.;
Cooperazione:
- la legge regionale n. 27 del 5 maggio 1998, che disciplina il
Testo unico in materia di cooperazione, per la quale sono stati
previsti 610.000 euro.
Energia:
- la legge regionale n. 26 del 2012 in materia di pianificazione
energetica, di promozione dell'efficienza energetica e di sviluppo
delle fonti rinnovabili prevede per l'anno 2014 uno stanziamento
complessivo di 355.000 euro (di cui 230.000 nella funzione 11,
Sviluppo economico regionale, e 125.000 nella funzione 13,
Infrastrutture per la mobilità reti) le cui risorse sono
principalmente destinate alle attività di supporto tecnico
all'attuazione della legge regionale in materia di pianificazione
energetica, di promozione dell'efficienza energetica e di sviluppo
delle fonti rinnovabili;
- politica del lavoro e della formazione professionale
nell'ambito della quale...
(interruzione di un Consigliere, fuori microfono)
...sì, giustamente mi suggeriscono di prendermi lo spazio del
secondo intervento; onestamente, però, credo di aver fatto un
lavoro di utilità per il Consiglio e ritengo essendo che è
scritto...
Presidente
- Continui pure, collega, ha due relazioni,
quindi ha il tempo doppio...
La Torre (UV)
- Grazie...sennò io lo mettevo a
disposizione del Consiglio e traevo solo una rapida
conclusione...va bene, benissimo...non voglio tediare nessuno, è
stato un lavoro lungo, grazie anche alla collaborazione degli
uffici.
Politica del lavoro e della formazione professionale:
- la legge regionale n. 7 del 2013, relativa a disposizioni in
materia di politiche regionali del lavoro, di formazione
professionale e di riorganizzazione dei servizi per l'impiego, per
le quali nell'anno 2014 sono stati stanziati 9,9 milioni di euro
(di cui 9,2 nella funzione politica del lavoro, e 0,7 nella
funzione del personale per il trattamento economico e gli oneri di
legge per il personale dell'Agenzia regionale del lavoro);
- la legge regionale 12 del 1982, relativa alla promozione di
una Fondazione per la formazione professionale agricola e per la
sperimentazione agricola e il contributo regionale alla Fondazione
medesima. Nell'anno 2014 la Regione ha stanziato 5 milioni per il
funzionamento della Fondazione dell'Institut agricole;
- la legge regionale n. 20 del 1991, istitutiva della Fondazione
per la formazione professionale turistica. Il contributo regionale
per il funzionamento della Fondazione e del relativo Istituto
alberghiero è previsto nel 2014 di 4,1 milioni di euro.
Programmazioni comunitarie e statali: le previsioni complessive
di spesa per l'anno 2014 ammontano a 35,8 milioni destinate per i
seguenti programmi:
- 20,7 milioni per le attività oggetto di finanziamento del
Fondo per le aree sottoutilizzate, il FAS, che sono destinati
principalmente: all'acquisto dei treni bimodali nell'ambito degli
interventi relativi al collegamento ferroviario funzionale
Aosta/Torino; al trasferimento alla società Finaosta S.p.A. per la
realizzazione di interventi del primo lotto per la realizzazione
del Polo universitario, ovvero la demolizione e la ricostruzione
della palazzina denominata "ex Zerboglio" della Caserma Testafochi
e nella sistemazione delle aree circostanti;
- 5,3 milioni per il programma di sviluppo rurale 2007/2013;
- 5,6 milioni per il programma di competitività regionale
2007/2013;
- 2,4 milioni per l'attuazione degli interventi della
cooperazione territoriale transfrontaliera, transnazionale ed
interregionale;
- 1 milione per il nuovo programma "Investimenti a favore della
crescita e dell'occupazione 2014/2020" cofinanziato dal Fondo
Sociale Europeo (FSE);
- 400.000 euro per l'avvio delle attività del nuovo programma
Valle d'Aosta 2014/2020, oggetto di cofinanziamento del Fondo per
lo sviluppo e la coesione;
- 270.000 euro per l'avvio sia delle attività del nuovo
programma "Investimenti per la crescita 2014/2020" che dei
programmi di cooperazione territoriale 2014/2020.
Nella funzione Oneri non ripartibili sono state previste
complessivamente risorse per 76,69 milioni, di cui 46,4 milioni per
il rimborso di mutui e prestiti e 25,4 milioni per interessi
passivi.
Per quanto riguarda la funzione Servizi generali, che ha uno
stanziamento per l'anno 2014 di 42 milioni, si segnala in
particolare la legge regionale n. 16 del 1996, che concerne gli
interventi relativi alla programmazione, riorganizzazione e
gestione del sistema informatico regionale e per la quale nel 2014
sono stati stanziati complessivamente 13,2 milioni (di cui 10
milioni nella funzione Servizi generali).
La funzione Fondi di riserva e globali ha una previsione
complessiva di spesa per l'anno 2014 pari a 40,67 milioni, di cui
40,1 milioni per i fondi di riserva e 500 mila euro per il fondo
globale relativo alla partecipazione della Regione all'Expo
universale di Milano 2015.
Le risorse destinate alla funzione Governo del territorio
ammontano a 36 milioni e ricomprendono principalmente gli
interventi di:
Tutela dell'ambiente e urbanistica in cui assume particolare
rilievo il finanziamento della legge regionale n. 41 del 1995,
istitutiva dell'Agenzia regionale per la protezione dell'ambiente,
per la quale sono stati stanziati 5,95 milioni di euro.
Parchi e riserve naturali: il principale intervento riguarda la
legge regionale n. 16 del 2004, concernente la gestione e il
funzionamento del Parco del Mont Avic, per la quale è stato
stanziato 1 milione;
- si rammenta inoltre il finanziamento della legge regionale n.
14 del 18 agosto 2004, concernente la nuova disciplina della
Fondazione Gran Paradiso, per la quale è previsto uno stanziamento
di 415 mila euro.
Gestione dei rifiuti: si segnala in particolare la legge
regionale n. 31 del 2007, che disciplina le nuove disposizioni in
materia di gestione dei rifiuti e per la quale nell'anno 2014 sono
stati previsti 2 milioni di euro, nell'ambito dei quali 1,3 per la
gestione degli impianti e di attività finalizzate allo smaltimento
e al recupero dei rifiuti e 0,6 per la realizzazione delle opere e
degli impianti necessari all'attuazione del Piano regionale della
gestione dei rifiuti.
Tutela risorse forestali e faunistiche: si segnala in
particolare la legge 44 del 1989, concernente gli interventi per la
tutela del patrimonio forestale, per la quale sono stati stanziati
complessivamente 8 milioni (di cui 3,7 nella funzione Governo del
territorio e 4,3 per il personale, comprese le relative partite di
giro);
- si rammenta inoltre la legge regionale n. 3 del 2010 per gli
interventi finalizzati alla tutela e alla valorizzazione delle
foreste, per la quale sono stati stanziati 1,7 milioni.
Tutela dai rischi naturali e derivanti dall'attività dell'uomo:
si richiama nuovamente la legge regionale n. 5 del 2001, di
protezione civile, già citata nella funzione Finanza locale, per la
quale sono state stanziate nell'ambito della funzione Governo del
territorio 5 milioni di euro.
Antincendi e Protezione civile: si rammenta la legge regionale
n. 35 del 1997, concernente il servizio di trasporto a mezzo
elicotteri, per la quale sono stati previsti 8 milioni di euro;
- per legge regionale n. 37 del 2009, relativa agli interventi
per l'organizzazione dei servizi antincendi della Regione, sono
stati complessivamente stanziati 1,7 milioni di euro;
- la legge regionale n. 5 del 2007, relativa all'organizzazione
del Soccorso alpino valdostano, per la quale sono stati stanziati
1,4 milioni;
- la legge regionale n. 7 del 2008, concernente l'organizzazione
della Centrale unica per le chiamate di soccorso, e per la quale
sono stati previsti complessivamente 3,3 milioni (di cui 1,2 nella
funzione Governo del territorio per le spese di gestione e
funzionamento della Centrale unica di soccorso e di cui 2 nella
funzione Sanità per il trasferimento all'USL per il finanziamento
degli oneri del personale in servizio presso la Centrale unica di
soccorso).
Assetto idrogeologico: si ricorda la legge regionale n. 12 del
25 maggio del 2000, relativa alle disposizioni in materia di
cartografia e di sistema cartografico e geografico regionale, che
ammonta a 300 mila euro per l'anno 2014.
Nell'ambito della funzione Cultura e sport per il 2014 sono
stati previsti complessivamente 21,44 milioni di euro, di cui 18,81
alla cultura e 2,63 allo sport. Nel settore della cultura si
segnalano principalmente gli interventi attuati ai sensi della
legge 42 del 2004 (Codice dei beni culturali e del paesaggio), che
riguardano gli investimenti per il restauro e la manutenzione di
immobili di interesse artistico e storico, per gli scavi
archeologici e il restauro del patrimonio archeologico, nonché
l'acquisizione di servizi concernenti la valorizzazione e la
custodia dei beni culturali e la gestione di attività culturali o
fieristiche per uno stanziamento complessivo pari a 8,8 milioni di
euro.
Si evidenzia inoltre il finanziamento:
- della legge regionale n. 10 del 1996 per il completamento
degli interventi di recupero e la valorizzazione del Forte e del
borgo di Bard per 2,75 milioni, di cui 2,6 destinati quale quota
straordinaria all'Associazione del Forte di Bard per la
valorizzazione del turismo culturale del Forte e 0,15 milioni per
il funzionamento e il finanziamento delle attività
dell'Associazione Forte di Bard;
- della legge regionale n. 89 del 1993 in materia di promozione
culturale e scientifica, per la quale sono stati previsti 2
milioni;
- la legge regionale n. 8 del 1992, che disciplina gli
interventi regionali favore della Fondazione Maria Ida Viglino per
la valorizzazione e la divulgazione del patrimonio musicale
tradizionale e per lo sviluppo e la diffusione della cultura
musicale in Valle d'Aosta, per i quali sono stati stanziati 1,5
milioni di euro.
Per quanto riguarda il settore dello sport, si segnalano:
- la legge regionale n. 3 del 2004, concernente gli interventi a
favore dello sport, per la quale sono stati previsti 1,29 milioni
di euro;
- la legge regionale n. 16 del 2007, concernente la
realizzazione di infrastrutture ricreativo-sportive di interesse
regionale, per la quale sono stati stanziati 256 mila euro.
Alla funzione Agricoltura nell'anno 2014 sono state destinate
risorse per 17,23 milioni. In quest'ambito di notevole importanza è
la legge regionale n. 32 del 2007, che al Titolo III disciplina gli
interventi regionali in materia di agricoltura e sviluppo rurale,
per la quale la Regione per l'anno 2014 ha stanziato 7,1 milioni
destinati principalmente nel seguente modo:
- 1,9 milioni a contributi per la conservazione di paesaggi e
alpeggi;
- 1,3 milioni a contributi per investimenti nelle aziende
agricole;
- 1 milione a contributi per infrastrutture rurali;
- 1 milione per contributi a consorzi di miglioramento fondiario
e consorterie;
- 0,5 milioni per contributi nel settore della trasformazione e
commercializzazione dei prodotti agricoli;
- 0,4 milioni per spese per strutture ed impianti fissi.
Nel settore zootecnico le leggi di riferimento sono:
- la legge regionale n. 21 del 2001 in materia di allevamento
zootecnico e dei relativi prodotti, per la quale nel 2014 sono
stati stanziati 5,3 milioni, quasi interamente destinati a
contributi per interventi nel settore dell'allevamento
zootecnico;
- legge regionale n. 3 del 2002, relativa ad incentivi per
l'attuazione degli interventi sanitari a favore del bestiame e di
interesse zootecnico, per la quale la Regione ha stanziato 1,2
milioni destinati principalmente all'erogazione di contributi per
la salvaguardia delle produzioni mediante il risanamento degli
allevamenti.
Per quanto riguarda gli interventi relativi al programma di
sviluppo rurale 2007-2013, la Regione ha previsto risorse per 5,3
milioni, che sono state iscritte nell'ambito della funzione 11
(Programmi comunitari e statali).
Nella funzione Infrastrutture per mobilità e reti sono state
previste risorse per 17,84 milioni:
Viabilità: uno stanziamento di 7,1 milioni destinati alla
manutenzione e alla realizzazione di opere stradali.
Trasporto pubblico e trasporti su rotaia, per i quali sono
previsti complessivamente 3,9 milioni destinati principalmente:
- al finanziamento di una parte della legge regionale n. 29 del
1997 in materia di servizi di trasporto pubblico di linea per
l'importo di 1,3 milioni (di cui 1,1 per il trasporto pubblico e
0,2 per il trasporto su rotaia), mentre la restante parte della
legge 29 del 1997 viene finanziata nella funzione Finanza locale
per 18,1 milioni;
- al finanziamento della legge regionale n. 5 del 1995, relativa
alla gestione della telecabina Aosta/Pila per l'importo di 0,86
milioni.
Aeroporto: si segnala il finanziamento dell'articolo 31 della
legge regionale n. 47 del 2009, relativo alla gestione dei servizi
aerei di linea da e per l'aeroporto regionale Corrado Gex, con uno
stanziamento di 2 milioni, mentre per le spese di gestione
dell'aeroporto regionale sono previsti 1,9 milioni.
Infrastrutture informatiche e telematiche: le risorse sono
destinate al finanziamento di una parte (euro 2,35 milioni) della
legge regionale n. 16 del 1996, che complessivamente prevede uno
stanziamento di 13,2 milioni (di cui 10 milioni nei servizi
generali e 0,9 milioni nella finanza locale).
Nella funzione Istruzione primaria e secondaria nell'anno 2014
risultano stanziati 15,96 milioni, che comprendono:
- i trasferimenti alle istituzioni scolastiche sia dipendenti
dalla Regione (2,9 milioni) che quelle non regionali (4,8
milioni);
- le spese generali nell'ambito dell'istruzione primaria e
secondaria per 3,1 milioni (di cui 2,9 milioni per le spese
relative all'acquisto di servizi nell'ambito dell'istruzione
primaria e secondaria);
- l'edilizia scolastica per 2,6 milioni;
- la tutela del diritto allo studio per 2,3 milioni.
Le principali leggi regionali finanziate sono:
- la legge regionale n. 55 del 1986 per il funzionamento delle
scuole gestite da istituti ed enti morali per 3,7 milioni;
- la legge regionale n. 19 del 2000, che sancisce l'autonomia
delle istituzioni scolastiche e per il cui finanziamento sono
previsti 2,5 milioni;
- la legge regionale n. 56 del 26 maggio 1993, che determina il
concorso finanziario della Regione nelle spese per il funzionamento
del Liceo linguistico di Courmayeur, per la quale sono stati
stanziati 1,1 milioni.
Le previsioni di spesa per la funzione Funzionamento degli
organi istituzionali ammontano a complessivi 14,5 milioni di euro,
di cui:
- 11,2 milioni sono destinati al funzionamento del Consiglio
regionale;
- 1,5 milioni sono destinati al trasferimento all'istituto
dell'assegno vitalizio dell'ammontare corrispondente ai diritti
maturati dai Consiglieri regionali al 31 dicembre 2012;
- 0,7 milioni per il funzionamento della Sezione di controllo
della Corte dei Conti;
- 0,6 milioni per indennità di carica per il Presidente della
Regione e per gli Assessori.
Le somme previste per l'anno 2014 nella funzione Istruzione
universitaria ammontano a 13,34 milioni e finanziano in
particolare:
- la legge regionale n. 25 del 2001, che ha istituito
l'Università della Valle d'Aosta-Université de la Vallée d'Aoste,
per la quale sono stati destinati 6,76 milioni;
- la legge regionale n. 22 del 2012, concernente gli interventi
regionali in materia di promozione e sviluppo della formazione e
cultura musicale in Valle d'Aosta e di valorizzazione e
divulgazione del patrimonio musicale tradizionale, con la quale
viene previsto il finanziamento annuo a titolo di concorso alle
spese di funzionamento dell'Istituto musicale pareggiato della
Valle d'Aosta-Conservatoire de la Vallée d'Aoste, che per l'anno
2014 ammonta a 2,51 milioni.
- la legge regionale n. 30 del 1989, che attua il diritto allo
studio nell'ambito universitario, per la quale sono destinati 2,3
milioni;
- l'articolo 35 della legge regionale n. 30 del 2006,
concernente la promozione di servizi formativi e ricerca
scientifica per lo sviluppo dell'innovazione tecnologica da parte
della Regione nel nuovo polo costituito nell'edificio denominato
"ex cotonificio Brambilla", nel comune di Verrès, per il quale è
complessivamente stanziato 1 milione di euro.
Concludendo la mia relazione congiunta sui disegni di legge n. 8
e n. 9, ribadisco che, a mio avviso, il bilancio 2014/2016 resta
una transizione verso un futuro finanziario tutto da definire in
funzione delle trattative tra la Regione Valle d'Aosta e lo Stato
italiano. Un bilancio che non permette ancora di declinare il
progetto di Valle d'Aosta che vorremmo per il futuro e non soddisfa
certamente le aspettative dei valdostani. Un bilancio che però può
e deve diventare un'opportunità per avviare un processo sul piano
amministrativo e finanziario di ristrutturazione del sistema Valle
d'Aosta e sul piano politico un confronto, una riflessione profonda
tra le forze politiche di maggioranza e di minoranza per
condividere un manifesto politico che ribadisca il principio
inderogabile della nostra autonomia speciale, con l'obiettivo di
difendere l'identità valdostana, gli interessi legittimi dei
valdostani, il loro benessere e costruire un futuro per i giovani.
Cogliamo insieme quest'opportunità, questo è l'invito che mi sento
di fare all'aula. Queste sono le mie brevi considerazioni al
bilancio, sperando di aver lasciato anche un documento utile ai
lavori del Consiglio. Grazie.
Presidente
- Ha chiesto la parola il Presidente
Rollandin.
Rollandin (UV)
- Merci Madame la Présidente.
Je remercie le collègue La Torre pour son rapport concernant le
budget 2014, 2015 et 2016. Je crois que ce rapport reprend les
thèmes principaux des choix qu'ont été faits pour les années à
venir à propos d'un programme qui doit donner des réponses. À ce
sujet, je me permets de faire quelques réflexions surtout sur ce
qu'a été la philosophie de base sur laquelle on a essayé de
construire le budget; une philosophie qui se tient à deux piliers
substantiels: le premier, le maintien des services à la personne et
d'une façon spécifique pour les plus démunis, les plus âgés et les
personnes qui ont, en quelque sorte, une exigence d'avoir un
traitement tout à fait spécifique, qui est en ligne avec ce qui a
été fait dans le passé, en sachant qu'il y a quand même un
changement, une réduction possible des frais, sans réduire la
qualité des sevices. C'est là le défi que nous allons voir, car
dans ce sens il faudra essayer de comprendre que, de plus en plus,
on va vers des standards de traitement, ce qui signifie que tout le
monde doit être à même de justifier les raisons de certains choix
du point de vu des dépenses, en sachant que le niveau d'assistance
doit être maintenu, c'est-à-dire que la liaison...les coûts
standards avec les LEA sont indispensables afin qu'il n'y ait pas
un système qui va réduire les ressources sans maintenir les
services à la personne.
Le deuxième pilier est lié au soutien aux entreprises, le
soutien au développement, comme l'a bien dit le collègue en
prévoyant un
excursus
de toutes les lois qui vont prévoir
des interventions, qui dans certains secteurs sont réduites, mais
tout de même vont maintenir une attention vis-à-vis du futur et du
développement. Bien sûr, le soutien aux entreprises, des plus
petites...nous avons un système de petites entreprises, de grandes
entreprises nous n'avons que la Cogne et quelques autres qui sont
en train, en quelque sorte, de grandir, mais pour le restant nous
n'avons que des petites ou des moyennes entreprises. Nous avons des
coopératives, nous avons des entreprises dans les différents
secteurs, dans le secteur agricole et dans le secteur des
manufacturiers, dans les secteurs qui vont être de plus en plus
intéressants, les secteurs des services, services qui sont
aujourd'hui les seuls qui vont augmenter...et tout cela dans
l'objectif commun de faire de façon qu'on puisse défendre les
places de travail existantes et essayer de créer une solution pour
l'emploi. Je crois que ce n'est pas la première fois qu'on le dit:
si vous allez voir les rapports des années précédentes, un des
points de repère a toujours été l'emploi, le travail, la
possibilité de donner un essor à la crise générationnelle, la crise
des modifications des lois sur les retraites, la crise des jeunes
qui ont eu la possibilité d'avoir des études de haut niveau,
universitaires, et qui se trouvent aujourd'hui sans une possibilité
de trouver un emploi, ni au niveau local et même pas au niveau
italien...il faudra de plus en plus voir le côté européen pour
trouver des essors.
Detto questo, sulla base di quella che è la parte di premessa su
cui si è costruito il bilancio, su cui c'è stata quest'ampia
relazione, vorrei brevemente riprendere i punti che sono alla base
della costruzione del bilancio, che poi l'Assessore svilupperà,
punto per punto. Noi abbiamo dovuto innanzitutto - come ha ben
detto il collega - prendere atto di una situazione che non era mai
successa con questi limiti: noi credevamo che, nel momento in cui
avevamo stabilito un patto con lo Stato in base alla legge 42, che
era il riparto fiscale...che, voglio ricordarlo ancora adesso, in
base a quel patto le risorse sarebbero di 1 miliardo e 260 milioni
e quindi sarebbero in grado di coprire quelle che sono...per
carità, più ce n'è più si riuscirebbe in questo momento a
distribuire, ma riuscirebbe a coprire le esigenze che noi andiamo
ad esaminare e che si riferisce allo sviluppo equilibrato di tutti
i settori...ebbene, su questo invece, purtroppo, le scoperte sono
state che ogni anno ci sono state iniezioni di soldi da parte delle
Regioni al centro, tant'è che oggi una delle richieste più forti da
parte delle Regioni è quella di fare un consuntivo di cosa è
avvenuto in questi ultimi 3-4 anni, dal momento in cui c'è la crisi
in rapporto a quello che fa lo Stato, cioè dice: "benissimo, le
Regioni hanno dovuto abbattere i costi in tutti i settori: dai
trasporti, alla sanità, all'assistenza, con delle riduzioni anche
drammatiche"...voi avete visto il discorso di Genova, piuttosto che
il discorso di altre situazioni, dove effettivamente c'è
un'esasperazione di quello che sta succedendo...e lo Stato? Una
risposta su quanto ha ridotto lo Stato noi non l'abbiamo mai vista,
non l'hanno vista le Regioni, non c'è mai stato nessun resoconto.
Vorremmo capire se siamo tutti impegnati in questa logica di
riduzione, tenendo conto che questo è un aspetto non banale di un
discorso di rapporti tra Stato e Regioni.
C'è stata la spending review,
ci sono state tutte le
varie formulazioni nuove fino al patto eurocompatibile, il Patto di
stabilità, che tutti ormai considerano un elemento desueto, un
elemento che rischia di imballare il sistema economico, che rischia
di mortificare gli aspetti importanti della promozione dei singoli
settori e che vanno nella logica di fermare anche le spese che
vengono fatte e gli investimenti produttivi. Tolte quindi da queste
tutte le spese obbligatorie e le misure anticrisi, rimangono da
ripartire tra le varie situazioni le somme a disposizione, che sono
state citate, tenendo conto del Patto di stabilità. Per onorare le
richieste e soprattutto le logiche con cui si è andati ad
individuare i settori che di volta in volta sono stati già qui
menzionati con le leggi specifiche ed altri che sono da rivedere,
noi siamo partiti da una riparametrazione e revisione delle opere
di rilievo previste come finanziabili con il mutuo - quel mutuo di
371 milioni che è stato più volte ricordato - da cui non si è
attinta tutta la somma, si è attinta una parte minimale, e da cui
sono state accantonate opere importanti come la caserma nuova dei
vigili del fuoco, la scuola di Tzamberlet, la nuova sede dello IAR,
la Maison Caravex. Non facente parte di questo mutuo, ma
considerata come un'opera importante, è stato rivisto anche il
Centro fieristico dell'autoporto...ripeto, non fa parte di questo
mutuo, vorrei ricordarlo, mentre sono stati mantenuti gli
interventi per l'ospedale, gli interventi per l'università e le
funivie. Sono stati inseriti interventi nuovi per le strade
regionali, per le opere importanti come le colate da detrito (che
stanno diventando un fenomeno molto delicato, su cui bisogna
intervenire con grande capacità di scelta), gli interventi per le
scuole e gli interventi non riferiti a questo mutuo, ma sempre
riferiti come opere importanti, gli archivi a livello d'intervento
dell'autoporto, in sostituzione di altri... Questo è il
ribilanciamento di quelle che erano chiamate le "grandi opere", ma
non solo...le opere che comunque avevano un peso importante
nell'ambito degli interventi finanziari.
Un altro punto su cui abbiamo cercato di sviluppare le risorse è
l'utilizzo delle riserve delle partecipate, in particolare della
CVA. Noi abbiamo su questo fatto un prelievo triennale di 100
milioni, com'è stato ricordato: con il primo anno un prelievo di 35
milioni e, successivamente, due prelievi negli anni successivi,
fino a 100 milioni. Questa è stata una scelta discussa naturalmente
anche con le partecipate, per cercare di capire quali erano i
limiti entro cui si poteva intervenire senza andare ad incidere
sulla politica di giusta attenzione da parte della CVA ai nuovi
settori emergenti, sulle opportunità a livello energetico di
partecipazione, com'è stato fatto per il settore del fotovoltaico,
da una parte, ma anche per l'eolico, quindi per evitare che si
dovessero chiudere...o, peggio, sacrificare gli interventi
programmati nell'ambito della revisione degli impianti oggi di
proprietà della CVA e che, chiaramente...come qualcuno in
quest'aula ha già ricordato...sono importanti da mantenere in
efficienza, perché è il valore aggiunto, anche nell'ottica di una
possibile scadenza delle stesse concessioni. Questo è stato fatto
per quanto riguarda le partecipate.
Un altro problema che ci siamo posti è come completare, in
questi anni, l'accorpamento degli impianti di risalita,
un'iniziativa che sta avendo un successo importante, partito con
difficoltà, perché quando bisogna mettere insieme c'è sempre la
difficoltà di capire dove si va e come in qualche modo si rischia
di limitare l'operatività delle singole zone. Si è visto che
tenendo questa logica e cercando di mettere insieme questi settori
abbiamo avuto delle importanti economie di scala, oltre che una
gestione molto più attenta e oculata dello sforzo per completare
gli investimenti, che...voglio ricordarlo qui, come ha ricordato
anche il collega...non sono mai venuti meno, gli investimenti
nell'ambito del settore degli impianti a fune...ci sono ancora
delle situazioni da completare, ma credo che questo vada nella
logica con cui si è intervenuti anche in questa finanziaria.
Una revisione delle leggi di settore (è stato detto): dopo la
delibera 4 e le successive, noi ci siamo in qualche modo impegnati
a fare questa revisione. E nell'ottica di questa revisione abbiamo
ridotto per alcune di queste leggi i finanziamenti, tenendo conto
che la logica con cui si interverrà è quella di ridurre alcuni
interventi sia contributivi che sostitutivi, nell'ambito del
discorso dei mutui su cui si vuole andare.
L'altro punto è la valorizzazione dei fondi europei: la
relazione del collega ha citato una cifra che si riferisce ad una
parte che adesso si sta definendo a livello di riparto, a livello
nazionale, con l'incognita che è ancora riferito ad alcune
strategie nazionali che vorrebbero mantenere una parte di questi
programmi con finalità nazionale, cioè conglobante più Regioni, che
può essere un vantaggio per le Regioni del sud, ma lo è meno per le
Regioni del nord, che tanto hanno osteggiato questo sistema. Voglio
ricordare anche che logicamente i fondi FAS che noi abbiamo
conosciuto in questi 6-7 anni, hanno subito delle decurtazioni
forti, perché tutte le volte che c'era da pagare la
cassaintegrazione venivano presi i fondi FAS di tutte le Regioni,
tutte le volte che bisognava fare degli investimenti venivano
presi...tant'è che i fondi FAS originari sono stati decurtati di
più del 20 percento. Comunque questa valorizzazione dei fondi
europei deve ancora essere quantificata; questa cifra che è stata
messa giustamente è una cifra indicativa, tenendo conto che, di
norma, dovrebbe essere mantenuta quella degli anni precedenti con
un possibile leggero incremento...però non c'è ancora, verrà vista
successivamente.
L'attenzione verso i fondi statali di settore: l'utilizzo di
questi fondi...in particolare voglio ricordare in questo caso la
"Sabatini bis", che è del '65, ma in particolare a livello
regionale non è quasi mai stata utilizzata, anzi "mai", può dare
l'occasione per un forte richiamo da parte dell'imprenditoria, che
può utilizzare questi fondi. Stesso discorso per il fondo di
garanzia per le piccole e medie imprese, i fondi per il restauro
delle abitazioni e i fondi per l'energia. Credo che su questo si
farà un'attenzione specifica.
Altro punto che vorrei sottolineare, anche se sembra meno
d'impatto, è la semplificazione e la sburocratizzazione. Noi, a
breve, faremo una prima disamina - porteremo anche una relazione in
Consiglio - di quello che è stato fatto in questi anni nell'ambito
della sburocratizzazione e della semplificazione: su questo
bisognerà ancora insistere con la possibilità di andare verso un
miglioramento del rapporto con l'utenza e, soprattutto, con una
riduzione dei costi.
In ultimo, credo sia giusto ricordare anche la riduzione di
alcune parti, di alcuni fondi legati ai fondi per i Comuni, fondi
in base alla "48", laddove, voglio ricordarlo, nell'anno...con il
2014 manteniamo ancora i fondi IRPEF nella stessa misura degli anni
precedenti, perché fa riferimento ancora al 2011. Dall'anno
prossimo avremo, com'è scritto nel pluriennale, una differenza, e
qui abbiamo ridotto una parte dei fondi creando nell'ambito dei
fondi disponibili un'allocazione diversa di alcune poste che prima
erano a livello regionale.
Su questa base, con queste metodiche, con quest'orientamento,
abbiamo cercato di costruire un bilancio che possa guardare con una
certa attenzione allo sviluppo che è ancora
in fieri
...non
dimentichiamo che tutte le volte che noi approviamo il bilancio
purtroppo sappiamo che ci sono ancora degli aspetti che non sono
del tutto chiari, per cui bisognerà ancora prevedere delle
integrazioni e delle modifiche. Questo però è lo
status
di
quelli che sono gli indirizzi e gli orientamenti che hanno permesso
di costruire questo bilancio, che adesso vi verrà presentato con le
cifre e con dovizia di particolari da parte dell'Assessore
competente. Grazie.
Presidente
- Grazie Presidente. La parola quindi
all'Assessore Mauro Baccega.
Baccega (SA)
- Grazie Presidente. Buon pomeriggio a
tutti.
Credo che nel frattempo stiano distribuendo anche una copia
della mia relazione... Ci apprestiamo ad affrontare questo lungo
percorso che ci vedrà impegnati a confrontarci sui due disegni di
legge che riguardano la legge finanziaria del bilancio di
previsione della Regione. C'è anche il rischio, dopo gli interventi
del relatore e del Presidente, di ribadire alcuni concetti...ma
questo credo che non faccia male.
La preparazione dei due disegni di legge ha avuto, proprio per
la particolarità del momento che stiamo vivendo, momento economico
e finanziario difficile, momenti intensi che hanno visto gli Uffici
dell'Assessorato del bilancio fortemente impegnati a produrre la
documentazione che veniva richiesta per consentire i dovuti
approfondimenti. Per questo inizio questa mia relazione con i
ringraziamenti al dottor Bieler (Coordinatore dell'area), alla
dottoressa Borney, al dottor Nuvolari, a tutti i dirigenti,
funzionari e personale dell'Assessorato, al Dottor Vaglio, alla mia
Segreteria, uno staff di collaboratori capaci seri e competenti, un
grazie a tutti per la collaborazione e l'impegno profuso in un
momento così delicato ed importante. Ringrazio inoltre il
Presidente della II Commissione, per la puntuale relazione e per
l'assistenza che in questi giorni ci ha dato nel rapporto con la
commissione; ringrazio tutti i componenti della commissione, tutte
le associazioni di categoria che abbiamo audito in un lungo
percorso di incontri, incontri avuti anche con il Governo
regionale, e che hanno portato alla nostra attenzione riflessioni e
suggestioni che si sono rese utili ad approfondimenti delle linee
guida che avevano tracciato il percorso del bilancio e che hanno
portato alla successiva presentazione di alcuni emendamenti anche
da parte della maggioranza, già presentati. Una fase di
concertazione dal mio punto di vista molto importante, dove tutti
hanno potuto prendere atto che le risorse disponibili sono
notevolmente diminuite, che è necessaria una svolta, un cambio di
atteggiamento, là dove la politica assistenzialista ha segnato il
passo, e che si va nella direzione di un nuovo modello di
sostegni.
Questo è il primo bilancio che questa maggioranza si appresta a
presentare al Consiglio regionale della Valle d'Aosta; pertanto non
possiamo affrontare questo dibattito senza avere un quadro del
contesto in cui si sviluppano le scelte politiche del Governo
regionale, scelte politiche indirizzate - attraverso i due disegni
di legge - ad un deciso sostegno alle fasce più deboli ed in
difficoltà e alle imprese valdostane, cercando di mantenere gli
elevati standard di efficienza e di economicità che ci sono
riconosciuti in ogni settore.
L'economia europea è fortemente in affanno, sei anni di crisi
finanziaria con due lunghi periodi recessivi hanno generato, anche
in Italia, un lungo periodo di crisi, che purtroppo persiste.
In Italia i riscontri macroeconomici sono devastanti: il PIL
negli ultimi sei anni si è ridotto del 9 percento, l'occupazione è
scesa del 7,2 percento, con una perdita di oltre 1 milione e 800
mila posti di lavoro; è cresciuta la pressione fiscale, che nel
2013 si è attestata al 44,3 percento, e l'aumento del costo del
lavoro riduce notevolmente la competitività delle nostre aziende.
L'Italia ormai di fatto commissariata dalla così comunemente
chiamata "Trojka", dove l'Unione europea, BCE e il Fondo monetario
dettano l'agenda dell'economia del nostro Paese, non riesce a far
altro che assecondare le richieste che vengono dall'Europa; un
Paese che non riesce a riprendersi anche e soprattutto a causa di
una profonda crisi politico-istituzionale che perdura ormai da
troppi anni e che auspichiamo possa, a breve, a seguito delle più
recenti vicende nazionali, dare un nuovo impulso alla ripresa e
procedere verso quelle riforme istituzionali che ormai sono attese
da tanti anni.
Non vorrei che questo passaggio delineasse da parte mia un
sentimento antieuropeista...anzi, tutt'altro, un sentimento che in
Italia sta crescendo sempre più in troppi, tanti ambiti. Il
pensiero repubblicano, l'Europa dei popoli, l'Europa delle Regioni,
il pensiero di Mazzini, di Cattaneo, che in qualche modo hanno
sempre accompagnato la mia azione politica - anche se breve - mi
porta ad enfatizzare un'idea comune che alimenta il dibattito anche
in questi giorni: riuscirà la Valle d'Aosta a trovare la
convergenza necessaria per esprimere un candidato comune per le
prossime già vicine elezioni europee? È il mio auspicio.
Una crisi di sistema, come dicevo, che vede l'attività economica
in contrazione continua e che in Valle d'Aosta ha raggiunto l'apice
della sua devastante azione proprio nel 2013, e che per il 2014 non
fa intravedere segnali di ripresa. Il PIL regionale, secondo la
stima ed il rapporto di Banca d'Italia è diminuito ancora dell'1,8
percento. Interi comparti, come il settore edilizio, sono in forte
calo e contribuiscono a diminuire le entrate in termini di IRPEF.
La disoccupazione in Valle è attestata all'8,4 percento. A comporre
questo devastante quadro ha contribuito l'atteggiamento del Governo
Monti, che in maniera incalzante ha individuato nelle Regioni a
Statuto speciale, e soprattutto nella Valle d'Aosta, un salvadanaio
di risorse per contribuire alla riduzione del debito pubblico,
eludendo tutti gli accordi in termini di federalismo fiscale
raggiunti nel 2010 e riducendo ulteriormente la disponibilità
finanziaria della nostra Regione come capacità di spesa (l'avevo
più volte detto: il passaggio del 2009 da 1.629 milioni a 1.077
milioni del preventivo 2014, ben 552 milioni in meno!).
Non c'è ancora una certezza, è già stato detto, rispetto ai
contributi che la nostra Regione dovrà trasferire allo Stato, non
c'è ancora l'accordo sul tanto odiato Patto di stabilità, e quando
non c'è certezza diventa difficile programmare. Lo scorso anno il
Consiglio regionale aveva approvato un bilancio di transizione, una
scelta obbligata dettata dalla schizofrenia dei provvedimenti che
arrivavano dal Governo centralista. Devo ammettere, e ne ho preso
atto più volte da Amministratore del Comune capoluogo, che ogni
qualvolta il Governo regionale si è contrapposto alle decisioni
difendendo nelle sedi opportune il nostro Statuto per le nostre
prerogative di Regione con un'Autonomia speciale scritta sulla
Carta costituzionale, il risultato finora è sempre stato dalla
nostra parte. Con tutte queste incertezze e queste oggettive
difficoltà, siamo riusciti a mettere in campo altre importanti
nuove risorse di cui farò menzione più avanti.
Credo che si possa tranquillamente affermare che questo è un
bilancio nuovo, che mette in campo altre energie, che modifica lo
stile di fare amministrazione, che cambia i metodi del sistema, che
individua le priorità e che vuole cambiare il concetto di
"contributo a fondo perso". Abbiamo guardato al passato per capire
se determinate scelte sono state oculate, dobbiamo confrontarci con
il presente, difficile e complicato, ma dobbiamo anche proiettarci
nel futuro sostenendo questa collettività con tutte le sue
debolezze e sforzarci di costruire una classe imprenditoriale
capace di camminare da sola. La legge finanziaria rappresenta il
"ponte" di raccordo tra quello che è l'ordinamento legislativo e il
disegno di legge con la finalità di mantenere un giusto equilibrio
sotto il profilo finanziario. Per questo motivo, come da
tradizione, questa relazione riguarderà entrambi i disegni di legge
e sarà corredata da contenuti tecnici e politici che prendono
consapevolezza dalla realtà socioeconomica della nostra Regione che
è contemplata nell'allegato 1 di questo documento.
Il bilancio 2014/2016 accantona nella Parte Spesa un apposito
stanziamento di 186,8 milioni di euro per l'anno 2014 per il
concorso della Regione all'equilibrio della finanza pubblica a cui
si aggiungono altri 7 milioni di euro per l'accantonamento posto a
carico dei Comuni valdostani. Nella relazione tecnica questo
aspetto è piuttosto approfondito, sia nei riferimenti normativi che
lo determinano, sia nei suoi effetti sull'incidenza che questo
comporta sul rapporto tra la spesa corrente e la spesa
d'investimento. In questa sede voglio sottolineare come il
contributo da versare allo Stato abbia superato nel 2014 lo
stanziamento complessivo per gli investimenti. È doveroso precisare
che, al contrario del passato, questo importo viene trattenuto
direttamente dallo Stato traducendosi così in una diminuzione della
disponibilità di cassa, il che comporta una riduzione degli avanzi
di amministrazione. Voglio ancora precisare che le trattenute delle
compartecipazioni si aggiungono al meccanismo del Patto di
stabilità che con la legge di stabilità del 2013 è stato rivisto
introducendo, appunto, come diceva poco fa il Presidente, il
vincolo della spesa eurocompatibile. Nell'anno 2012 l'impatto del
Patto di stabilità è stato di 217,75 milioni di euro, che troverete
ben dettagliato nella tabella che segue questo commento. Per l'anno
2013 questo importo non è ancora noto, essendo ancora aperta la
trattativa con lo Stato per la determinazione del Patto di
stabilità. La discussione con lo Stato si è interrotta nel mese di
luglio, come abbiamo più volte sottolineato in questo Consiglio, in
questi mesi. La Regione ha inviato la proposta, come d'abitudine,
entro il 31 marzo, finalizzata all'accordo appunto tra il Ministero
e ciascuna Regione a Statuto speciale. Su tale proposta la
Ragioneria generale dello Stato ha replicato non accogliendo
sostanzialmente le proposte e rinviando tutto ad una discussione di
livello politico che è tutt'ora in corso.
Il bilancio regionale - lo ha detto il relatore La Torre -
pareggia nell'importo complessivo di 1.438 milioni per il 2014,
1.398 milioni per il 2015, 1.402 milioni per il 2016.
Andiamo quindi ad esaminare le entrate. La previsione delle
entrate della Regione, al netto delle partite di giro, è pari a 1
miliardo e 320 milioni per il 2014, 1 miliardo e 285 milioni per
l'anno 2015, 1 miliardo e 290 milioni per il 2016. È opportuno
evidenziare una situazione estremamente importante: il documento
programmatico in esame presenta, nel triennio, per la prima volta,
un pareggio di bilancio ottenuto interamente con risorse
disponibili, ossia in assenza di ricorso al futuro nuovo
indebitamento. Ciò realizza pienamente il dettato costituzionale
che impone il rispetto degli equilibri di bilancio e permette di
non appesantire i bilanci futuri con oneri che sarebbe necessario
stanziare per prevedere l'ammortamento dei prestiti. Il bilancio di
previsione è stato redatto a legislazione vigente, in particolare
con l'ipotesi di mantenere al minimo le aliquote delle imposte che
la Regione avrebbe la possibilità di rimodulare aumentandole e
ottenendo così un maggior gettito, e che avevamo stimato in 34
milioni di euro...non si è voluto fare; ovviamente non era
certamente, né politicamente, né tecnicamente opportuno, in questo
momento.
Anche questo è un punto decisamente importante: con questo
bilancio non viene aumentata la pressione fiscale. Per completezza,
è giusto richiamare il fatto che verrà introdotto un ticket sulle
prestazioni specialistiche sanitarie ancorché questo non rientri
propriamente nell'argomento della fiscalità; l'intervento è stato
reso necessario essendo la nostra Regione l'unica, in Italia, a non
applicare il ticket, e quindi l'applicazione persegue non tanto
finalità di obiettivi di cassa, bensì di equità di trattamento,
come peraltro ha richiamato la Corte dei Conti.
Passando alle spese del bilancio, considerando la Parte I ovvero
la Parte di Spesa senza le partite di giro, la spesa per l'anno
2014 ammonta a 1.320 milioni, per l'anno 2015 a 1.285 milioni e,
per l'anno 2016, a 1.290 milioni. Per il 2014 il totale della spesa
corrente e degli investimenti ammonta a 1.273,57 milioni di euro,
di cui l'87,08 percento è destinato alla parte corrente e il
rimanente 12,92 è destinato a quella per gli investimenti, che
hanno un importo di 164,52 milioni; per quanto riguarda la spesa
corrente, è compreso - com'è noto - il cospicuo stanziamento per il
concorso della Regione e degli Enti locali valdostani al
riequilibrio della finanza pubblica, i famosi 196,71 milioni. Per
l'anno 2014, ancora, la previsione di spesa corrente è pari a 1.109
milioni di euro, contro i 1.123 milioni del 2013, quindi con una
riduzione della spesa corrente di 14 milioni di euro circa. La
spesa d'investimento per l'anno 2014 è pari a 164,5 milioni di euro
contro 250,7 milioni del 2012 (la riduzione della spesa di
investimento deve essere valutata tenendo presente gli effetti del
trasferimento di significativi investimenti in capo alle società
partecipate, che affronteremo più avanti.
Voglio sottolineare che oltre la metà del bilancio regionale è
destinato alle prime tre funzioni obiettivo per gli stanziamenti
previsti per la sanità, per il personale e per la finanza locale;
infatti le spese stanziate per la sanità sono pari a 262,3 milioni,
le spese previste per il personale ammontano a 252,6 milioni e per
gli investimenti di finanza locale sono stanziati complessivamente
237,52 milioni. In riferimento ai trasferimenti senza vincolo per
la finanza locale, l'importo stanziato nel 2014 è pari a 96,42
milioni di euro contro i 95,17 del 2013, ovvero 1 milione e 250.000
euro in più. Com'è noto, il Consiglio permanente degli Enti locali
ha espresso il proprio parere favorevole sul disegno di legge, così
com'è previsto dall'articolo 65 della legge regionale.
La Commissione europea, facendo un approfondimento sui fondi
europei, ha approvato le proposte di regolamento del Parlamento
europeo e del Consiglio relative al Fondo sociale europeo e quelle
recanti disposizioni comuni sul Fondo europeo di sviluppo
regionale, sul Fondo regionale europeo, sul Fondo di coesione, sul
Fondo europeo agricolo per lo sviluppo rurale e sul Fondo europeo
per gli affari marittimi e la pesca. Si sta procedendo alla
definizione dei programmi che saranno oggetto di approvazione nel
corso del 2014 da parte dei competenti servizi della Commissione
europea dello Stato, e solo a seguito di tale approvazione la
Regione acquisirà il titolo per poter iscrivere in Parte Entrata
nel proprio bilancio le quote di cofinanziamento europeo e statale.
Nella tabella che segue ho riportato il valore della spesa
autorizzata nel sessennio per ciascun programma europeo, mentre
nella tabella che segue immediatamente dopo si sintetizzano gli
stanziamenti del bilancio 2014/2016 riclassificati per programma e
con l'evidenza delle corrispondenti risorse iscritte in Parte
Entrata, un documento che è utile per gli approfondimenti
futuri.
Come sono stati distribuiti i contenimenti di spesa, argomento
piuttosto importante...un'altra prospettiva di analisi del bilancio
2014, che vi propongo, prevede di valutare dove i contenimenti di
spesa hanno inciso con una loro valorizzazione sia in senso
assoluto, sia come incidenza rispetto all'anno precedente, sia
rispetto al totale complessivo del contenimento. Confrontando il
totale delle spese nel Titolo I e nel Titolo II del 2013, al netto
del contributo per il concorso al riequilibrio della finanza
pubblica, con lo stesso dato del 2014 si passa da 1.270 milioni del
2013 a 1.083 milioni del 2014, quindi con una riduzione pari a 187
milioni di euro, ovvero quasi il 15 percento.
Nell'ambito del contenimento di spesa si è posta particolare
attenzione a: evitare i tagli orizzontali indiscriminati (i
contenimenti di spesa sono stati parametrati coerentemente rispetto
agli obiettivi principali, individuati dal programma di Governo);
dare priorità agli interventi a favore delle famiglie delle
categorie sociali più deboli, con una rimodulazione di alcuni
interventi per i requisiti all'accesso; mantenere per il settore
agricolo quella parte di contributi ritenuti indispensabili per il
sostegno economico del settore.
Desidero presentare un approfondimento anche sulla presunta
diminuzione dei contributi a fondo perso. I contributi a fondo
perso sono stati ridotti soprattutto nei settori produttivi, dove
si ipotizza possibile intervenire con la forma sostitutiva del
mutuo a tasso agevolato. Rimangono i contributi del piano di
politica del lavoro, come specificato nell'articolo 21 della legge
finanziaria, che potranno essere finanziati nel 2014. Di seguito
trovate un altro tabulato con l'elenco delle principali leggi di
contributo, in particolare quelle che hanno uno stanziamento
superiore ai 100 mila euro, con l'esplicitazione dello stanziamento
che avevano nel 2013 (un altro documento che può servire per fare i
raffronti).
Il disegno di legge finanziaria, composto da 39 articoli,
contiene, nella forma della revisione dell'ordinamento giuridico e
finanziario, quanto finora evidenziato. Gli ambiti della legge
finanziaria sono riconducibili al suo contenuto "obbligatorio",
quindi la finanza locale, la spesa per la salute pubblica, il
sociale, il finanziamento delle politiche del lavoro e dei
programmi comunitari che coincidono con altrettanti specifici Capi
del disegno di legge. A questi si aggiungono innanzitutto le
manovre anticrisi, Capo I, e la disciplina delle misure di
contenimento e di razionalizzazione della spesa pubblica regionale.
Completano il disegno di legge, riferito agli interventi per lo
sviluppo economico il Capo VI; il Capo VII per gli interventi in
materia di gestione del territorio e di tutela dell'ambiente, e il
Capo VIII che tratta materia di istruzione, cultura e sport. Tutti
gli altri articoli del Capo VI fanno riferimento e richiamano alle
società partecipate per le quali ritengo sia opportuno un
approfondimento specifico.
Con il disegno di legge finanziaria si amplia il ruolo delle
società partecipate - un po' "le sorvegliate speciali" di questo
Consiglio - nel sostegno allo sviluppo economico regionale. Tra
queste, alcune società come Finaosta e Vallée d'Aoste Structure
hanno già nella loro natura statutaria la finalità di sostenere lo
sviluppo economico. Le altre interverranno soprattutto nella logica
di mettere a disposizione risorse finanziarie. Con questo
intervento cercherò pertanto di meglio definire il ruolo delle
società partecipate della Regione così come risulta dai disegni di
legge presentati, in modo da avere un quadro complessivamente più
chiaro della programmazione finanziaria pubblica, che non può
prescindere da una valutazione di quanto effettuato per il tramite
delle società partecipate.
Gli interventi tramite le società partecipate sono così
riassumibili: interventi sui fondi di rotazione; interventi tramite
l'utilizzo di fondi in gestione speciale presso la Finaosta;
interventi di investimenti a valere sul mutuo già autorizzato dalla
legge 40 (di cui parlava il Presidente poca fa); trasferimento del
patrimonio immobiliare regionale destinato ad attività di
trasformazione e commercializzazione dei prodotti agricoli. Come
dicevo, gli interventi per tramite delle società partecipate devono
essere modellati tenendo conto della natura statutaria delle
stesse. Dico questo perché con le società partecipate non si può
proprio fare tutto. Per questo motivo non è stato possibile
trasferire
tout court
l'onere dei contributi a fondo perduto
a carico delle società partecipate. Si è reso necessario modificare
la forma d'intervento da "contributo" a "mutuo". L'attività di
finanziamento in continuità con il passato era già stata svolta
dalla Finaosta. In qualche modo si è cercato di valorizzare le
competenze già esistenti.
Ovviamente poi i fondi di rotazione rappresentano quello
strumento finanziario di lunga prospettiva che già abbiamo
utilizzato (li rifinanziamo per dare loro un pochino più di fiato,
così accorcio il mio intervento). La quantificazione condivisa con
le società partecipate è di 100 milioni di euro nel triennio.
Questo importo non è esplicitato in legge finanziaria, innanzitutto
perché è necessario istruire nuovi fondi di rotazione, inoltre
perché se definiamo la loro distribuzione nel triennio con altra
legge...è possibile solo con altra legge. D'altra parte questi 100
milioni sono il limite per la concessione di nuovi mutui, i cui
trasferimenti fisici ovviamente saranno calibrati con gli stati di
avanzamento lavori, permettendo così la massimizzazione della
corretta gestione della liquidità di cassa da parte della Finaosta.
La disponibilità ad oggi dei fondi di rotazione senza il
rifinanziamento previsto in finanziaria non sarebbe, quindi,
sufficiente a soddisfare tutte le domande già presentate.
A questa prima tipologia di interventi si aggiungono gli
interventi tramite la gestione speciale di Finaosta, interventi che
rappresentano spese dirette per le quali la Finaosta svolge il
ruolo di ente pagatore, e per questa ragione devono avere la
caratteristica di essere autorizzati in legge e limitati nel
numero. Rispetto a quanto già autorizzato in passato, si ampliano
le possibilità d'intervento. Gli articoli del disegno legge n. 8
che riguardano la gestione speciale sono i seguenti: articolo 3,
Bon de chauffage
; articolo 4, interventi a sostegno dei
costi dell'energia elettrica; articolo 23, programma di sviluppo
rurale 2014/2020, poi i contributi alle imprese tramite Confidi, e
il finanziamento delle funzioni svolte dal COA (Centro di
osservazione di attività sull'energia). Al finanziamento di queste
nuove autorizzazioni si provvederà sia attraverso la distribuzione
di utili da parte delle partecipate, sia attraverso una
rimodulazione degli interventi già autorizzati (ad esempio il
Bon chauffage
verrà rideterminato). L'onere posto a carico
delle società partecipate è valutato in circa 42,5 milioni annui
per il 2014. Il Presidente ha già sottolineato gli aspetti della
rimodulazione del mutuo da 371 milioni che appunto vede le opere di
protezione da colate da detrito e gli investimenti su strade che
hanno liberato, anche qui, oltre 42 milioni di nuovi interventi,
oltre agli investimenti su strade regionali. Il coinvolgimento
delle partecipate è stato attuato per indirizzare alcune
problematiche e per attutire gli effetti dei contenimenti
direttamente incidenti sul bilancio regionale. Per tali ragioni
ritengo che questa sia una scelta opportuna e necessaria in questo
momento. Sono infatti risaputi e condivisi i danni che i rigidi
meccanismi del Patto di stabilità stanno provocando sulle
amministrazioni pubbliche. A breve il Patto di stabilità sarà
completamente rivisto, anche se non nel 2014; probabilmente ciò
avverrà dal 2015, contestualmente all'attuazione
dell'armonizzazione dei bilanci, ai sensi del decreto legislativo
118. Sono peraltro persuaso che le indicazioni di riforma del Patto
di stabilità probabilmente andranno a prevedere il coinvolgimento
anche delle società partecipate. Questa tendenza è ulteriormente
confermata dal fatto che le società partecipate rientrano nel
perimetro d'intervento del Governo nazionale assegnato al
commissario incaricato nel quadro della spending review.
Un accenno anche sulle Confidi valdostane che hanno un ruolo
importantissimo nel sostegno dello sviluppo economico locale, com'è
confermato dalle recenti norme regionali in materia. Dopo aver
ampliato con legge regionale il cofinanziamento delle operazioni di
factoring è stata promossa l'iscrizione dei Confidi valdostani
all'albo degli intermediari finanziari vigilati dalla Banca
d'Italia. La stessa legge ha eliminato il vincolo di settore dei
Confidi aprendo di fatto una potenziale concorrenza nella scelta da
parte degli imprenditori del consorzio Confidi. I fondi destinati
alle Confidi nel 2014 sono 2,7 milioni di euro e serviranno per la
retrocessione alle imprese di una quota degli interessi sui mutui
pagati nel 2013. È doveroso precisare il fatto che la concessione
di una garanzia da parte di un Ente pubblico equivale ai fini del
bilancio ad un impegno di spesa e deve essere quantificata anche ai
fini degli aiuti di Stato.
In conclusione, malgrado gli ingenti tagli dello Stato alle
nostre risorse finanziarie, abbiamo elaborato un bilancio di
previsione con la consapevolezza che nulla potrà essere più come
prima, affrontando questo appuntamento con grande senso di
responsabilità, guardando alle esigenze della Valle d'Aosta, e
affermando che: non è stato fatto nessun aumento di aliquote di
imposta e si sono assegnate a tutti gli Assessorati, per il tramite
delle strutture dirigenziali, le risorse autorizzate dal bilancio;
si è data certezza di risorse per quanto riguarda i trasferimenti
senza vincolo alla finanza locale; abbiamo valutato come prioritari
gli interventi a sostegno delle politiche sociali delle famiglie e
degli anziani che ammontano a 78,9 milioni (tra questi, i più
significativi sono quelli a sostegno degli anziani con quasi 30
milioni di euro); si sono prodotte riduzioni della spesa che sono
state ponderate per evitare riduzioni corrispondenti sulla qualità
degli interventi (quest'attenzione si è concentrata soprattutto
sulla sanità e sui servizi alla persona, mantenendo i livelli di
efficienza e di economicità di sempre); anche l'occupazione,
soprattutto quella giovanile, trova un'adeguata attenzione negli
stanziamenti per il Piano delle politiche del lavoro e attraverso
il Piano giovani nell'ambito del programma del Fondo sociale
europeo; va rimarcata la scelta coraggiosa e impopolare di
introdurre un cambiamento epocale della politica economica della
Regione con la rimodulazione dei contributi a fondo perso, non
propedeutici a creare un volano per l'economia, con l'attenzione di
escludere da questi i settori dove non è possibile ridurre
l'intervento pubblico; importanti sono le risorse destinate allo
sviluppo economico regionale i cui stanziamenti non comprendono
ancora i fondi europei della programmazione 2013/2020 in fase di
approvazione da parte dell'Unione europea; la grande novità di
questo bilancio riguarda appunto il coinvolgimento importante delle
società partecipate della Regione a sostegno dell'economia
regionale (se da una parte questo era necessario, perché a questo
servono i gioielli, mi sento anche di dire che se facciamo fronte a
delle esigenze con i fondi delle partecipate, questi fondi non
potranno essere disponibili in una prospettiva di lungo
termine).
La consapevolezza del momento è che i tempi sono difficili e che
questo bilancio, forse più di altri in cui il "vincolo di spesa"
era più flebile, ha dovuto bilanciare istanze diverse, esigenze e
visioni contrapposte. Questo bilancio, ne sono convinto,
costituisce un quadro macro di risorse che garantisce, per il mondo
dell'imprenditoria regionale, la prospettiva di investimento, ma
soprattutto la liquidità finanziaria. Il bilancio regionale è una
cornice o, meglio, costituisce la base, il fondamento di quanto
andremo a costruire. La futura casa, nel dettaglio, non sappiamo
ancora come sarà, perché con questi disegni di legge oggi ne
abbiamo solo tracciato le fondamenta, abbiamo trovato gli
architetti, sappiamo su quante risorse possiamo contare, ma il
lavoro inizia dal giorno dopo l'approvazione del bilancio. Certo,
ci saranno risorse ridotte, e un bilancio ridotto non piace a
nessuno. Tuttavia ci sono risorse importanti e, con la
collaborazione di tutti, è mio convincimento che sarà possibile
affrontare le future sfide e attutire l'impatto dei contenimenti di
spesa che sono inseriti nel quadro di bilancio. La situazione
generale, non solo economica di tutta l'area euro, ha un contenuto
di forte sfida. A partire dal secondo decennio del millennio ci
troviamo ad agire in un mondo con connotati assolutamente
imprevedibili, imprevedibili anche solo 10 anni fa. In sintesi,
gentili colleghi, questo è il giudizio del bilancio per cui
chiediamo il voto favorevole è che permette alla Valle d'Aosta di
affrontare questa sfida. Grazie.
Presidente
- E dopo le relazioni, come da accordi presi
anche in seno alla Conferenza dei Capigruppo, i nostri lavori per
oggi si concludono qui e riprenderanno domani mattina alle ore 9,
con l'apertura della discussione generale. Buona serata a
tutti.
---
La seduta termina alle ore 17,29.
