Classificazione
OPERE PUBBLICHE



Oggetto del Consiglio n. 2710 del 17 maggio 2007 - Resoconto
OGGETTO N. 2710/XII - Approvazione del Programma regionale di
previsione dei lavori pubblici per il triennio 2007/2009, ai sensi
del secondo comma dell'articolo 7 della L.R. 12/1996 e successive
modificazioni.
Il Consiglio
Richiamata la legge regionale 20 giugno 1996, n. 12 e
successive modificazioni, "Legge regionale in materia di lavori
pubblici" ed in particolare il Capo II della stessa "Pianificazione
e programmazione del ciclo dei lavori pubblici" nel quale si
stabilisce che il ciclo di realizzazione dei lavori pubblici è
strutturato in relazione alle fasi di programmazione e di
pianificazione, nonché di esecuzione dei lavori necessari a
soddisfare i bisogni identificati;
Richiamato l'articolo 7 della citata legge regionale n.
12/1996 relativo al Programma regionale di previsione, così come
modificato dalla legge regionale 5 agosto 2005, n. 19, ed in
particolare il comma 5bis il quale prevede che al programma di
previsione sia allegato l'elenco degli interventi che si intendono
avviare, ma che non hanno ricadute finanziarie nel triennio di
riferimento del programma;
Vista la deliberazione della Giunta regionale in data 10
gennaio 2000, n. 8, con cui sono state approvate le schede dei
lavori e le tabelle riepilogative, atte a costituire i modelli e la
struttura per la redazione dei documenti di programmazione dei
lavori pubblici per il triennio 2007/2009;
Ravvisato, altresì, l'interesse dell'Amministrazione
regionale a promuovere la prevenzione del degrado delle opere
pubbliche, attraverso specifici programmi di manutenzione che
trovano accoglimento nel programma regionale di previsione con
l'inserimento degli interventi atti a costituire il programma delle
manutenzioni di cui all'articolo 18 della L.R. 12/1996 e successive
modificazioni;
Considerato, inoltre, che conformemente all'attribuzione
delle competenze di cui alla deliberazione in data 15 luglio 2005,
n. 2234, come modificata dalla successiva n. 1273/2006, è stato
predisposto a cura del Dipartimento Opere Pubbliche e Edilizia
Residenziale dell'Assessorato Territorio, Ambiente e Opere
Pubbliche, il programma regionale di previsione dei lavori pubblici
per il triennio 2007/2009 sulla base di dati elaborati e trasmessi
dalle competenti Direzioni e Servizi che hanno evidenziato,
ponendoli in correlazione con le risorse finanziarie disponibili,
interventi passibili di avvio delle successive fasi
attuative;
Visto la proposta di programma regionale di previsione per il
triennio 2007/2009 che individua lavori su beni di proprietà
regionale oltre che interventi eseguiti su beni di proprietà di
altri soggetti per i quali ricorrano una o più delle seguenti
condizioni:
- concorrono in modo rilevante al conseguimento dei bisogni
individuati dagli atti programmatori di cui all'articolo 6, comma 3
della L.R. n. 12/1996 ai sensi dell'articolo 7, comma 5, lettera a)
della L.R. n. 12/1996 e successive modificazioni;
- costituiscono completamento di lavori già iniziati
dall'amministrazione regionale ai sensi dell'articolo 7, comma 5,
lettera a) della L.R. n. 12/1996 e successive
modificazioni;
- sono finalizzati a garantire la sicurezza e la continuità
funzionale delle opere ai sensi dell'articolo 38, comma 1 della
L.R. n. 12/1996 e successive modificazioni;
- sono di interesse regionale, sono finanziati dalla Regione
e alla loro realizzazione provvedono altri soggetti attuatori ai
sensi dell'articolo 7, comma 5, lettera a) della L.R. n. 12/1996 e
successive modificazioni;
- sono atti a costituire i programmi di manutenzione ai sensi
dell'articolo 7, comma 5, lettera b) della L.R. n. 12/1996 e
successive modificazioni;
Richiamato l'articolo 39 della L.R. n. 12/1996 e successive
modificazioni ed integrazioni, nel quale sono indicate le
attribuzioni di competenze relative alle attività connesse al ciclo
di realizzazione di lavori pubblici ed in particolare la lettera
c), comma secondo dello stesso articolo che attribuisce al
Consiglio regionale la competenza all'approvazione del programma
regionale di previsione;
Richiamata la deliberazione della Giunta regionale in data 29
dicembre 2006, n. 4223, concernente l'approvazione del bilancio di
gestione per il triennio 2007/2009, con attribuzione alle strutture
dirigenziali di quote di bilancio e degli obiettivi gestionali
correlati e di disposizioni applicative;
Visto il parere favorevole rilasciato dal Coordinatore del
Dipartimento Opere Pubbliche e Edilizia Residenziale
dell'Assessorato Territorio, Ambiente e Opere Pubbliche, ai sensi
del combinato disposto degli articoli 13, comma 1, lettera e) e 59,
comma 2 della legge regionale 23 ottobre 1995, n. 45, in ordine
alla legittimità della presente proposta di deliberazione;
Visto il parere della III Commissione consiliare
permanente;
Visto il parere del Consiglio permanente degli Enti
locali;
Delibera
1) di approvare l'allegato programma regionale di previsione
dei lavori pubblici per il triennio 2007/2009 completo di documento
allegato previsto dal comma 5bis dell'articolo 7 della L.R. n.
12/1996 e successive modificazioni;
2) di autorizzare la Giunta regionale a modificare il
programma regionale di previsione, di cui al punto 1, integrando il
piano regionale operativo dei lavori pubblici per l'anno 2007 con i
lavori pubblici che per risultanze progettuali e per opportunità
acquisiscano i connotati di priorità, di cui all'articolo 8 della
L.R. n. 12/1996 e successive modificazioni, e conseguentemente ad
aggiornare il relativo piano finanziario, nei limiti della
disponibilità di spesa dei pertinenti capitoli;
3) di disporre la pubblicazione del programma regionale di
previsione dei lavori pubblici per il triennio 2007/2009, di cui al
punto 1, sul sito internet della Regione nella sezione delle Opere
pubbliche, ai sensi del comma 5bis dell'articolo 6 della L.R. n.
12/1996 e successive modificazioni.
Allegato
(Omissis)
Président
- Je voudrais simplement informer le Conseil
qu'a été déposée à la Présidence la relation présentée par le
Conseiller Sandri concernant l'objet n° 14, qui vous sera
distribuée tout à l'heure.
La parole à l'Assesseur au territoire, à l'environnement et aux
ouvrages publics, Cerise.
Cerise (UV)
- Il programma in questione presenta elementi
di novità, che vorrei sottolineare. Innanzitutto questo programma
non fa seguito ad analogo programma dell'anno precedente, in quanto
avevamo ritenuto che, tenuto conto delle risorse disponibili, la
quantità e la qualità degli interventi previsti nel precedente
programma triennale era tale da essere ancora valido. In tale
programma fanno l'esordio gli interventi dei beni culturali, i
quali prima erano oggetto di un programma separato. Il programma
poi si caratterizza per un'aggregazione degli interventi di
manutenzione e da quest'anno, in virtù di una modificazione della
legislazione di riferimento in materia dei lavori pubblici,
l'allegato al programma è unitario e non è più come in passato
organizzato in 3 sezioni. Vi ricordo che esisteva prima il
programma degli interventi che si avviavano, gli interventi
cosiddetti "in fase di studio" e infine quegli interventi che erano
previsti come interventi in capo all'Amministrazione regionale, ma
che venivano realizzati da soggetti diversi dall'Amministrazione
regionale. È importante sottolineare che il programma 2007-2009
costituisce la fotografia dei lavori pubblici, di cui a vario
titolo e a diversi stadi di progettazione i vari comparti della
Regione stanno programmando la realizzazione, al fine di dare
soddisfazione ai bisogni reali, considerate le disponibilità
finanziarie che il bilancio di previsione della Regione assegna
alle stesse.
Nell'individuazione degli interventi del programma sono
considerate le opere programmate come strumenti di altri soggetti,
enti strumentali della Regione, altri enti pubblici, quali ad
esempio le opere pubbliche programmate con cofinanziamento
comunitario (l'area ex "Cogne", l'Autoporto), programmate mediante
strumenti di finanza locale ("FOSPI", interventi per la difesa del
suolo), programmate attraverso la gestione straordinaria di
"Finaosta" e operando delle scelte sulla base di un quadro di
riferimento sufficientemente ampio e chiaro, sebbene in continua
evoluzione. Al programma, composto dalla lista delle opere
pubbliche da programmare nel triennio 2007-2009, è unito anche un
allegato contenente l'elenco degli interventi che si intendono
avviare, ma che non hanno ricadute finanziarie in sede di
approvazione del programma stesso. Questo allegato costituisce il
serbatoio naturale di progettualità, una sorta di parco progetti al
quale attingere ogni volta se ne ravvisi la necessità o che sia
aperta una possibilità, come l'ottenimento di nuovi finanziamenti.
Sono interventi inseriti dalle strutture regionali competenti per
materia conseguentemente alla rilevazione diretta del bisogno e
alla segnalazione dello stesso espressa dal territorio.
Per quanto riguarda il quadro di riferimento normativo, ricordo
come l'elaborazione di un programma triennale discenda dalla legge
n. 12 e sue modificazioni. Vorrei esprimere alcune considerazioni
in merito al quadro di riferimento programmatico. Qui dobbiamo
chiamare in causa 2 tipi di atti programmatori: atti programmatori
generali e atti programmatori di settore. Per quanto riguarda i
primi, che hanno ispirato questo programma, abbiamo il Piano
territoriale paesistico, la nuova azione del Governo regionale
2006-2008 (Programma di maggioranza), il PREFIN 2006-2008, il
Documento strategico preliminare - Strategia unitaria regionale
2007-2013 per quanto riguarda i fondi comunitari. Per quanto
concerne gli atti programmatori di settore, il quadro è più
articolato, perché questo programma anzitutto va in seguito al
Programma regionale di previsione 2005-2007 dei lavori pubblici, il
Programma regionale di previsione e prevenzione dei rischi
idraulici e geologici, il Piano di tutela delle acque, il Piano di
interventi straordinari (Piano alluvione 2000), il Piano di
gestione dei rifiuti, il Piano energetico ambientale della Valle
d'Aosta, il Piano di sviluppo rurale, il Piano dei cantieri
forestali, il Piano generale della silvicoltura, il Piano regionale
per la salute ed il benessere sociale 2006-2008, l'accordo con il
Ministero della Sanità, il Programma triennale per lo sviluppo
dell'industria e dell'artigianato 2004-2006, l'intesa istituzionale
di programma, il Piano di sviluppo aeroportuale - Master Plan
dell'aeroporto regionale, il Piano di bacino di traffico
2000-2009.
Se vogliamo fare una piccola considerazione sul piano logico del
programma, dobbiamo riportare questo programma a degli obiettivi
generali, che sono anzitutto la conservazione e valorizzazione
dell'ambiente e del patrimonio culturale, la difesa del territorio,
lo sviluppo economico-sociale. Nell'ambito di tale quadro logico,
gli obiettivi specifici sono riconducibili alla promozione dello
sviluppo rurale, valorizzazione dei siti naturali, la tutela e
valorizzazione delle riserve parchi e biodiversità, la tutela e
valorizzazione dell'ambiente, il miglioramento del patrimonio
boschivo, la conservazione e valorizzazione della rete
sentieristica regionale, la riqualificazione e valorizzazione del
territorio, la tutela, valorizzazione e fruizione dei beni
culturali e la conservazione e ricerca dei reperti del patrimonio
storico artistico. Nell'ambito della difesa del territorio, abbiamo
in primo luogo la sicurezza del territorio dai rischi
idrogeologici, la manutenzione del territorio di montagna e di
difesa del suolo, la tutela e razionale uso delle risorse idriche e
poi ancora la pianificazione dell'assetto territoriale regionale.
Nell'ambito dello sviluppo economico sociale, il soddisfacimento
del bisogno di opere pubbliche o di pubblica utilità, il
miglioramento dell'efficienza della rete stradale di interesse
regionale, sostenere il processo di rinnovamento strutturale e
tecnologico delle strutture nelle attività sanitarie regionali
commisurato al grado di innovazione tecnologica ed organizzativa
prevalente in ambito sanitario, realizzare l'unificazione delle
sedi ospedaliere al fine di organizzare assistenza per acuti in
base al miglior rapporto fra tipologia di prestazione e risorse
impiegate, la riorganizzazione e sviluppo del sistema delle
infrastrutture turistico-sportive, lo sviluppo integrato e
potenziamento del sistema regionale trasporti, la fornitura di
infrastrutture di base e avanzate destinate specificamente
all'impresa sia infrastrutture a valenza maggiormente sistemica,
che si presentano piuttosto come beni pubblici locali, atti a
migliorare la "performance" complessiva del sistema locale.
Per quanto riguarda la formazione del programma, a monte
dell'elaborazione del programma di previsione e del relativo
allegato si collocano le diverse attività valutative avviate dalla
Regione, al fine di individuare il quadro dei bisogni per il cui
soddisfacimento occorre ricorrere alla realizzazione di lavori
pubblici. Le attività valutative condotte per l'elaborazione del
programma hanno riguardato la rilevazione dei fabbisogni mediante
ricerca e quantificazione delle esigenze di opere pubbliche
attraverso la rilevazione diretta delle strutture tecniche della
Regione o di strutture specialistiche esterne, nonché attraverso la
valutazione di segnalazioni espresse dal territorio. Mi pare
opportuno approfondire il concetto che si sono approfonditi i
bisogni connessi alla conservazione e alla valorizzazione
dell'ambiente e del patrimonio culturale, alla difesa del
territorio e allo sviluppo economico-sociale della Regione, i
bisogni o i lavori pubblici individuati negli atti programmatori
generali, settoriali o nel programma di intervento della Regione, i
bisogni espressi dalle strutture regionali e dagli enti locali, da
altri soggetti pubblici, valutati positivamente dai soggetti
responsabili di settore, la definizione della logica del programma,
ossia la declinazione degli obiettivi generali e specifici della
programmazione delle opere pubbliche e delle linee di intervento
per il relativo conseguimento.
Il terzo punto è la selezione degli interventi, ossia la
valutazione "ex ante" degli interventi all'interno del Programma di
previsione è avvenuta nel rispetto dei seguenti criteri: vincoli di
bilancio, continuità degli interventi, coerenza degli interventi,
ossia verifica del contributo dell'intervento al conseguimento
degli obiettivi della programmazione generale e settoriale della
Regione, priorità degli interventi previsti dalla legge regionale
di riferimento in materia di opere pubbliche, urgenza degli
interventi, come interventi imposti da eventi imprevedibili o
calamitosi, obbligo degli interventi come interventi imposti da
disposizione di legge o di regolamento, avanzamento progettuale
degli interventi, ovvero la maturità progettuale degli interventi
(esistenza di indagini conoscitive, studi di fattibilità e
progettazioni), profilo di spesa anticipato, verificando
l'allocazione delle risorse rispetto al cronoprogramma di
attuazione dell'intervento da programmare, strategia degli
interventi, evidentemente interventi di preminente interesse
regionale, impatto economico-sociale atteso, ossia verifica degli
effetti diretti e indiretti attesi degli interventi da programmare
sull'offerta di servizi, sul mercato del lavoro, sulla produzione e
sul reddito, sul territorio e sull'ambiente.
Per quanto si riferisce al quadro degli interventi e delle
risorse programmatiche, il Programma di previsione 2007-2009 dei
lavori pubblici è articolato in 2 sezioni: il Programma regionale
di previsione dei lavori pubblici vero e proprio per il triennio
2007-2009, corredato del riepilogo degli interventi; l'allegato al
programma di cui vi ho detto.
Per quanto riguarda le categorie degli interventi, queste sono
quelle:
- del territorio e ambiente, articolato in: sistema idrico
integrato identificato nelle sue componenti principali: captazione,
stoccaggio, adduzione, distribuzione, restituzione in fogna delle
acque ad uso civile ed industriale; opere per garantire il corretto
regime delle acque; opere per la tutela, il riassetto e la difesa
del suolo; recupero e ripristino della qualità ambientale e
paesaggistica;
- del turismo, beni culturali e ambientali, articolato in:
strutture per l'ospitalità; strutture per il turismo, lo sport e il
tempo libero; strutture per la cultura e lo spettacolo; beni
culturali;
- per quanto riguarda le categorie delle infrastrutture,
abbiamo: viabilità e trasporti (viabilità extraurbana, viabilità e
sosta in città, trasporto pubblico); servizi sociali (edilizia
scolastica, edilizia residenziale pubblica e convenzionata,
strutture socio-sanitarie); attività produttive (strutture per
l'agricoltura, l'industria, l'artigianato e il commercio; raccolta
e smaltimento dei rifiuti solidi; produzione e distribuzione
dell'energia); luoghi di culto ed altri edifici pubblici.
Per quanto riguarda le tipologie degli interventi, per quanto
concerne l'ambiente e il turismo, abbiamo le opere di manutenzione,
di adeguamento strutturale, funzionale e normativo di opere
esistenti e opere di nuova realizzazione. Per quanto riguarda la
categoria dei beni culturali, le tipologie si riferiscono allo
scavo archeologico, restauro e manutenzione di beni immobili,
restauro e manutenzione di superfici architettoniche decorate e di
beni mobili di interesse storico, artistico e archeologico.
Nell'individuazione degli interventi da inserire nel programma,
all'interno dei 3 settori di lavori pubblici è stata data priorità
agli interventi relativi al completamento funzionale di opere
realizzate dalla Regione, agli interventi volti alla conservazione
e alla riqualificazione del patrimonio edilizio esistente.
Per quanto riguarda il numero degli interventi inseriti nel
programma, questi sono 121, per un costo complessivo delle opere
ammontante a euro 239 milioni di euro e per tali interventi le
disponibilità finanziarie a valere sul triennio ammontano nelle 3
annualità a euro 116.920.000, articolate rispettivamente in euro
16.539.666 per l'annualità 2007, euro 40.635.751 per l'annualità
2008 e euro 59.744.566 per l'annualità 2009. La differenza fra i
239mila euro di previsione delle opere e i 116 disponibili derivano
dallo scorrevole, nel senso che molte opere vengono iniziate in
questo periodo di tempo, ma saranno rilanciate nel triennio
successivo. Per quanto riguarda la distribuzione nei settori o
nelle categorie, il 66% è destinato alle infrastrutture, il 20% nel
settore turismo e beni culturali e ambientali e il 14% nel settore
territorio e ambiente. I 121 interventi ripartiti per tipologie
comprendono 35 interventi di manutenzione, 44 di adeguamento e 30
di nuova realizzazione. Nella categoria beni culturali invece sono
considerati 7 interventi di restauro e manutenzione di beni
immobili, 5 di restauro e manutenzione di superfici architettoniche
decorate e di beni mobili. Il costo degli interventi di 239 milioni
di euro è distribuito per tipologie all'interno dei settori di
intervento, sono così riassumibili: 19 milioni di euro per il
territorio e ambiente, di ci 9 milioni per la manutenzione, 720mila
per l'adeguamento, 9 milioni per nuove realizzazioni. Nel settore
del turismo e beni culturali 12 milioni di euro ripartiti in 2,4
milioni di euro per la manutenzione, 2,2 milioni per adeguamento, 7
milioni per nuova costruzione. Nell'ambito dei beni culturali il
costo complessivo è di 33 milioni di euro, di cui 26,5 milioni per
restauro e manutenzione di beni immobili e 6 milioni di euro per
restauro e manutenzione di superficie architettoniche decorate e di
beni immobili. Nell'ambito delle infrastrutture la spesa è di 174
milioni di euro, di cui 16 milioni per manutenzione, 93 per
adeguamento, 63 per nuova realizzazione. Le fonti di finanziamento
sono per l'88% di provenienza regionale.
Se vogliamo fare una considerazione, mi avvio alla conclusione,
circa gli interventi programmati nel triennio, quindi componenti il
programma triennale vero e proprio e l'allegato, abbiamo un
ammontare complessivo di richieste per soddisfare tali bisogni pari
a 587 milioni di euro con un quadro complessivo di questo tipo:
territorio e ambiente con una richiesta di 158 milioni di euro,
turismo, beni culturali e ambientali 76 milioni di euro,
infrastrutture 351 milioni di euro. Per quanto riguarda le scelte,
cito qualche intervento che ritengo strategico, ho detto che gli
obiettivi erano quelli di perseguire la sicurezza del territorio
dai rischi idrogeologici, la tutela e razionale uso delle risorse
idriche, la tutela e valorizzazione dell'ambiente. Nel primo caso
il programma di previsione prevede interventi strutturali a
completamento dei sistemi di difesa esistenti lungo il reticolo
idrografico regionale, per la laminazione controllata delle piene,
per il controllo delle erosioni di fondo e spondali, per il
controllo e il contenimento del trasporto solido. Per quanto
riguarda gli interventi per il mantenimento delle condizioni di
assetto del territorio e dei sistemi idrografici, si opera
attraverso la manutenzione degli alvei, delle opere idrauliche (in
particolare azioni periodiche di svaso delle briglie di trattenuta,
di ripristino di tratti di difesa ammalorati, di taglio della
vegetazione arborea negli alvei, di asportazione dei depositi
alluvionali che costituiscono intralcio al deflusso in
corrispondenza dei ponti e delle confluenze). L'amministrazione è
rivolta principalmente alla rimozione delle anomalie strutturali
del sistema territoriale, che si rendono particolarmente evidenti
in occasione di eventi meteorologici avversi e costituiscono in
molti casi elementi di aggravio degli effetti delle piene. Vi è
un'attenzione per l'esecuzione degli interventi connessi all'evento
alluvionale del 2000, dall'insieme delle segnalazioni effettuate
dal territorio, da parte di tutti i soggetti interessati -Comuni,
Corpo forestale, strutture preposte alla sorveglianza - e dalle
situazioni di dissesto rilevate dai tecnici regionali. Per la
tutela e la valorizzazione dell'ambiente, ricordo gli interventi
che riguardano la Riserva del "Marais" e alcuni interventi di
riqualificazione ambientale attorno ai parchi e ai castelli, come
il Castello di Sarre e il Castello di Aymavilles. Nell'ambito del
turismo e beni culturali ricordo come gli interventi riguardino la
riorganizzazione e sviluppo del sistema delle infrastrutture
turistico-sportivo, tutela, valorizzazione e fruizione dei beni
culturali. In questo settore hanno rilevanza gli interventi
relativi ai Castelli di Quart, Aymavilles, Saint-Pierre e Maison
"Lostan" di Aosta. Gli interventi del piano sono anche costituiti
da prosecuzioni e avvio di scavi archeologici nella città di Aosta
in un'area ad alta densità archeologica (Piazza della Cattedrale e
Piazza Roncas), che devono precedere interventi e da qui questa
azione di continuità e di complementarietà, precedono lavori di
riqualificazione, che saranno operati dal Comune di Aosta
nell'ambito di Aosta capoluogo. Tra le iniziative del Programma per
la cultura e lo spettacolo va rilevato l'allestimento della
pinacoteca regionale nel Castello Gamba. Vi sono poi una serie di
interventi sui castelli di proprietà regionale aperti al pubblico,
che attengono alla valorizzazione di reperti archeologici e che
consistono in attività correnti, programmate di anno in anno:
pulizia, inventariazione, catalogazione...
Nel campo turistico-sportivo uno degli interventi più importanti
credo sia la messa a norma della piscina di Pré-Saint-Didier, ma
soprattutto la realizzazione del tratto di pista ciclabile che
raggiunge Saint-Marcel, gli interventi di riconversione del
Palazzetto del ghiaccio di Ayas, 2 interventi sui campi di golf
(Brissogne-Quart e Gignod), piste ciclabili (Valdigne, Nus e
Valtournenche), poi abbiamo gli interventi che rientrano nello
scambio fra Comune di Saint-Christophe e la Regione che riguarda la
palestra e le aree polivalenti in quel di Saint-Christophe.
Nell'ambito delle infrastrutture, e in particolare per quanto
riguarda la viabilità extraurbana, gli interventi sono soprattutto
di adeguamento funzionale e normativo. Per quanto riguarda la
viabilità, voglio ricordare, visto che è sovente oggetto di censure
da parte della minoranza, che abbiamo un territorio che esprime
qualcosa come 1.200 centri storici ripartiti su tutta la geografia
della Regione e per lo più in aree montane, alle quali occorre
garantire un adeguato collegamento con il fondovalle centrale.
Ricordo ancora che tali interventi potenziano il vantaggio di avere
una capillarizzazione della popolazione sul territorio affinché
questa diventi presidio del territorio stesso. Si tratta di una
rete regionale di oltre 500 chilometri che ha bisogno di continue
manutenzioni, poi abbiamo esigenze che non sono esigenze della rete
stradale di pianura, che sono quelle di mettere in sicurezza questa
viabilità da dissesti, da valanghe, da frane, da smottamenti, che
ogni qualvolta si verifica un intervento meteorologico particolare
hanno delle ricadute con conseguenze molto gravi per le persone. La
priorità che è stata data per la scelta di questi interventi quindi
riguarda la sicurezza dei tracciati, interventi su tracciati in cui
si è verificata un'incidentalità causata dall'inadeguatezza,
adeguamento di tracciati le cui caratteristiche (planoaltimetriche)
siano state ritenute inadeguate, completamento di interventi già
realizzati, manutenzione dei tracciati che versano in stato di
degrado, interventi sui collegamenti tra i capoluoghi di Comune e
il fondovalle, adeguamento dell'offerta di parcheggi alla crescente
domanda di sosta veicolare, dotazione di marciapiedi pedonali, che
sarà il grande parco di interventi che dobbiamo eseguire per una
questione di vivibilità, la strada dell'"Envers", oggetti di
particolare sollecitazione da parte dei Comuni interessati e poi
gli interventi che sono conseguenti alle imposizioni del nuovo
Codice della strada. Voglio ricordare un intervento di grande
rilevanza, che è la sistemazione della frana del Tiazhore, la
realizzazione della strada regionale a Valgrisenche. Per la
viabilità e la sosta in città, richiamo l'intervento a valere sul
Prusst (Programma di riqualificazione urbana e di sviluppo
sostenibile del territorio, finanziato dal Ministero delle
infrastrutture), ossia il grande parcheggio di attestamento, il
parcheggio al Breuil (Valtournenche), ad Antagnod (Ayas), mentre
per il trasporto pubblico vanno segnalati interventi cofinanziati
dallo Stato sull'aeroporto regionale (allungamento della pista e
installazione di apparato di radionavigazione aerea), interventi
per il collegamento con la pubblica strada delle nuove fermate
ferroviarie urbane in Aosta.
Infine l'edilizia scolastica sarà oggetto di un particolare
piano che è stato abbozzato ed è in corso di approfondimento con la
pubblica istruzione.
Per la categoria "strutture per l'agricoltura, l'industria,
l'artigianato e il commercio", abbiamo la manutenzione del
caseificio di Pollein e della "Crotta di Vegneron" (Chambave).
Nell'ambito della raccolta e smaltimento dei rifiuti vi è da
perfezionare l'intervento di smaltimento a Morgex e a Brusson.
Per quanto riguarda i luoghi di culto, non sono previste nuove
realizzazioni, ma solo interventi di manutenzione ed adeguamento
strutturale e funzionale.
Concludo qui la mia lunga e forse noiosa illustrazione e sono a
disposizione per gli approfondimenti.
Président
- Je déclare ouverte la discussion
générale.
La parole au Conseiller Lavoyer.
Lavoyer (FA)
- Diciamo subito che come gruppo "Fédération
Autonomiste" diamo un giudizio positivo a questo piano, un piano
che ci sembra puntuale sugli interventi, un buon strumento di
programmazione, per certi versi, il piano lavori dà il senso della
concretezza della programmazione politica. Infatti da qualche anno
il Piano lavori dei lavori pubblici è trasversale a tutti gli
Assessorati, questo per racchiudere in un unico strumento le
strategie e gli interventi del Governo. Diciamo che è un buon
segnale di vivacità dell'azione del Governo regionale, un programma
che sottintende un messaggio di ottimismo per lo sviluppo economico
della nostra Regione. Tutti sappiamo che l'edilizia è un motore
importante dell'economia in senso lato, si dice sempre che dove si
vedono tante gru vuol dire che l'economia funziona. Diciamo che con
questo Piano dei lavori pubblici si sottintende a uno stato di
salute positivo in un momento particolarmente difficile per la
nostra economia. L'edilizia è sempre stata il motore dell'economia
in senso lato, in particolare per la Valle d'Aosta un'opportunità
in questo settore vasta, dà la possibilità a tutto un tessuto
artigianale che ruota attorno all'edilizia in senso lato, gli
impiantisti, quelli che fanno i serramenti, i piastrellisti, tutta
una microrealtà artigianale che oltre agli interventi specifici di
viabilità che vanno nella direzione di mantenere questo presidio
sul territorio... e danno anche la possibilità a piccoli artigiani,
molte volte in attività di part time con altri settori economici
tipo l'agricoltura, di trovare quel volano economico che gli
permette di sopravvivere in realtà difficili come quelle della
montagna. Direi quindi che tale piano lavori tiene conto in maniera
abbastanza puntuale di questa nostra realtà socio-economica. Se
posso prendere spunto parlando del piano lavori per eventualmente
sollecitare e invitare l'Assessore e la Giunta, dove ancora
possibile, di cercare, nel limite del possibile, di approfondire il
"neo" di questo settore, che purtroppo molte volte dà delle grosse
opportunità che non possono essere colte appieno dalle attività
economiche presenti sul nostro territorio proprio per le regole che
attualmente stanno alla base degli appalti. Mi pare che tale
dibattito si sia avviando anche a livello nazionale, probabilmente
il massimo ribasso è una regola che sono apparentemente privilegia
o dà vantaggi all'amministrazione appaltante, in quanto il più
delle volte questa regola sottintende poi subappalti, lavori fatti
male, imprese che non riescono economicamente a trovare
l'equilibrio per portare a buon fine gli interventi. Direi quindi
dove è possibile verificare anche con gli uffici e all'interno
della competenza che abbiamo come Regione a statuto speciale,
competenza primaria ai lavori pubblici, dove la Valle d'Aosta si
può comportare come Stato membro, di verificare tutte le
possibilità per non dico agevolare le imprese locali, ma per dare
garanzie all'ente appaltante che i lavori vengono fatti e vengono
realizzati da imprese che hanno tutte le caratteristiche di
affidabilità.
A parte questo aspetto, che è più che altro un suggerimento che
penso la Giunta e l'Assessore accolgono tutti i giorni da parte dei
diretti interessati, annunciamo un voto favorevole convinto al
provvedimento.
Président
- La parole au Conseiller Venturella.
Venturella (Arc-VA)
- Noi preannunciamo già il nostro
voto negativo per chiarire subito la posizione, anche perché poi mi
potrei dimenticare nel prosieguo dell'intervento. Andremo poi nel
dettaglio delle schede lavori successivamente, ma ne anticipo i
motivi che sono essenzialmente 4: il primo motivo è l'assoluta non
corrispondenza fra la programmazione e la reale disponibilità
finanziaria; secondo punto, non è un documento programmatorio, ma è
un lungo elenco di opere; terzo punto, non vi sono delle priorità;
quarto punto, un piano lavori che, in alcuni casi è dichiarato, è
utilizzato come strumento di pressione politica.
Primo punto. Abbiamo delle forti perplessità rispetto a come è
stato presentato, al suo contenuto; tra l'altro, leggendo i
resoconti consiliari dal 2000, ogni tanto si apprezzava il fatto
che la relazione veniva consegnata prima, ognuno aveva il tempo
necessario per lavorare, oltre che sul piano, anche sulla relazione
dell'Assessore che, rispetto al 2004-2005, mi pare sia stata non un
elenco noioso, ma una relazione che è andata nel dettaglio. Vediamo
di analizzare i 4 punti e di motivare perché siamo fortemente
critici rispetto al documento che ci presenta oggi il Governo. Il
documento si divide, se analizziamo i dati generali, quelli
contenuti da pagina 1 a pagina 6, in 2 grandi famiglie di progetti:
la prima famiglia, dalle origini incerte, è destinata però ad
essere già da quest'anno sterminata, su 121 progetti vedremo quale
sarà la sorte di questi 121 interventi per 239 milioni di euro, la
prima famiglia è destinata ad essere sterminata; la seconda
famiglia dalle origini sconosciute, il cui futuro - sto parlando
dell'allegato unico - sarà nelle mani dell'Assessore di turno che
potrà ripescare "ad libitum" i progetti per i sindaci o le "lobby"
amiche, ovvero seppellire per l'eternità i progetti da dimenticare.
L'Assessore parlava in questo caso con un neologismo che mi piace
tantissimo del parco progetti, lei unisce bene ambiente e lavori
pubblici... il parco delle progettualità, peccato che questi
progetti sono 169 per 349 milioni di euro... sono un po' messi nel
limbo. Prendiamo i dati e prendiamo come base l'importo dei lavori,
il costo o, meglio, bisognerebbe prendere, per fare un'analisi del
piano, la copertura finanziaria, qui vi è la prima grande
criticità: su 588 milioni di euro, 239 il piano stesso, 349
l'allegato, abbiamo una prima criticità che "salta agli occhi", per
cui si ha la copertura certa finanziaria solo per il 40% dei
progetti, mentre per il 60% non si ha assolutamente copertura.
Anche qui, quando uno scorre le cifre, vede 500 milioni di euro,
che sono fasulli, perché la cifra vera non è 500, ma è solo 239 e
anche su questi 239 milioni di euro dobbiamo fare una piccola
considerazione, un piccolo dato che non è l'interpretazione
restrittiva del gruppo "Arcobaleno", ma ce lo dice il documento a
pagina 5, che ci dice che su 239 milioni di euro ipotizzati la vera
disponibilità finanziaria nel triennio 2007-2009 non è di 239
milioni di euro, ma è di 117 milioni di euro, ossia si è scesi al
40% e di cui si ha la disponibilità finanziaria del solo 49% nel
triennio, quindi scendiamo ancora. Da 500 milioni si passa a 239,
infine si arriva a 117 milioni di euro nel triennio. Un altro conto
bisognerebbe fare: la vera capacità operativa reale, quella
calcolata sulle opere che hanno la copertura finanziaria per
quest'anno, scende penosamente al 14% del 2007 rispetto alla
disponibilità del triennio e poi, rispetto all'importo complessivo,
239 e non 500 milioni, anche qui scende al 7,1%. Abbiamo quindi una
percentuale di capacità operativa reale che è del 7,1% su tutto
l'importo, ma anche qui, se andiamo ad analizzare non la tabella ma
opera per opera - e noi lo abbiamo fatto -, ci accorgiamo che sui
17 milioni di euro segnati nella colonna 2007 come progetti per i
quali c'è la reale disponibilità finanziaria ben il 25%, 4 milioni
di euro, sono stati messi in disponibilità del 2007, ma questi 14
progetti non hanno neanche la progettazione preliminare.
Diciassette milioni di euro quindi, anche questa una bella cifra,
ma anche questa fasulla, perché verosimilmente saranno solo 13 i
milioni di euro realmente disponibili per il 2007, perché bisogna
osservare non solo i "desiderata" e quello che si mette nella
colonna, ma anche far vedere qual è la progettazione. Se non c'è
neanche il progetto preliminare, è chiaro che tali cifre sono
"ballerine".
Secondo punto: è o non è un documento programmatorio? Diciamo
che, almeno da ciò che è scritto, non appare un documento
programmatorio e vediamo perché. Dimentichiamo per un attimo
l'allegato, perché sarebbe lecito porci una domanda: perché si
avviano studi senza disponibilità finanziaria, mentre si ha solo il
49% delle risorse rispetto al triennio? La risposta è perché ci
siamo inventati il famoso parco delle progettualità. Vediamo allora
i 121 progetti che l'Assessore ha così ben evidenziato nella sua
illustrazione, relativi al triennio 2007-2009; cosa si scopre
leggendo l'elenco di schede lavori? Si scopre che di 121 progetti
solo l'1,6% hanno l'esecutivo acquisito, di questi solo 4 (3,3%)
hanno l'esecutivo in elaborazione. Il livello di progettazione di
115 progetti quindi rimane quello della progettazione o
preliminare, o definitiva, tutti gli altri progetti, quindi intorno
al 95%, non vedranno la luce in questo triennio perché ancora fermi
al preliminare o al definitivo. Sono fermi al preliminare circa
metà dei progetti, anche qui una forte discrepanza fra strumento
programmatorio e realizzazione in futuro: ecco perché diciamo è un
mero lungo elenco di opere senza copertura finanziaria per una
parte, mentre per quelle dove c'è la disponibilità finanziaria il
livello di progettazione è al primo stadio. Attenzione, non è
preliminare acquisito, ma preliminare in elaborazione.
Terzo punto: perché diciamo che non ci sono delle priorità?
Perché in questo lungo elenco di opere non esistono priorità, le
schede sono messe un po'... e, infatti, abbiamo presentato degli
emendamenti relativamente ad alcuni progetti che dalle stesse
dichiarazioni dell'Assessore nel 2004-2005 erano prioritari e
dovevano essere fatti nel giro di pochi mesi: mi riferisco al
parcheggio "F8" e nell'illustrazione degli emendamenti avrò
occasione di riportare le dichiarazioni dell'Assessore Cerise su
questo... ad esempio, alle fermate della ferrovia, "l'Istituto dei
geometri" e "Viale Europa", e alla pista ciclabile. Nel lungo
elenco di opere quindi non vi sono priorità, ma vi è forse qualcosa
che riguarda non tanto la programmazione, e passo al quarto punto,
perché se nei piani triennali precedenti - mi sono letto quelli del
2000, 2002, 2003, poi si passa al 2004, 2005, nel 2006 non abbiamo
fatto il piano triennale, il 2007 è questo - prendeva forma una
sorta di giustificazione utilitaristica palesemente dichiarata da
Assessori e Consiglieri di maggioranza, lo ha ripetuto oggi il
collega Lavoyer, come piano triennale, come valido aiuto alle
imprese edilizie in crisi. Vorrei citare un intervento
dell'Assessore Cerise nel 2005 in cui dichiarava:
"questo è un
piano che ha un impatto economico importante, in un momento come
questo mettere queste risorse sul mercato significa venire in aiuto
al settore edile"
. Ringraziava poi il collega Marguerettaz per
le risorse che, nonostante le decurtazioni, qualche milioncino dal
cilindro lo riesce sempre a tirare fuori: bravo Assessore
Marguerettaz! Non solo quindi un valido aiuto per il settore
edilizio in crisi, che è ragionevole, ma ora abbiamo una novità:
che ci si avvicina alle elezioni regionali del 2008 e cosa si nota
nelle non corrispondenze fra la progettazione e ciò che viene messo
in bilancio 2007-2008-2009? Perché si gioca anche all'interno del
triennio sul mettere o non mettere in prima, seconda o terza
colonna. Si nota questa assoluta non corrispondenza fra i livelli
di progettazione raggiunti negli interventi e la disponibilità di
bilancio in alcune schede, denotando quindi un uso politico molto
raffinato, ma al tempo stesso spregiudicato del piano triennale,
anzi, più che di uso politico, si dovrebbe parlare di strumento di
pressione politica, altrimenti non si spiegherebbero alcune
incongruenze. Vado alle pagine 35-36 del piano - non mi dilungo
molto su queste pagine, che saranno oggetto di emendamento -, qui
leggo: "viabilità extraurbana", dove vi sono gli interventi "ST
50", "ST 55", "F03" e "ST 38" che, nonostante gli ultimi 3 abbiano
il definitivo acquisito, sono stati messi non nel 2007, ma nel
2009, perché? Perché vi è la novità che ora alcuni dei 74 sindaci
dei Comuni hanno dichiarato che non sono più parte organica della
maggioranza, anzi si sono dichiarati per altre forze politiche
autonomiste. Sono andato a vedere le varie schede e spunta il
Comune di Valgrisenche nelle opere con il definitivo acquisito e il
livello di progettazione esecutivo, ossia uno dei 2 progetti con
l'esecutivo in corso di elaborazione, quindi siamo allo stadio
ultimo della progettazione, la disponibilità finanziaria è stata
messa nel 2009, Valgrisenche, Villeneuve - e qui vi ricordate tutta
la faccenda sul ciclo idrico integrato? -, Arnad, hanno il
definitivo acquisito 2009, Fénis, definitivo acquisito 2009, mentre
altri progetti vicini di banco quasi... preliminare in corso di
elaborazione 2007. Non vi sono solo queste discrepanze nella prima
famiglia, ma nella seconda famiglia, nell'allegato, quando si fa un
lungo elenco di opere che rimangono nel limbo, sospese fra i
"desiderata" di qualcuno e la reale disponibilità di altri a
completarne l'esecuzione: ecco che tale piano assume un'importanza
essenziale che travalica l'esecuzione e la realizzazione delle
opere stesse, ma che attiene alla sfera della lotta politica, la
peggiore, una lotta fatta di promesse mantenute o non mantenute
negli anni e in alcuni casi di vere e proprie pressioni
politiche.
Président
- La parole au Conseiller Tibaldi.
Tibaldi (CdL)
- Indubbiamente è importante piegarsi su
delle situazioni che dovrebbero essere definite di programmazione
dell'azione pubblica e ogni tanto con una certa periodicità, in
questo caso piuttosto lunga, veniamo ad analizzare un piano
triennale che riguarda il periodo che va dal 2007 al 2009. Non
abbiamo alcuna perplessità sul fatto che i lavori pubblici siano
importanti, che gli investimenti in opere pubbliche siano
determinanti per la crescita qualitativa di una comunità sotto il
profilo dei servizi che vengono ad essa resi e del miglior livello
di vivibilità che essa potrà intraprendere con la realizzazione di
opere importanti. Non abbiamo alcun dubbio sul fatto che gli
investimenti in opere pubbliche costituiscono anche quel volano
economico occupazionale e di sviluppo che interessa una larga fetta
di professionisti, di imprenditori, di artigiani che traggono
sussistenza e vantaggi dall'essere impiegati nella progettazione e
nella realizzazione di queste opere. In fondo il ruolo di un
esecutivo regionale o di un esecutivo di qualsiasi ente pubblico è
quello di cercare di soddisfare i bisogni della comunità e noi
crediamo che alcuni di questi progetti possano andare anche in
quella direzione. Abbiamo qualche preoccupazione sulle modalità con
le quali vengono programmati tali progetti e con i quali si tende a
mettere in cantiere queste opere.
Ho sentito parlare di vivacità del piano. Devo dire che in
questi anni a una vivacità del piano penso che si possa sostituire
una dinamica crescente dei costi delle opere in cantiere. I costi
delle opere pubbliche penso siano un fattore determinante e non
trascurabile che concerne anche la nostra Regione. Recentemente su
"Il Sole 24Ore" - penso che l'Assessore abbia avuto occasione di
leggerlo - è stata fatta una comparazione fra i soldi impegnati per
la realizzazione di opere in Italia confrontati con opere analoghe
in altri Paesi d'Europa, ebbene l'Italia, insieme alla Spagna - ma
l'Italia supera anche la Spagna -, è il Paese dove il costo per
chilometri di strada e metri cubi di edificio pubblico è il più
elevato d'Europa: questo è un fatto che ci deve far riflettere,
come mai la realizzazione della "TAV" - è vero che la "TAV" non
attraversa la nostra Regione, però comunque lambisce il terreno
immediatamente sottostante, la pianura Padana, o almeno speriamo
che l'attraverserà - viene a costare 3 volte tanto rispetto alla
vicina Francia in termini di progettazione e realizzazione? Se poi
facciamo un piccolo paragone fra la Val d'Aosta e le altre Regioni
italiane - e qualche collega insieme a me è testimone di quello che
abbiamo visto nei giorni scorsi già solo in Alto Adige -, ci
rendiamo conto che opere strutturali o infrastrutturali in Valle
d'Aosta hanno costi addirittura superiori rispetto ad altre Regioni
italiane. Una rotonda, visto che adesso va di moda parlare di
rotonde, in Val d'Aosta costa molto di più che in Piemonte, in
Lombardia o in Alto Adige. Se io, sfogliando questo piano di
progettazioni, vedo che per allestire una pinacoteca in quel di
Châtillon, dove abito, costa oltre 2 milioni di euro e penso che
con 2,5 milioni di euro a Terento in Alto Adige hanno realizzato
un'azienda di biogas che produce energia elettrica, in grado di
soddisfare fabbisogni per 400 famiglie, mi rendo conto che c'è una
sproporzione. È vero che le opere non sono immediatamente
paragonabili, ma sappiamo che realizzare una rotonda non comporta
uno sbancamento, la costruzione di un edificio, di un fermentatore
scavato nel terreno e di impianti tecnologici e strumenti che con
solo mezzo milione di euro in più hanno soddisfatto un'esigenza
produttiva e naturalmente hanno soddisfatto anche un servizio.
Forse lei, Presidente, ritiene che questo rientri nella normalità,
ma se sfogliamo altre pagine di schede che sono qui proposte, ci
rendiamo conto che l'euro in Valle d'Aosta in particolare non ha un
rapporto di 1:1936,27, ma un rapporto di 1:1.000, per cui cifre che
prima venivano espresse in miliardi oggi sono espresse in euro.
L'anomalia italiana è anche un'anomalia valdostana e su questo
inviterei l'Assessore alle opere pubbliche, ma anche la Giunta a
fare una riflessione. La legge n. 12/1996 di cui il collega Lavoyer
è stato il protagonista ha previsto l'istituzione di un
osservatorio dei lavori pubblici, un'autorità che dovrebbe
monitorare puntualmente l'efficienza e l'efficacia della
realizzazione di questi investimenti. Non so quanto questo
osservatorio funzioni o, meglio, posso presumere quanto non
funzioni, con tutto il rispetto per le persone che vi fanno parte,
anche perché ci imbattiamo pressoché quotidianamente in disfunzioni
progettuali o di realizzazione di opere pubbliche che ci vengono
regolarmente segnalate. Ne voglio citare un'altra che è lì nel
comprensorio dove abito: la Regione Valle d'Aosta ha finanziato la
progettazione e la realizzazione di un acquedotto intercomunale,
quello di Saint-Denis, Verrayes e Torgnon, che ha avuto un costo di
tutto rispetto, un acquedotto che è stato inaugurato alla vigilia
delle elezioni regionali del 2003 o alla vigilia di qualche
elezione importante, perché le vigilie sono dense di inaugurazioni
e di tagli di nastro... e che comunque ha una sua utilità, ha un
suo fondamento: quello di cercare di risolvere in maniera
comunitaria il soddisfacimento dei bisogni idrici di una
popolazione. Dopo la realizzazione, dopo 3 varianti in corso
d'opera, 3 varianti progettuali che sono state fatte perché le
progettazioni iniziali non avevano previsto determinate circostanze
e situazioni o inconvenienti che sono poi emersi, siamo al punto
che la popolazione oggi è costretta a bere un'acqua che sarà anche
potabile, ma ha un gusto sgradevole ed è assolutamente inidonea per
il funzionamento di elettrodomestici, si parla di acqua dura, di
acqua che corrode e che ha dei problemi nelle sue caratteristiche
fisico-chimiche. Progettazioni molte, Assessore, sappiamo che il
suo Assessorato è uno dei più ambiti perché comunque governa al
cospetto di un importante insieme di personalità professionali che
si occupano di diversi campi e costituiscono quell'indotto che
viene nutrito da questi interventi in termini di opere pubbliche;
allora una mole di progetti, lei oggi ha parlato di parco di
progettualità, non vorremmo che diventasse anche questa una
palestra dove cimentarsi con riconoscimenti economici di tutto
rispetto e poi buona parte di tali progetti o avanzano a rilento o
addirittura vengono dimenticati. Le realizzazioni sono poche, vanno
a rilento, anche qui, oltre ai costi, un altro anello debole del
nostro sistema di investimenti pubblici è la tempistica, tempi
lunghi, tempi che sforano le previsioni di calendario e che creano
dei disagi all'utenza, che invece attende una risposta immediata
dalla pubblica amministrazione. Torno sui costi per dire che il
paradosso dei costi che lievitano è che nella maggior parte dei
casi questi appalti vengono assegnati con il principio del massimo
ribasso; è strano che, da un lato, vi sia una crescita del costo
complessivo e, nonostante l'assegnazione al massimo ribasso, vi sia
una dinamica crescente che non viene monitorata. Assessore, per
favore, mettiamo in funzione l'osservatorio, ma nel vero senso
della parola; mi sembra come l'Osservatorio del turismo, previsto
in legge anche questo, ma che poi è rimasto un organo
autoreferenziale dell'Assessore al turismo di turno, che lo
riunisce 2 volte all'anno, si raccontano ai componenti le idee -
alcune delle quali anche suggestive -, ma la cosa finisce lì.
Questi osservatori sono stati istituiti con compiti precisi, ma
facciamoli funzionare, non devono essere un intralcio per l'azione
amministrativa, ma devono essere uno strumento di controllo
efficace sulle capacità professionali dei progettisti e le capacità
imprenditoriali degli impresari nel realizzare tali opere.
Per quanto riguarda il piano in sé, vediamo che le disponibilità
nel triennio sono diminuite e qui concordo con quanto ha detto il
collega Venturella. Nel triennio 2005-2007 le disponibilità
assommavano a 192 milioni di euro, nel triennio attuale 2007-2009
sono 117 milioni di euro, non so se questa diminuzione corrisponde
a uno stralcio delle opere prioritarie di rilevante interesse
regionale; sta di fatto che non penso stia a significare una
compressione delle spese nel senso che auspicavo prima, mi pare di
capire che vi sia uno stadio di progettazioni preliminari di studi
di fattibilità, che sono sommari, ma non hanno grandi
contenuti.
Ultima osservazione: alla capacità progettuale della Regione si
sommano le iniziative progettuali di molti Comuni, gli enti
pubblici valdostani sono composti dagli enti locali e dalla
Regione; abbiamo esempi sul territorio e cito i Comuni a me più
vicini di Châtillon e Saint-Vincent, che sono indotti a realizzare
studi di fattibilità per trovare una formula di accreditamento a
livello regionale, quindi di copertura finanziaria da parte della
Regione, dicevo iniziative progettuali che vengono abbandonate poi
a sé stesse. L'esempio dei campi di golf, lo sa bene l'Assessore
Pastoret, i Comuni di Châtillon e Saint-Vincent si sono lanciati in
uno studio di fattibilità per realizzare un possibile campo di golf
nella zona di Ussel e nella frazione Tenso di Saint-Vincent, 25mila
euro, un'inezia rispetto a tali cifre milionarie, ma per un Comune
questa è una somma piuttosto consistente. Cambia l'Assessore e con
lui le idee, le suggestioni, il progetto è stato gettato
addirittura nel cestino perché non se ne fa più nulla. Diverse
iniziative di questo genere non possono essere stroncate da
filosofie o da pensieri che sono diametralmente opposti, perché in
fondo si ragiona con i soldi dei contribuenti, quindi una
programmazione dovrebbe comprendere delle iniziative che vengono
concordate con i Comuni e che non prevedono il dispendio di tempi e
di risorse, che alla fine si risolvono in soldi dei cittadini.
Infine un'osservazione sulla legge n. 12/1996 che rimane
l'impalcatura giuridica sulla quale si fonda questo piano. È una
legge che è stata censurata dalla consulta in una piccola parte,
come lei dice, che doveva però costituire una revisione importante
che rientra nel programma di maggioranza. Ci pare che dopo la
censura della consulta questa idea di revisione sia stata
abbandonata. Lei sa che quella revisione cercava di promuovere
l'imprenditorialità valdostana entro certi limiti, fermo restando
le regole del mercato che siamo noi i primi a voler difendere, però
le imprese valdostane non hanno avuto risposte dopo la cesura della
consulta e in buona parte l'imprenditorialità artigiana valdostana
nel settore edile si è riversata sul settore privato, mentre il
settore pubblico è ormai prerogativa di imprese che vengono
prevalentemente da fuori. Qui è mancata una risposta politica e
continua a mancare, non so se l'Assessore in questo scorcio di
legislatura avrà la capacità di trovare una soluzione come hanno
fatto altre Regioni, penso al Trentino e all'Alto Adige, dove ci
sono modelli che funzionano e non hanno subito la "tagliola" della
consulta.
Président
- La parole au Conseiller Stacchetti.
Stacchetti (SA)
- Per la "par conditio" mi pare che 2
sono contro, uno favorevole, quindi sono favorevole anch'io, anche
noi come gruppo "Stella Alpina" riteniamo sia un piano approvabile,
anche se come programma ormai di fine legislatura non è
entusiasmante se si verifica che, a fronte di una necessità globale
di 587 milioni, come accennato dal collega Venturella, solo 116
milioni sono spendibili. Un'amara considerazione ma, se la
disponibilità finanziaria è tale, di più non si può spendere, come
succede anche nelle normali famiglie. Concordo con i Consiglieri
Lavoyer e Tibaldi quando invitano a trovare una soluzione affinché
il sistema degli appalti riporti le nostre imprese ad essere primi
attori della progettazione e della gestione ed esecuzione delle
opere del comparto. È vero che molte gru in movimento sono indice
di buona economia.
Detto questo, mi limito a scorrere l'elenco delle infrastrutture
per delle osservazioni. Sulla viabilità e infrastrutture vediamo
una previsione di 30 milioni di euro e spendibili nel triennio 7
milioni, nei servizi sociali edilizia scolastica per manutenzione e
adeguamento un totale di 16 milioni, 14,3 di adeguamento, solo 5
milioni di spesa. Nei servizi sociali 29 milioni di previsioni e 12
di spesa. Abbiamo altre opere per garantire il corretto regime
delle acque, dove su una previsione di 6 milioni questi 6 milioni
vengono totalmente spesi. Su questo capitolo mi permetto di fare
una considerazione e un invito in funzione anche della situazione
climatica: se non è il caso già di pensare a come fare scorta delle
nostre acque, ossia fare riserva, quindi già pensare a delle opere,
programmare nel tempo affinché si possa cominciare a fare riserva
delle acque. L'Assessore e la Giunta sarebbero ben più felici se
potessero spendere tutto ciò che è la lista della spesa, però, come
in tutti i Governi, anche nel nostro spendono in funzione della
disponibilità finanziaria. La limitata disponibilità finanziaria
dovrebbe invitarci a cercare altre risorse e credo che in prima
battuta si dovrebbe andare a fare delle economie nelle spese
correnti. Non mi dilungo oltre, ribadisco il nostro voto favorevole
al programma.
Président
- La parole au Conseiller Bortot.
Bortot (Arc-VA)
- Sarò un po' meno tenero del Consigliere
Stacchetti, anche se sono molto d'accordo su alcune cose che ha
detto. Mi riferisco a un'affermazione del Consigliere Lavoyer: è
vero che i lavori pubblici fanno da volano all'economia, ma
dobbiamo intenderci su cosa intendiamo per "lavori pubblici", la
qualità, che tipi di intervento sul territorio, la programmazione,
la pianificazione. Ero anch'io con il collega Tibaldi in Alto
Adige, abbiamo visto come viene gestito il territorio, abbiamo
visto investimenti sul risparmio energetico sugli edifici pubblici,
in questo piano non ve n'è uno! Un intervento su un edificio della
Provincia di Bolzano lo abbiamo visto con i nostri occhi, hanno
abbattuto il costo del riscaldamento da 94mila euro a 4mila e,
quando dico che tipo di interventi nel settore edilizio, mi
riferisco a questi! Un conto è costruire con metodi vecchi e
obsoleti perché non abbiamo il coraggio di confrontarci "a muso
duro" con i nostri artigiani, un altro è costruire sopraelevando
con il risparmio energetico e pagando sull'investimento con quello
che si risparmia... allora queste cose sono possibili anche in
Valle d'Aosta, non stiamo parlando di fantascienza tanto per essere
molto espliciti!
Veniamo nel merito e poi entrerò nel discorso più politico,
piscina di Pré-Saint-Didier: era... Assessore Cerise... in questa
aula 35 anni fa era Assessore al turismo Milanesio, ero là sopra,
non c'erano i vetri, Claudio Manganoni da qui "tuonava" contro una
revisione dei costi di costruzione della piscina di
Pré-Saint-Didier perché i costi erano lievitati con una perizia
mirata non so di quanti milioni. Giustificazioni dell'Assessore
Milanesio:
"mi dispiace, non possiamo verificare la revisione
del costo e la revisione del prezzo, dobbiamo solo pagare perché è
stato scavato nella roccia, non è più verificabile l'aumento dei
costi della costruzione di questa piscina"
. Oggi 35 anni dopo
ci troviamo per la piscina di Pré-Saint-Didier lavori per 2 milioni
di euro, questa piscina fra quello che è costata allora più 2
milioni di adesso quanto viene a costare? Vi è una memoria storica
dentro tali uffici per capire che è inutile intervenire dal punto
di vista antisismico... se allora quei costi sono stati
giustificati perché questa piscina è stata scavata nella roccia
viva? Devo essere io la memoria storica? Ma io sono un soggetto, ma
penso che negli uffici la documentazione vi sia! Abbiamo 6,2
milioni di euro di lavori in economia, i lavori in economia che
sono quasi sempre rifacimento del manto stradale... non si può
mettere all'appalto e poi si dà un anticipo all'impresa che vince,
si obbligano le imprese a consorziarsi e a fine anno si stabilisce
quanto manto stradale è stato necessario rifare e si fa un
conguaglio, risparmiamo un sacco di soldi! Ha ragione allora il mio
collega che dice: "bisogna mantenere 50 artigiani, dare il lavoro a
ciascuno in economia sopravvalutando il costo del lavoro,
pavimentando o rifacendo asfalto magari anche dove non è
necessario". Abbiamo speso 350mila euro per rifare il manto
stradale per andare a La Thuile perché passava il "Giro d'Italia" e
quel manto stradale non aveva bisogno di essere rifatto, tanto per
essere chiari!
Rotonda di La Salle: l'Assessore dice che ce l'ho con le
rotonde, ma io dico al Consiglio di guardarsi tale pagina. Questa
pagina è uscita su "La Stampa" in occasione del raduno degli
alpini, è una rotonda di 24 metri di diametro, costruita a Cuneo,
sapete quanto viene a costare? Viene a costare 389mila euro! Ma nei
389mila euro ci sono dentro: 16mila euro di IVA, impianto di
illuminazione, spostamento impianto "Telecom", spostamento impianto
"Italgas", segnaletica stradale, spese tecniche di progettazione,
professionista esterno ed è uno dei pochi lavori che hanno dato
all'esterno e, quando la finanziaria prevede che non si possa
integrare il "turnover" più del 50% delle persone che lasciano
l'amministrazione pubblica, credo che valga anche per Cuneo e, se
Cuneo riesce con l'ufficio tecnico a programmarsi le rotonde, credo
che lo potremo fare anche noi. Le spese tecniche per la
progettazione sono 20mila euro, Assessore, hanno acquisito l'area,
quindi hanno speso 7mila euro per l'acquisizione dell'area. Vi sono
poi i cubetti color bianco e antracite, la sabbia per il tetto di
posa, esecuzione, posa e disegno sono 389mila euro, una rotonda
chiavi in mano di 24 metri di diametro, sono 389mila euro! Un
collega ci ha suggerito prima una battuta: a questo punto non si
fanno più le rotonde per far girare le auto, si fanno le rotonde
per far girare i soldi, che finiscono nelle tasche dei soliti non
ignoti, ma dei soliti conosciuti! Andiamo avanti con l'elenco della
spesa. La rotonda di La Salle ci verrà a costare 3,5 milioni di
euro, 10 volte tanto, vorrei capire se si mettono giù i cubetti
laminati d'oro in queste rotonde!
Parliamo della rotonda di Fénis: la rotonda che vi è sul piano
non è quella sulla statale, ma è quella che si trova uscendo
dall'autostrada vicino al sottopasso della ferrovia, per una
rotonda di quel genere, che sarà 10 metri di diametro, spendiamo
quasi il doppio di questa rotonda di 24 metri di diametro.
Riqualificazione e adeguamento strada statale n. 26 uscita
autostrada per Aosta, pagina 34, 5 milioni di euro; dobbiamo
cambiare i "guard-rail" e metterli d'argento? Di che tipo di
viabilità abbiamo bisogno? Se occorre un intervento, bisognerà
programmarlo rispetto ad altra viabilità. Abbiamo 5 milioni di euro
previsti, sono 10 miliardi, ha ragione il collega Tibaldi che gli
euro sono diventati lire e non viceversa.
La pinacoteca me l'ero segnata, ma per appendere dei quadri a
dei muri - banalizzo un po' - 2 milioni di euro mi sembra
eccessivo, con questa cifra sapete cosa si fa?
Restauro Castello di Quart: 9 milioni di euro, un po' lo
conosco, è stato restaurato non so che altro tipo di intervento,
oppure, quando si restaura una struttura, penso che occorrerebbe
fare il progetto chiavi in mano, non è che spendiamo 20 miliardi di
vecchie lire fino a qualche anno fa e poi ci aggiungiamo altri 18
miliardi!
Restauro Castello di Saint-Pierre: 6 milioni di euro, qualcuno
mi dice se bisogna rifarlo, perché con quella cifra quel castello
si rifà da un'altra parte trasferendo anche le pietre di quello
esistente.
Ripristino asfalto strada regionale: 2,7 milioni, da una parte
abbiamo il capitolo dei lavori in economia, che sono quasi sempre
pavimentazione e rifacimento asfalto, 6 milioni di euro, poi
abbiamo un'altra voce con lavori di asfaltatura: 2,7 milioni di
euro.
Allungamento pista aeroporto: anche qui forse la laminiamo?
Vediamo 13 milioni, parliamo di allungamento della pista, ma non è
che l'aeroporto lo facciamo nuovo, si parla di allungamento delle
piste, aggiungendoci poi le infrastrutture. Leggo qui:
"approntamento..."
, non è neanche l'esecuzione dei lavori,
ma l'approntamento del sito per la radio navigazione 500mila euro.
La voce "approntamento" cosa vuol dire? Bisognerà fare una base di
cemento per delle colonne per le radiofrequenze...? Non so cosa
bisogna fare! Per l'approntamento si intende forse l'avvicinamento
dell'impresa che dovrà eseguire il lavoro, si intende questo? Non
so cosa si intende. Capivo esecuzione del sito, allora ha un senso,
500mila euro sono un miliardo di vecchie lire.
Manutenzione straordinaria area esterna ex "Giovannetto Marmi":
380mila euro. Se sommiamo gli interventi fatti su quella area, mi
rivolgo alla collega Charles che è di Arnad, lei sa quanti soldi
sono stati spesi in quell'area per ristrutturare i capannoni! Ho
presentato un'interpellanza 2 mesi fa, se facciamo la somma in
quell'area fatiscente, abbiamo speso gli stessi soldi che abbiamo
speso per comprare la "Tecnomec" in funzione. Vi è qualcosa che non
quadra in questa situazione. L'area antistante l'ex "Giovannetto",
chi conosce sono 4 metri quadri e noi impegniamo 380mila euro per
sistemare un'area che non c'è! Se qualcuno quando esce da davanti
alla "Tecnomec", sulla destra prima della curva vi è l'area
"Giovannetto", guarda quanta area c'è fra la statale e i
capannoni... ci si chiede come si fa a spendere tutti questi soldi
per quel tipo di area.
Una cosa da chiarire con l'Assessore Isabellon: avevo capito che
la "Crotta di Vegneron" di Chambave si faceva nuova, forse si è
soprasseduto e si interviene sulla vecchia? Lo chiedo perché o la
si fa nuova e allora ha un senso, altrimenti qui trovo: "Crotta di
Vegneron" ampliamento 1.100.000 euro... o la si fa nuova, e allora
vorrei un chiarimento, altrimenti nell'ampliamento quei soldi ci
possono stare, dovrebbe venire un buon ampliamento, ma non so se si
va sottoterra o si sale, perché intorno non ci sono aree. Anche qui
come si interviene? Capisco che bisogna dare lavoro...
Sistemazione idraulica tratto terminale torrente Comboé: ma da
quando in qua si vanno ad arginare gli sbocchi dei torrenti che
entrano nella Dora se non ci sono villaggi da mettere in sicurezza?
Chi ce lo ha ordinato di andare ad arginare aree che dovrebbero
essere rinaturalizzate? Ma è buttare via i soldi! Vedrete cosa
capita quando culturalmente ci saremo arrivati anche noi,
spenderemo soldi per andare a rinaturalizzare queste aree e allora
altri affari... capisco risistemare le sponde originali di un fiume
e non capisco andare ad arginare quando bisognerà rifare il lavoro;
non possiamo permetterci di buttare via tutti questi soldi!
In questi giorni, andando in giro con i Consiglieri Fey, Borre e
il Sindaco Naudin a Dobbiaco a vedere quel caseificio, ci
guardavamo intorno; la cura e manutenzione del bosco non ce
l'abbiamo, dovevate vedere come era curato quel sottobosco, però in
quel sottobosco vi sono gli impianti di cipazione, di
teleriscaldamento, non alimentato con il metano, ma con una fonte
rinnovabile che è il legname! Non è che lì non fanno muri di
sostegno per contenimento delle opere stradali... ma li fanno dove
sono necessari e non dove sono addirittura inutili!
Parliamo del programma di previsione che non rientra nei
finanziamenti previsti nel triennio; abbiamo messo 30 milioni di
euro per intervenire sulla Dora, ma cosa dobbiamo fare in questa
Dora? Dobbiamo asfaltarla, dobbiamo gettare una soletta sopra? Sì,
materiale in cava, ma se lascio scavare nella Dora come stanno
facendo... ed è il famoso problema che ho sollevato di quel ponte a
Montjovet un anno fa, uno spreco incredibile, andate a vedere quel
ponte per non andare da nessuna parte, perché dal borgo di
Montjovet che si va su a Bellecombe a piedi, mi scappa da ridere!
Morale: hanno anche sbagliato i conti e si è lasciato scavare in
alveo sulla Dora in un punto strategico, perché l'impresa, che è
amica degli amici, essendo andata sotto costo, doveva recuperare i
soldi che ha perso nel fare il preventivo. Non mi scandalizzo che
si possa dare una mano a un'impresa, però a tutti allora, non solo
a qualcuno. Il pomeriggio parleremo della "SET", dove se ne fanno
"di tutti i colori" per acquistare il "Billia", poi in un'azienda
che è in crisi e che ha lavoro sembra che non si riesca a trovare
la quadra per darle una mano, allora "due pesi e due misure".
Caduta massi a Issologne: ho messo un punto interrogativo perché
non volevo infierire. Abito sulla collina di Nus, frequento
Saint-Barthélemy, l'impegno di spesa non ve lo dico, so che lì i
massi a Issologne, quando nella nostra valle vi è un villaggio
storico costruito nei secoli è perché qualcuno ha ragionato nel
costruirlo lì, perché il rischio valanghe, masse o frane era minore
rispetto a un altro posto. Mi spiegate perché dobbiamo andare a
mettere in sicurezza Issologne dove non è mai caduto un sasso?
Davvero allora si buttano via i soldi!
Scopro che si rifà l'"Institut agricole", siamo intervenuti con
un intervento l'altro giorno, l'altro giorno è finita quella
struttura fantascientifica molto da cultura valdostana sul davanti
dell'"Institut agricole", adesso scopro che vi sono 22 milioni di
euro in programma non si sa bene quando per fare la sede nuova
dell'"Institut agricole". Queste davvero sono le cattedrali nel
deserto! Non importa quello che si fa dentro le strutture,
l'importante è costruirle perché gli affari si fanno nel
costruirle, mentre quanto costeranno a gestirle e a cosa serviranno
non ha importanza! E fa il pari con la "TAV" in Val di Susa, il
problema non è migliorare la ferrovia che c'è già, è farne una
nuova, perché l'affare non è le merci o i cittadini che devono
arrivare a Lione o a Parigi un'ora prima! Sentite di uomini
d'affari il nostro Paese è pieno, guarda caso, se non interveniamo
come amministrazione pubblica, vanno tutti a bagno addirittura,
vendiamo la "Telecom", abbiamo venduto le banche, ma i grandi
uomini di affari italiani devono arrivare a Parigi un'ora prima! Si
buttano via migliaia di miliardi perché qualcuno deve fare affari
con quelle opere che non serviranno a nessuno! E noi non è che
andiamo a copiare in Alto Adige cosa c'è di bello, ma costruiamo di
nuovo strutture immobiliari fatiscenti che spenderemo tanti soldi,
resteranno semivuote, non produrranno ricchezza e nel frattempo
abbandoniamo quelle esistenti che vanno benissimo. Non so se
l'"Institut agricole" ha chiesto di costruire una struttura nuova o
che rete di giovani mettiamo nel settore agricolo, mi sembra che
anche qui fra gli investimenti che facciamo e la traduzione
imprenditorialità agricola nella nostra Regione ci sarebbe una
bella valutazione da fare.
Ex Palazzo "Cogne": pensavo ci sarà da dargli una verniciata, lì
dentro ci sono stato, ci sono tutti i pavimenti in legno, capisco
il risparmio energetico, ma 8 milioni di euro per rinfrescare il
Palazzo "Cogne"! Tutti lo conosciamo, ma cosa si fa? Si fa il
cappotto, si fa risparmio energetico, si cambia il tetto? Capisco
allora perché quell'investimento ci permette di risparmiare sul
riscaldamento, riduciamo l'inquinamento atmosferico, ha un senso
investire. No, ci sono 8 milioni previsti e poi un'altra "chicca":
ci sono 4 milioni di euro per la Palazzina "Collaudi". La Palazzina
"Collaudi" è dietro il palazzo, sotto c'è il collaudo, portavo i
pezzi torniti per fare i brillamenti per la resistenza
dell'acciaio, anche qui se si aggiungono a quelli precedenti,
buttiamo giù, rifacciamo un grattacielo nuovo, ci costa la metà di
quello che prevediamo. Pensavo che il recupero fosse uno degli assi
portanti, ma se il recupero costa queste cifre, occorre che il
Consiglio ci faccia una riflessione.
Ho sollevato il problema di un incarico dato a un professionista
in quest'aula da parte del Presidente Caveri sul rifacimento degli
uffici della Presidenza della Regione, perché poco presentabile per
l'accoglienza delle delegazioni internazionali che dobbiamo
accogliere nella nostra Regione. Mi è stato detto che sono
inefficienti, che bisogna sistemarli... ma perché non ci abbiamo
messo anche dentro - se facciamo questi lavori che reputo inutili,
che quei locali sono più che dignitosi - anche il collegamento con
gli uffici di Via Piave? Bisogna fare un altro appalto, con un
altro progettista, 500mila euro per mettere 2 putrelle, perché noi
Consiglieri possiamo passare nel Palazzo da questa parte senza
perdere 5 minuti e fare due passi a piedi che ci farebbe anche bene
- parlo per me - per entrare negli uffici della Regione! Non dico
che non bisogna farlo, ma allora proviamo a mettere assieme uno più
uno fa due. Se il Presidente vuole rifare gli uffici e noi vogliamo
il collegamento con il Palazzo, mettiamo le cose assieme. Non è che
rifacciamo, poi buttiamo giù i muri per far passare le putrelle e
rifacciamo il lavoro un'altra volta; un po' di economie di scala,
penso che ognuno di noi a casa propria fa questo tipo di
ragionamenti e su scala regionale penso che dovremmo comportarci
con lo stesso criterio con cui ognuno di noi si comporta a casa
propria. Non si cambia una finestra un mese e il mese dopo chiami
un'impresa e cambi un'altra finestra e il mese dopo cambi una
porta. Se si cambiano i serramenti, se si dà il cambio, non è che
prima si fa una parete sud e poi un mese dopo quella a nord. Penso
che adottare dei criteri... altro che interdisciplinarietà,
Assessore Cerise!
So che la responsabilità non è tutta sua, ma ancora
un'osservazione: continuiamo ad asfaltare, abbiamo rifatto, dato i
contributi, stabiliamo delle priorità. Sono stato a
Pont-Saint-Martin a raccogliere firme, è stata lastricata come qui
sotto tutta la via, abbiamo tolto lo strato impermeabile qui sotto
la Regione, abbiamo messo le pietre, abbiamo speso "l'ira di Dio",
andate a vedere che schifezza, pieno di macchine, che è diventato
questo pavimento dove passiamo tutti i giorni, ma chi è tale
progettista! Perché ha scelto quelle pietre e come mai tutte queste
pietre sono diventate l'unico mezzo per lastricare le strade, i
pianerottoli, i marciapiedi dell'intera Regione? Cosa c'è dietro
queste cose? Vedete le schifezze, tale rivestimento è meglio del
materiale che avevamo prima là sotto? Se qualcuno può rispondermi
di sì, lo sfido! Qualcuno ne risponde, il progettista ha preso i
soldi, ha pensato che quel tipo di materiale si sarebbe macchiato?
Le ho premesso, Assessore, che non è sempre responsabilità di uno,
c'è una responsabilità collettiva del Consiglio, ma se non è adatta
a camminarci sopra, io sono d'accordo per utilizzare le nostre
risorse, ma se quella pietra non va bene per pavimentare, dobbiamo
utilizzarla da un'altra parte. Da un lato vogliamo rifare gli
uffici del Presidente della Regione, che vanno benissimo, e poi le
delegazioni mondiali le facciamo passare da quella pavimentazione!
Quello che volevo dire è che priorità, criteri e programmazione,
parlavo di Pont-Saint-Martin, abbiamo lastricato Pont-Saint-Martin
con il contributo della Regione, ma lo sapete che Pont-Saint-Martin
non ha il depuratore per le acque e quant'è indispensabile in
cambio di clima e piogge sempre più scarse? Le priorità vuol dire
che la Regione programma e dice ai Comuni: "vi diamo i soldi per
l'arredo urbano, ma le priorità sono queste, questo e quest'altro
lo avete fatto, cari Comuni, perché, se non lo avete fatto, vi
diamo i soldi per questo, ma non per quell'altro": questo è il
ruolo programmatore del Consiglio e del Governo regionale, che non
fa. Facciamo passare la gente sul lastricato bellissimo e poi
scopro che Pont-Saint-Martin non ha il depuratore! Criteri,
programmazione e indirizzi quindi in questo piano qui non ve ne
sono.
Veniamo alle proposte. Quando diciamo che l'edilizia fa da
volano, ci mancherebbe altro, però facciamo un piano di intervento,
non di climatizzazione degli uffici regionali per portare aria
fresca d'estate e disperdere aria calda e calore d'inverno, dove,
invece di riscaldare gli ambienti, riscaldiamo ancora di più il
clima e l'atmosfera. Programmiamo, riconvertiamo le nostre imprese,
ci sono dei corsi, c'è della formazione, facciamo un piano
decennale sul risparmio energetico di tutti gli uffici di proprietà
pubblica e questo dà lavoro che crea risparmio, salubrità, con un
minore inquinamento e con una minore contribuzione all'immissione
di "CO2" in atmosfera, lo stanno facendo da altre parti già.
Un'altra Valle d'Aosta vuol dire cominciare a ragionare sulle
arginature che facciamo. Dobbiamo dare lavoro agli operai della
forestale, sistemazioni idrauliche, ma non ci rendiamo conto che
abbiamo il sottobosco che fa paura e continuiamo ad arginare
ruscelli e ruscelletti aumentando la velocità dell'acqua e quindi
spendiamo soldi per fare opere che sono dannose.
Stiamo parlando di un'altra Valle d'Aosta, allora abbiamo per 50
anni costruito parcheggi giusti in tutti i paesi della Regione; se
continuiamo ad allargare strade, costruire parcheggi, non
invertiremo mai la rotta su una mobilità meno individuale e più
collettiva. Anche lì i soldi che mettiamo in strutture che sono
vecchie, che non hanno più senso, perché occorre cambiare
indirizzo... utilizziamo questi soldi per cambiare indirizzo,
creiamo ugualmente lavoro, facciamo degli investimenti che hanno un
senso, guardiamo al futuro per consegnare un'altra Valle d'Aosta
migliore ai nostri figli e alle generazioni future.
Vi dico ancora una cosa: a Bolzano quando siamo andati a vedere
"Casa Clima", questo ufficio della provinciale... nella cartellina
c'era questo pezzetto di cioccolato, lo guardo bene e dietro c'è
scritto:
"cioccolato al commercio eco, CTM, Consorzio terzo
mondo"
. Non che voglio sponsorizzare "CTM", ma dico solo che
quelle piccole "chicche" che danno quei segnali di sensibilità di
un'amministrazione, danno segnali di indirizzi ai cittadini che
ricevono questa cosa. Non mangerò tale cioccolatino, l'ho fatto
vedere in giro e continuerò a mostrarlo, sono valori aggiunti che
portano gente, ricchezza, turismo in Valle d'Aosta, ma anche lì
bisogna cominciare a rinaturalizzare le stazioni sciistiche e
portare un turismo più familiare che viene tutto l'anno e quello
vuol dire interagire fra i vari Assessorati, altrimenti non ne
veniamo a capo. Non facciamo che costruire un modello vecchio di
Valle d'Aosta, ma non abbiamo nessuna attenuante; mentre fino a un
decennio fa si potevano fare i parcheggi, fare di tutto e di più,
oggi non abbiamo più attenuanti per continuare su questo modello
non di sviluppo, ma di sottosviluppo. Occorre cambiare modello,
guardare ad altri punti di riferimento, occorre investire su
un'altra Valle d'Aosta!
Président
- La parole au Conseiller Sandri.
Sandri (GV-DS-PSE)
- Mon intervention sera plutôt souple
par rapport à celle de M. Bortot.
Più dolce in qualche maniera, perché penso che l'ennesima
riproduzione del piano lavori, ormai una fotocopia che sbiadisce di
anno in anno sia quasi a livello di ridicolo e che non meriti che
un'attenzione "soft" che consenta di capirne il deterioramento, ma
senza toni esagerati. Questo è il piano del non far niente, non c'è
niente di serio o di positivo, la dimostrazione è la Valle d'Aosta
così come la vediamo: lo stato di manutenzione delle strade
regionali è scadente, lo stato di manutenzione delle scuole è
scadente, lo stato di manutenzione delle strutture sanitarie è
deprecabile in quanto c'è chi lo vuole a est, c'è chi lo vuole a
sud, c'è chi lo vuole nuovo, ma che l'Ospedale così com'è sia un
cantiere "senza capo, né coda" è evidente, non parliamo di
importanti edifici come l'ex Maternità e via dicendo. Non è solo un
dato deprimente la vista sulla Valle d'Aosta dal punto di vista dei
lavori pubblici rispetto all'esistente, ma anche rispetto al futuro
e lo citerò dopo, ma è quasi divertente, se non fosse drammatico,
il caso della RSA di Regione Gotrau, che è stata ulteriormente
spostata al 2009, che è un progetto che non so da quanti anni sta
andando avanti e che sarà sorpassato dalle scelte che faremo in
materia ospedaliera.
Ci si chiede cosa c'è qui dentro. Prima di tutto vi è un
"bluff", che è stato già denunciato dai colleghi dell'opposizione,
ossia si dice che ci sono 240 milioni di euro di lavori, ma se ne
investono solo 16; siamo molto in peggiorativo rispetto al passato
per quanto riguarda il 2007 e arriveremo a 40 dopo il 2008
probabilmente dopo le elezioni perché prima faremo altro. Questo
significa che tale piano è solo un'autorizzazione a poter dare
incarichi di progettazione, perché quello è un certo tipo di bacino
elettorale, ma realizzare è l'ultimo dei problemi, questo è grave
perché non solo si fa poco, ma anche quel poco è uno spreco, perché
spesso gli interventi che vengono menzionati sono interventi che in
alcuni casi anche utili, in altri casi sono a capocchia perché
rispondono a logiche di quel sindaco, di quella determinata area
politica o elettorale e allora arriviamo all'assurdo che quel poco
che c'è non solo non serve alla Valle d'Aosta, ma rischia di
sottrarre poche, ma importanti risorse ad altri settori, ad
esempio, Assessore, lei siede vicino al collega La Torre, che
avrebbe più diritto di lei ad utilizzare per le attività produttive
che sono in particolare crisi i soldi che lei spreca in progetti
che non hanno nessun senso, oppure, se hanno senso, hanno dei costi
che dimostrano una non particolare efficienza ed efficacia nella
gestione del denaro pubblico. Penso quindi che si debba su questo
piano mettere un "pietra tombale" e pensare al futuro. Pensando al
futuro credo che si debba identificare la motivazione profonda,
diciamo psichiatrica psicologica che sta dietro questo tipo di
comportamento e che è quella tipica di una situazione ansiosa di
chi vede che il terreno sta franando sotto di sé e ha l'ansia di
perdere il potere, la rielezione, il consenso politico, per cui si
aggrappa al controllo. Spendiamo allora solo quello che siamo
sicuri non che venga realizzato, ma facciamo solo quello di cui
possiamo controllare la spesa, a chi va come progettazione, a chi
va come impresa... È chiaro che non sono meccanismi né illeciti, né
al di fuori, ma sappiamo che, a furia di aiutare gli studi più
grandi, che sono sempre quelli che si prendono gli appalti, con un
tipo di gestione che è stata fatta della legge sugli appalti...
casualmente sono sempre le stesse imprese che raggiungono certi
obiettivi. Il problema quindi non è realizzare, ma è controllare
che la spesa sia indirizzata negli ambienti giusti e nei modi
giusti ed è per questo che si va piano, perché il controllo della
spesa è difficile! Vuoi mica che 30.000 o 50.000 euro vadano a chi
non devono andare? Perché oltretutto questa roba è un insieme di
50-70-80-100mila euro, di visioni strategiche non c'è niente!
Questo è assolutamente grave, perché siamo indietro non rispetto
all'America o alla Spagna, che ha i treni che, quando hanno 5
minuti di ritardo, restituiscono il biglietto perché non succede
praticamente mai, ma siamo indietro rispetto al Piemonte e alla
Lombardia che sono più avanti di noi! Se andate a vedere cosa si
sta realizzando da altre parti, vi rendete conto che, anche se
partivano da molto più indietro, forse non sono ancora arrivati ai
nostri livelli strutturali, ma la velocità che hanno di impegno di
spesa, di realizzazione, di dare da lavorare alle imprese - perché
non stanno a guardare nome e cognome delle imprese, ma sono
interessati alla realizzazione degli obiettivi, sto parlando di un
Regione governata dal Centro-Destra e di un'altra governata dal
Centro-Sinistra, perché voglio fare come voi ("ni Droite, ni
Gauche"...) - è sintomo di una capacità di rispondere alle esigenze
maggiore della nostra. Succede allora che abbiamo dei Valdostani
che vanno a lavorare a Torino, perché là, essendoci questa gestione
dei lavori pubblici, c'è da lavorare, mentre qui no, allora abbiamo
di nuovo l'emigrazione che non è mai stata associata in Valle
d'Aosta a periodi particolarmente brillanti della nostra storia. Da
questo punto di vista, l'Assessore dovrebbe rinunciare a continuare
a fare danni e a lasciare a disposizione dei suoi colleghi di
Giunta tali risorse che potrebbero essere usate meglio o in settori
in cui più direttamente possono arrivare a dare dei risultati.
Dobbiamo allora fare alcuni ragionamenti nello specifico. Credo
che uno dei dati principali è che questo è non il piano di un
Assessore, ma il piano di un dirigente. Si diceva ieri di tale
tendenza dei nostri politici valdostani ad essere dei dirigenti e
non dei politici e questa è la dimostrazione: questa è la lista
della spesa di un dirigente, non è un'indicazione politica. Qui c'è
tutto e il contrario di tutto, scelte fatte, scelte non fatte, la
stragrande maggioranza delle schede si basano su preliminari in
fase di acquisizione, preliminari acquisiti, però il progetto
definitivo è in corso di elaborazione, tutta roba per aria senza un
concreto... ma soprattutto di piccole dimensioni!
Vi faccio un'esemplificazione per quanto riguarda gli impianti
sportivi, abbiamo i codici "OE59", "64", "65", "67", i quali
variano da 50 a 100mila euro per il 2007-2008 e solo uno nel 2009
avrà 900mila euro, che è la piscina di Pré-Saint-Didier, che
dimostrano come sono ancora a capitolo dell'Amministrazione
regionale tutta una serie di questioni, per cui il politico si erge
a grande "maître", che dovrebbero essere gestione quotidiana di
enti strumentali della Regione indirizzati a questo. Così come
esiste l'ARER, che gestisce il patrimonio di edilizia residenziale,
e come esiste VDA che ha comunque un suo significato, anche se non
ha la stessa questione, così ci dovrebbe essere un ente della
Regione per la gestione degli impianti sportivi. Non ha nessun
senso che vi sia un Assessore regionale che si perde dietro alla
manutenzione della piscina di proprietà regionale, ma questa è una
roba da dirigente neanche coordinatore, ma di primo livello.
Vi è poi la confusione mentale, che è quella di contraddizioni
rispetto alle cose dette qui dentro. L'Assessore Cerise si era reso
brillante rispondendo ad una mia interrogazione qualche tempo fa
sul prosieguo della strada di Valgrisenche: "faremo, ci
impegniamo...", poi lì c'è una frana, quindi è una cosa
importante... nel 2009 300mila euro, con cui apriamo il cantiere
una mattina e lo chiudiamo il giorno dopo... quella è una strada
che è in costruzione da 15 anni! Il buon Mussolini, Capo del
Governo, nel 1926 disse alla Valle d'Aosta:
"vi facciamo la
provincia"
ed era nella sua mentalità un dono che faceva alla
Regione, perché il capoluogo era scelto ad Aosta, mentre si aveva
paura all'epoca che il capoluogo fosse fatto a Ivrea. Lui disse:
"non solo vi do il capoluogo di questa nuova provincia, ma vi
faccio anche la ferrovia fino a Pré-Saint-Didier"
, 2 anni dopo
la ferrovia era realizzata, allora all'epoca con il picco e la pala
si facevano in 2 anni delle cose che con i mezzi straordinari del
mondo moderno l'Assessore Cerise non riesce a fare in 15 anni! Non
solo, se si vede la scheda, si vede che non è che con quei 300mila
euro si completa, si faranno altri 50-100 metri, allora qui - lo
diceva bene il collega Bortot con la sua passione genuina che gli
fa onore - abbiamo capito il meccanismo, non è importante
realizzare le cose, ma che si tengano in piedi i cantieri di modo
che la lira gira. Mandiamo avanti queste cose a tempo
indeterminato, il problema è che le generazioni passano, si
invecchia tutti, ma invecchiamo di fronte a delle cose
ridicole!
Se c'è una cosa che non ci permette neanche di scherzare, è il
problema delle scuole. Nel 2007 spenderemo 226mila euro per Piazza
San Francesco, costo di ristrutturazione di un paio di appartamenti
o poco più, 40mila per i geometri ed è finito lì, quando la
situazione delle scuole valdostane è scandalosa! Abbiamo da parte
dell'Assessore un rendiconto di quello che si deve fare, è una
scelta che abbiamo capito, nel senso che ci siamo resi conto che
l'Assessore alla cultura ha focalizzato un problema che avevamo già
suscitato, ne ha identificato i livelli, a fronte di questo non c'è
una risposta! Ossia noi a tali velocità vedremo i ragazzi che sono
adesso alle elementari fare tutte le superiori e poi forse avranno
delle risposte, perché poi su tutte queste cose viene fuori
l'incapacità, per cui da Palazzo regionale si decide, sì, la
"scuola tampone" la mettiamo al Quartiere Dora, l'altra la facciamo
qui... sono scelte "a capocchia", concordate o meno con la città di
Aosta, non lo so, ma che comportano dei tempi lunghissimi. Non è
più semplice andare a fare cose più concrete, ma con tempi più
rapidi?
Il "top", come al solito, è sulla questione sanitaria. Abbiamo
11,5 milioni di euro di un progetto del triangolo, la cui
progettazione definitiva è ancora da acquisire, che sta andando
avanti "a botte" di 100mila, 1 milione, 6 milioni di euro... ma di
cui non si capisce come si innesta con la discussione che c'è in
Consiglio sul futuro delle strutture sanitarie, ma che c'entra
questa roba? Voi mettete a capitolato delle cose che non hanno più
alcun tipo di ragionamento e ancora peggio sulla maternità. Voi
dite, vostra scelta politica da noi condivisa in questo caso, che
bisogna unificare le sedi ospedaliere e troviamo 10,5 milioni
sull'allargamento dell'ex Maternità, ma c'è un progetto, ne abbiamo
discusso, abbiamo fatto un confronto? Niente. Sembra che
l'Assessore alla sanità vada da una parte, quello ai lavori
pubblici dall'altra, confusione più totale.
Dato che ho detto che questo doveva essere un intervento
leggero, ci sono 2 dati positivi che non posso non evidenziare: il
primo è quello dell'accesso fra lo svincolo autostradale di Aosta
est e la città di Aosta, e questo è un dato importante che risponde
a una richiesta degli abitanti, che credo sia stata interpretata
dall'amministrazione civica e ritengo che questo sia un dato
positivo se ho letto bene la scheda; l'altro dato positivo è quello
del campo di rugby di Morgex. È una grande opportunità quella di
aver sponsorizzato la nazionale, spero che a settembre ai
campionati mondiali e nel ritiro che faranno nella nostra
Regione... questo comporterà una pubblicità molto importante per
uno sport che è basato sul confronto acceso, ma leale. Ritengo che
questo sia lo spirito giusto con cui ci si debba confrontare e lo
spirito con cui vogliamo confrontarci con voi. Ci aspettiamo uno
stesso tipo di lealtà, il che non vuol dire uno sconto sul
placcaggio, quello ve lo lasciamo, fa parte delle regole del gioco,
ma credo che essere più leali significa che questo piano lavori
diventi al più presto un piano di lavori veri e non la campagna
elettorale di un Assessore regionale che vuole ricandidarsi alle
prossime elezioni.
Président
- La parole à la Conseillère Squarzino
Secondina.
Squarzino (Arc-VA)
- Hanno affrontato il tema molto bene
i colleghi Venturella e Bortot, per cui vorrei solo fare 3
osservazioni: la prima l'avevo già espressa in modo informale, ma
credo sia molto grave, Assessore, che lei non abbia fornito ai
colleghi Consiglieri la relazione tecnico politica di
accompagnamento al Piano dei lavori pubblici, questa ritengo sia
un'ulteriore offesa ai Consiglieri. Io ascolto sottovoce i commenti
da parte della Giunta e mi spiace che questi commenti non siano
registrati, perché entrerebbero in "internet" e tutto il mondo
ascolterebbe come si comportano i nostri Assessori...
Presidente
- ... chiedo un po' di silenzio e questo vale
anche per la Giunta...
Squarzino (Arc-VA)
- ... chiedo anche la verifica del
numero legale.
Presidente
- Prego il Consigliere Segretario di procedere
all'appello.
Procedutosi all'appello nominale dei Consiglieri da parte del
Consigliere Segretario Tibaldi, il Presidente, constatato che sono
presenti 22 Consiglieri su 35, dichiara valida la seduta ed invita
il Consiglio a continuare la trattazione dell'oggetto.
Président
- A la présence de 22 Conseillers, nous pouvons
reprendre nos travaux.
La parole à la Conseillère Squarzino Secondina.
Squarzino (Arc-VA)
- Stavo dicendo che, purtroppo, è
invalsa in questo Consiglio l'abitudine di non offrire ai
Consiglieri le informazioni e i documenti di lavoro. Non so se c'è
stata una scelta da parte della Giunta, ho provato a vedere tutto
il programma di Governo, ma non ho vi ho visto la scelta di non
informare i Consiglieri, quindi credo che, non essendo intervenuta
per quanto ci riguarda alcuna decisione politica al riguardo,
ritengo che vada mantenuta l'abitudine corretta di accompagnare il
piano lavori con la relativa documentazione che gli uffici hanno
preparato e che serve per leggere la filosofia complessiva del
piano. Credo che in questo documento che l'Assessore ha letto e che
è il documento tecnico-politico di accompagnamento al piano...
Presidente
-... collega Vicquéry, si sta indirizzando al
Governo... si tolga da davanti per favore!
Squarzino (Arc-VA)
- ... vedo con piacere che il collega
Vicquéry sta occupando un ruolo che non è il suo, quindi ringrazio
il Presidente del Consiglio. Dicevo, sarebbe importante questo
documento, anche perché sarebbe utile che fosse accompagnato
dall'analisi di come vengono utilizzati i criteri di priorità.
Abbiamo sentito da parte dell'Assessore Cerise elencare alcuni
criteri di priorità con cui vengono scelti i lavori che dalle
richieste che giungono si considera utile inserire nel piano.
Questi criteri sono stati elencati, ma come essi "giocano" non lo
sappiamo, invece è qui che deve avvenire la trasparenza, perché se
per ogni opera si individuassero veramente i criteri di priorità,
tutta una serie di osservazioni corrette che sono state fatte forse
sarebbero automaticamente cadute. Perché si sceglie un'opera,
piuttosto che l'altra? Queste cose non vengono dette in modo chiaro
non dico solo ai Consiglieri, ma all'opinione pubblica; credo vi
sia una necessità di trasparenza nelle scelte politiche
amministrative della Giunta, che deve essere garantita ai cittadini
e noi Consiglieri dell'opposizione in particolare abbiamo il
compito di richiamare continuamente questi criteri, altrimenti le
scelte amministrative avvengono con tutte le motivazioni che prima
sono state dette.
La seconda osservazione riguarda i contenuti. Qui vorrei
riprendere il problema dell'edilizia scolastica, perché credo vi
sia una grande differenza fra le cose elencate in questo piano e
quanto l'Assessore all'istruzione è venuto a dire in Commissione;
vi è un'urgenza di intervenire a livello di edilizia scolastica, ma
qui non appare più di tanto. Troviamo che ci sono a pagina 45-46
tutta una serie di opere che sono per lo più opere di manutenzione,
di adeguamento, importanti, ma certamente di un'entità minima,
riguardano solo l'anno 2007, oppure cifre come 350mila euro, quindi
non cifre enormi, che sono importanti per fare manutenzione
programmata o straordinaria di edifici scolastici. Vediamo poi che
ci sono delle opere programmate che riguardano la ristrutturazione
edilizia dell'Istituto magistrale "Regina Maria Adelaide",
l'ampliamento e adeguamento dell'Istituto tecnico per geometri
"Brocherel" di Aosta; gli importi previsti sono consistenti, si va
da 8 milioni di euro per l'istituto magistrale a 6 milioni per il
"Brocherel", però qui i soldi non è che si capisca dove possono
essere presi. Per il "Brocherel" vediamo che l'importo complessivo
è 6,3 milioni di euro, abbiamo disponibilità di bilancio solo 1,040
milioni di euro, pochissima cosa rispetto alla necessità, come pure
per quanto riguarda il "Regina Maria Adelaide" l'importo
complessivo è 8 milioni ed è scritto che rimangono da rifinanziare
5,4 milioni, dove prendere questi soldi non è detto.
Abbiamo poi un elenco di necessità scolastiche che vanno da
alcune opere di manutenzione ordinaria a manutenzione
straordinaria, a ristrutturazione di interi stabili, al
completamento di edifici già effettuati, ma ci chiediamo anche in
tale caso qual è la programmazione, dove si collocano gli impegni
che lei ha citato, dove si colloca questa famosa "scuola tampone".
Non solo, e qui torno su un tema che ho più volte sollevato, ovvero
i programmi che la Regione fa e le modifiche in atto che vengono.
Lei non c'era, Assessore all'istruzione, ma c'era un Presidente che
lei ben conosce e con quella Giunta era stato fatto un discorso
interessante per quanto riguarda la ristrutturazione dell'ex
"Brambilla". Questo era un progetto che avevamo appoggiato, perché
ci sembrava interessante costruire un polo scolastico a Verrès per
tutte le scuole medie superiori, era stato detto: "c'è il polo
scolastico ad Aosta, ne formiamo uno in bassa Valle che diventi il
luogo in cui tutte le scuole medie superiori della bassa Valle
trovano una loro collocazione", per 2 motivi: perché già allora si
cominciava a prevedere che nelle superiori nascevano indirizzi
diversi che poi erano intercambiabili l'uno con l'altro e perché ci
si rende conto che una scuola media superiore ha bisogno di
laboratori e strumenti didattici all'avanguardia e, se questi
strumenti devono essere disseminati in tante scuole medie
superiori, il costo è altissimo e la resa è minore, invece, facendo
un polo della scuola media superiore all'ex "Brambilla" di Verrès,
si potevano attivare tutti i laboratori più importanti per questo
livello di scuola. Vediamo in questi anni che invece si è preferito
una parte di questo edificio utilizzarlo per il politecnico, ma
questo non è stato un risparmio, è stato un aumento ulteriore delle
spese di edilizia scolastica, perché mi spiegate perché a
Pont-Saint-Martin, che è a due passi da Verrès, bisogna spendere 8
milioni di euro per ristrutturare un edifico da destinare alla
scuola superiore di 2° grado. Ci si chiede qual è la politica
scolastica complessiva, non è solo questione di politica edilizia,
ma sotto una politica edilizia scolastica vi è una politica
complessiva scolastica; qui vediamo che continuamente si cambiano
gli indirizzi, per questo sarebbe importante chiarire gli obiettivi
che si vogliono raggiungere e i criteri che si vogliono individuare
e le priorità.
Sempre per quanto riguarda l'edilizia sanitaria, prendo
l'esempio del triangolo, questo famoso triangolo dell'Ospedale che
è significativo: primo, perché è un'opera che è stata decisa con
deliberazione n. 4634/2000, un'opera di cui 4 anni dopo nel 2004 si
dice in un documento di "Finaosta" che è stata sottoposta ad
ulteriori approfondimenti, per cui nel giugno 2004 si dice che
probabilmente l'opera inizierà nel 2006, durerà 3 anni fino al
2009.
Se guardiamo quest'opera nella programmazione che viene fatta,
non troviamo questi dati, ma troviamo un elemento di cui sarebbe
interessante capire la portata. Qui faccio una domanda precisa.
Cosa vuol dire a pagina 87 che il periodo di tempo per la verifica
prevista dalla legge regionale n. 96 è di 6 anni e la legge
regionale n. 96 dice all'articolo 10 che ciascun lavoro pubblico
realizzato e di importo superiore ai 5 milioni di euro, l'ente
destinatario finale dell'opera, trascorso il periodo di tempo
dall'utilizzo stabilito nel programma regionale di previsione, è
tenuto ad eseguire una verifica sul grado di soddisfacimento del
bisogno con specifico riferimento al raggiungimento della finalità
funzionale assunta a presupposto alla sua realizzazione, l'esito di
questa verifica è riportato in una relazione trasmessa... Qui
abbiamo un'annotazione che dice:
"il periodo di verifica è di 6
anni"
, quest'opera è stata decisa nel 2000, è stata ritarata
nel 2004... anzi
"nel 2004..."
- si dice -
"... è in
corso l'iter amministrativo della gara per l'affido di incarico per
la revisione del progetto direzione lavori"
, si pensa che venga
iniziata nel 2006 e che nel 2009 sia finita, allora i 6 anni per la
verifica dell'opera partono dal 2000 e allora questi lavori sono
abbondantemente conclusi. Sarebbe interessante capire questa
verifica chi la fa, quando è stata fatta e che esito ha dato.
Ultima osservazione: proprio quando si parla di criteri che non
sono molto chiari. Ho visto che in alcune di queste opere è
scritto:
"opera di interesse regionale"
, ho provato a
scorrere tutte le schede e a vedere quali sono le opere di
interesse regionale presenti nel documento, ossia quali sono le
opere che il documento dice essere di interesse regionale. Mi
aspettavo di vedere le scuole, le rotonde... invece trovo a pagina
90, prima opera di interesse regionale: poligono di tiro; seconda
opera: sempre poligono di tiro, ma poligono di tiro provvisorio;
terza opera: pavimentazione dell'autorimessa esterna a
Gressoney-La-Trinité, ma qui si può capire, perché si dice che è
completata un'opera di interesse regionale. Vado a pagina 103 e
leggo:
"si tratta di intervento di interesse regionale il
rifacimento tribune campo da rugby"
. La Giunta ha predisposto
un piano con centinaia di opere e chiama quelle di interesse
regionale poligono di tiro, campo di rugby... sì c'è il
completamento dell'area sportiva a pagina 108 e qui capisco, perché
probabilmente c'è stato un accordo di programma, come anche c'è il
parcheggio a Valtournenche che fa parte di un accordo di programma,
ma vorrei capire come mai diventano opere di interesse regionale i
poligoni di tiro e i campi di rugby. Lascio a voi dire le priorità
considerate di interesse regionale da questo piano lavori.
Si dà atto che dalle ore 11,48 presiede il Vicepresidente
Fiou.
Presidente
- Se non vi sono altri interventi, dichiaro
chiusa la discussione generale.
La parola all'Assessore al territorio, ambiente e opere
pubbliche, Cerise.
Cerise (UV)
- Voglio ringraziare tutti quelli che sono
intervenuti, in qualche caso con delle considerazioni
inaccettabili, ma simpatiche... Consigliere Bortot, concordo con
lei che quella di aver fatto la pavimentazione qui sotto con la
pietra di Cogne è stato un errore, ma si voleva valorizzare un
prodotto locale che tutti sapevamo era forse migliore come
rivestimento, però si pensava anche che la galleria sotto il
portico di Palazzo regionale fosse immune da olio, da grassi...
vuol dire che si studierà un sistema per rendere più pulita la
cosa, ma questo per dire... lei ha fatto un intervento che è stata
una splendida insalata russa condita dalla maionese della sua
simpatia. Io non ho abbastanza verve per risponderle, altrimenti
staremmo qui fino a stasera, ma avremo modo di farlo... Opere di
interesse regionale oppure no: questa è un'esigenza richiesta
dall'Assessorato delle finanze per evitare che vi siano delle
confusioni su degli interventi che realizziamo in ambito comunale e
che potrebbero squilibrare la finanza locale. Il caso specifico da
lei citato: il campo di rugby - molto apprezzato dal collega Sandri
- diventa un'opera di interesse regionale nel momento in cui la
Regione fa un accordo per ospitare partite di rugby peraltro delle
nazionali e deve ospitarle in un campo di calcio che è proprietà di
un Comune, allora è la Regione che ha interesse a fare questo
intervento e non può ribaltarlo sul Comune di Morgex e quindi si
prende lei in carico tale opera qualificandola di interesse
regionale. Per le altre opere dove questo non è scritto è perché
hanno una connotazione tale che è indiscutibile il fatto che sia
un'opera di carattere regionale.
Edilizia sanitaria, triangolo... è chiaro che quella verifica
che viene richiesta è una verifica che viene richiesta dopo che
sono state eseguite le opere, non certo prima. Vi sono tutta una
serie di accertamenti che fanno capo al post collaudo, che devono
essere oggetto di verifica. La questione del cosiddetto "triangolo"
è stata oggetto a suo tempo di un contenzioso in sede di
progettazione, poi risolto; peraltro, per l'esecuzione degli
interventi del triangolo, esiste un finanziamento da parte dello
Stato e si è anche voluto saggiamente ponderare gli interventi su
quello stabile per evitare una sovrapposizione di cantieri, quindi
ultimiamo tutti i lavori in corso e, quando questo cantiere sarà
dismesso nel suo impatto, si potrà avviare la questione del
triangolo che crediamo molto interessante. Capisco, collega
Squarzino, che lei abbia delle ferree resistenze sul fatto che
questa Regione vada avanti, perché forse immagina la solita Valle
d'Aosta popolata di persone che vanno in giro con lo zaino e gli
scarponi ma, secondo lei, nel momento in cui ci viene offerta la
possibilità di ospitare un segmento del Politecnico di Torino, noi
"chiudiamo le porte" ad un'opportunità del genere? È evidente che
quella diventa un'opportunità e che può motivare il fatto di
mantenere in piedi l'impianto delle scuole di Pont-Saint-Martin per
le scuole medie superiori. Vi sono dei percorsi nell'ambito
dell'utilizzazione delle opere pubbliche che si confrontano con
l'evoluzione dei tempi e per le opportunità della Valle d'Aosta e
io sono ben contento che si sia tornati indietro rispetto ad una
scelta iniziale e che nella "Brambilla" di Verrès vi sia un profilo
del Politecnico di Torino, perché per le scuole medie abbiamo altre
opportunità. Siccome non verranno mai quelli del Piemonte in Valle
d'Aosta a fare le scuole medie, ma verranno dal Piemonte e da altri
parti d'Italia e del mondo a fare il politecnico, ben venga
l'utilizzo della "Brambilla".
Per quanto riguarda la relazione, lei offende anche i suoi
colleghi, questo piano triennale è stato approvato dalla III
Commissione e in quella sede è stato illustrato...
(interruzione della Consigliera Squarzino Secondina, fuori
microfono)
... non c'è mai stata una relazione al Piano triennale dei
lavori pubblici; lei fa o per disconoscenza - non uso la parola
ignoranza -, o per malafede confusione, o provoca confusione fra la
relazione che lei ha avuto modo di vedere sul Piano annuale dei
lavori pubblici che, fra l'altro, era un documento riservato alla
Giunta, ma ben venga il fatto che sia stato trasmesso ai
Consiglieri regionali. Dal Piano triennale dei lavori pubblici la
sfido a tirare fuori negli anni passati una relazione del piano
triennale, al massimo c'era una scheda riepilogativa che offendeva
l'intelligenza dei Consiglieri regionali. Io quest'anno ho voluto
sottrarre a questo Consiglio regionale molto tempo e fare una
relazione approfondita che devo prendere atto pochi di voi hanno
seguito.
Andiamo avanti per quanto riguarda le considerazioni del collega
Sandri, con il quale non abbiamo lo stesso concetto di "soft",
perché lui di questo piano lavori ha fatto una specie di
spezzatino, anzi una scatoletta di carne da dare ai gatti, ne
prendo atto, mi dispiace, ma non è così e non è così neppure il
fatto che questo sia un piano lavori che serve all'Assessore ai
lavori pubblici, perché io faccio il raccoglitore delle proposte
dei colleghi di Giunta, non sono scelte che arbitrariamente mi
permetto di fare io. Non solo, ma avevo detto nella mia relazione
che ritengo un atto proprio, che ho voluto rappresentare in questa
sede, come è stato composto il piano lavori e ho citato tutti i
soggetti che hanno partecipato e anche le intersezioni che questo
piano lavori nella sua costruzione ha chiamato in causa. Non è vero
quello che ha detto, Consigliere Sandri; abbiamo fatto un incontro
poco tempo fa con i rappresentanti delle imprese edili e con l'ANCI
del Piemonte, dove ci è stato detto che la situazione per il
comparto delle opere pubbliche, l'affidamento degli appalti e non
solo la conduzione, fino ad arrivare al documento unico sui
controlli, era disastrosa! C'erano in quella sala 100 e più
persone. Una piccola annotazione: quest'anno noi nella nostra
incapacità di agire abbiamo aperto l'autostrada che è un'opera
colossale.
Per quanto riguarda la politica degli interventi scolastici, mi
pare non vi siano degli interventi da poco in questo piano
triennale, peraltro con l'Assessore Viérin, lo avevo detto anche
nella mia relazione, è in corso un tavolo tecnico, non solo, è
stato messo in piedi un apposito servizio nell'ambito della
pubblica istruzione con il preciso compito di fare un esame
dettagliato di tutta la problematica. Nell'ambito del piano tecnico
si è cominciato a profilare un piano strategico di interventi, che
sarà oggetto di discussione entro giugno, dove si va finalmente a
ridefinire la collocazione di tutti gli stabili ad uso scolastico
di interesse regionale che sono allocati nella città di Aosta e non
solo, compreso l'utilizzo della scuola di agricoltura e anche lì
una piccola annotazione. La scuola dell'agricoltura non serve solo
a formare potatori di meli, ma ricordo che oggi il diploma di
quella scuola consente anche l'accesso all'università. Devo dire
che è una scuola apprezzata da tutti come qualificazione
scolastica. Non è stato fatto nulla "a capocchia", ribadisco, ma è
stato fatto tutto secondo un filo conduttore, che credevo di aver
bene illustrato nella mia esposizione, mi dispiace, ma credo non vi
siano i tempi per ripeterlo.
Vorrei fare una piccola considerazione su quanto ho sentito dire
in merito alle foreste. Guardate che la situazione silvicolturale
della Provincia di Trento e Bolzano, che conosco molto bene, non ha
niente a che fare con la situazione della Valle d'Aosta. Là si
pratica il taglio raso, ossia si prendono delle foreste, peraltro
tutte artificiali, si taglia tutto raso dopo di che si fa cippato e
si fa quello che si vuole, cosa che il nostro territorio non solo
non ci consente, ma la stessa legge forestale lo vieta da noi,
perché abbiamo un assetto idrogeologico che non consente il taglio
raso. Di conseguenza, quando si applica un tipo di silvicoltura che
dovrebbe stare a cuore a voi - la silvicoltura naturalistica -, si
esclude un utilizzo industriale della foresta. Abbiamo una foresta
che va mantenuta e non sfruttata, per cui non possiamo fare tale
genere di equazioni. Con questo concordo sull'opportunità di
continuare a fare degli impianti che vadano con delle risorse che
sono rinnovabili, ben venga la questione della produzione di
biogas. Ricordo solo che, per fare un impianto di biogas, che voi
siete andati a vedere in Provincia di Bolzano, ma in Valle d'Aosta
ne stanno nascendo... bisognerà rimettere in piedi tutta
l'organizzazione di raccolta, ma per far funzionare quell'impianto
ci vogliono come minimo 800 capi bovini, con 400 siamo già a
rischio e poi bisognerebbe anche lì fare un ragionamento sul peso
del capo bovino, su quello che mangia... In ogni caso ben venga
questo genere, che esula dal piano lavori, perché sono investimenti
ad iniziativa privata nel settore energetico.
Qualcuno ha sollevato 2 considerazioni che ritengo molto
interessanti: la prima riguarda il cercare altre risorse. Avevo
fatto presente ai nostri Parlamentari in tempo utile che abbiamo
ancora un sospeso per la quarta fase dell'alluvione, dove avremmo
un fabbisogno di risorse che si aggira sui 500 milioni di euro per
mettere in sicurezza il nostro territorio, stima che ho ereditato
perché faceva parte delle analisi fatte dopo l'alluvione.
Contrariamente a quanto è avvenuto in altre Regioni d'Italia - non
parlo della Sicilia che ha beneficiato in questa finanziaria dei
soldi per il terremoto del Belice! -, che hanno avuto laute
disponibilità finanziarie, alla Valle d'Aosta zero per la quarta
fase dell'alluvione, ma noi il documento lo abbiamo dato al
Ministero per l'ambiente e ai Parlamentari, chissà che in futuro
non possiamo beneficiare di qualcosa: questo mi porta a dire che,
laddove qualcuno di voi mi censura quasi come se fosse un fatto
personale, censura l'essermi preoccupato di dotare la
pianificazione e la proiezione delle opere pubbliche con un parco
progetti, come se fosse una sorta di errore o di spreco, vi dico
che chi ha fatto esperienza nella pubblica amministrazione sa bene
che disporre di un parco progetti pronti ad essere varati è la
condizione preliminare per accedere ai finanziamenti, perché sempre
più oggi escono fuori dei dispositivi di tipo finanziario dove
dicono: "entro 90 giorni o 120 giorni ci fate avere i progetti".
Noi li abbiamo, per cui posso garantirvi che, qualora vi fossero di
queste opportunità, la Regione è in grado di avanzare delle
richieste che sono fondate, sono programmate e in parte progettate.
È peraltro già successo, lo scorso anno abbiamo avuto una
disponibilità su una ripartizione di fondi che era irrisoria,
abbiamo portato a casa 2,5 milioni perché avevamo già i progetti
pronti nell'ambito delle sistemazioni idraulico-forestali.
Ancora una riflessione sulla questione di cercare di valorizzare
le risorse locali sia per quanto riguarda la progettazione che
l'esecuzione delle opere. Per quanto riguarda la progettazione,
ormai il procedimento è concorsuale, salvo per gli studi di
fattibilità previsti dalla legge n. 18, ma sul resto si va a
concorso; anche gli studi professionali della Valle d'Aosta si
devono attrezzare per affrontare il mercato della progettazione in
logiche concorsuali. Devo prendere atto che le risorse ci sono, si
tratta solo di avere una maggiore specializzazione dei vari
componenti degli studi professionali, ormai pochissimi sono gli
studi che si appoggiano solo su una figura, ma sono sempre più
pluridisciplinari. Per quanto riguarda l'affidamento delle opere
pubbliche, vorrei rivendicare la bontà delle scelte che abbiamo
fatto in sede di revisione della legge n. 12. Non è vero che
applichiamo la formula del massimo ribasso con le offerte anomale,
sebbene dobbiamo tenere presente che quella formula è stata
sollecita e, quando non si usa quella, bisogna trovare addirittura
delle giustificazioni sia dalla CE che dalle leggi nazionali.
Recentemente abbiamo adottato, come previsto nella legge n. 12 e
con un meccanismo trasparente, il ricorso a gare di appalto
attraverso l'offerta economicamente più vantaggiosa: questo ci ha
consentito di vedere partecipare alle gare di appalto un numero più
ristretto di imprese, soprattutto di fuori. I dati sono lì, gli
ultimi appalti che sono andati via in questo modo sono tutti andati
- salvo uno - a raggruppamenti di imprese valdostane, quindi quello
che potevamo fare lo abbiamo fatto. Tenete presente che nel
frattempo è entrato in vigore il Codice degli appalti, uno
strumento molto vincolante per la Regione, nel senso che la Regione
non può derogare da questi principi. In ogni caso stiamo
predisponendo un adeguamento della legge n. 12 al Codice degli
appalti, utilizzando tutto quello che viene messo in disponibilità
dalle nostre prerogative statutarie. Non voglio ripetere quanto
avevo detto nell'esposizione del piano, questo è un piano
tutt'altro che "campato per aria", è il risultato di una serie di
proposte, di possibilità e di partecipazione da parte di tutti i
soggetti, compresi gli enti locali, come aveva sollecitato il
collega Tibaldi. Certo si può dire di tutto, l'unica cosa che viene
fuori è che le risorse sono insufficienti; prendo atto di questa
constatazione e mi auguro che il Consiglio regionale sia
disponibile a dare a tale settore ulteriori risorse per dare le
risposte che sono attese in termini di bisogni da parte della
collettività valdostana.
Si dà atto che dalle ore 12,04 riassume la Presidenza il
Presidente Perron.
Président
- Comme il a été rappelé, ont été présentés des
amendements; nous examinons auparavant les amendements et ensuite
on votera l'acte. Je rappelle que les amendements ont été présentés
par les Conseillers Venturella, Squarzino Secondina et Bortot.
La parole au Conseiller Venturella sur l'amendement n° 1.
Venturella (Arc-VA)
- Questi emendamenti riportano un po'
di organicità al documento. Mi è dispiaciuto non sentire
nell'intervento dell'Assessore una risposta alle nostre 4
fondamentali critiche al piano ma, quando non si sa cosa
rispondere, si tace e ancor di più si evidenzia in quale difficoltà
versa questo Governo regionale.
L'emendamento n. 1 riguarda le schede, i progetti sono 14 quelli
finanziati per il 2007 che non hanno ancora la progettazione
preliminare, perché è scritto sulle schede preliminari in corso di
elaborazione, quindi ci chiediamo come mai l'Assessore li abbia
voluti inserire. Non vi è neanche la progettazione preliminare,
ecco che ritorna la "ratio" di questo piano: è un piano lavori
utilizzato non solo per le imprese in crisi, ma è utilizzato come
strumento di pressione politica. Ci si comporta in maniera diversa
a seconda dei destinatari degli interventi: vi sono Comuni con
sindaci amici, i Comuni con sindaci non dico nemici, ma quanto meno
avversari, per cui, se dovessimo in una grande carta della Valle
d'Aosta mettere gli spilli sui vari Comuni, ci accorgiamo che la
carta tematica Valle d'Aosta sugli enti locali amici corrisponde
quasi alle priorità degli interventi. Crediamo quindi che, per far
sì che un piano sia di pianificazione, almeno abbiate il pudore, se
manca la progettazione preliminare, di non mettere la disponibilità
finanziaria nel 2007, ma almeno nel 2008, perché siamo già a maggio
2007, vuol dire che... le schede sono 14, ma qui ho indicato per
scelta, perché una scheda era 30.000 euro, quindi anche con un
provvedimento dirigenziale quella cifra si trova nel 2007, ma tutti
gli altri interventi credo debbano essere spostati dal 2007 al
2008. Questo è uno dei primi emendamenti che dà qualche priorità,
non priorità "a capocchia", ma priorità in collegamento, quasi a
stabilire una corrispondenza biunivoca fra i tempi presunti di
progettazione e la disponibilità in bilancio.
Président
- Je soumets au vote l'amendement n° 1 présenté
par les Conseillers Venturella, Squarzino Secondina et Bortot, qui
récite:
Emendamento
All'allegato, nelle schede GR1, GR3, GR4, OI3, ID6, MI7,
OE44, OE46, OE48, OE54 e OE62, gli importi di spesa indicati nella
colonna "2007" sono spostati nella colonna "2008".
Conseillers présents: 28
Votants: 25
Pour: 5
Contre: 20
Abstentions: 3 (Ferraris, Fiou, Tibaldi)
Le Conseil n'approuve pas.
Président
- La parole au Conseiller Venturella sur
l'amendement n° 2.
Venturella (Arc-VA)
- L'emendamento n. 2 è un emendamento
anche qui che dà un po' di ordine nelle priorità. Mi deve spiegare
l'Assessore le schede "OE59", "OE64" e "OE65", che riguardano
l'abbattimento delle barriere architettoniche a Pré-Saint-Didier e
il rifacimento della ristrutturazione degli impianti della piscina
di Valtournenche, che era stata oggetto di ringraziamento da parte
del collega Maquignaz nel 2004, che ringraziava l'Assessore Cerise
per l'attenzione che la Giunta dimostrava nel seguire
particolarmente la comunità di Valtournenche, eravamo nel 2004. Noi
vorremmo sapere, ed è anche una domanda tecnica, se il livello di
progettazione definito in IV colonna... che, se abbiamo ben capito,
perché, se si parla di livello di progettazione, incarico da
affidare, vuol dire che siamo prima del preliminare, allora in
questo caso come fate a impegnare nel 2007 già una parte dei
finanziamenti? E questo mentre in altre schede con la progettazione
ad uno stadio più avanzato il 2007 è miseramente bianco. Come fate
a fare questo? Qui ancora vi sono dei progetti che sono prima della
famosa frase:
"preliminare in elaborazione"
, perché, se è
scritto:
"livello di progettazione"
,
"incarico in
affidamento"
oppure
"incarico da affidare"
, siamo ancora
prima del preliminare? E come fate a stanziare nel 2007 già parte
di ciò che avete deciso costare l'opera? Ecco perché abbiamo
individuato almeno... dato che si nota nell'organizzazione delle
121 schede che più del 50% sono tutte a preliminare in elaborazione
e queste schede hanno i finanziamenti nel 2008, alcune nel 2009
perché ricadenti in un territorio non amico... ma perché avete
messo nel 2007? Almeno un po' di onestà intellettuale! Queste
opere, che avevano già avuto il ringraziamento nel 2004, dovrebbero
essere, dato che manca il primo livello di progettazione,
soppresse.
Président
- La parole à l'Assesseur au territoire, à
l'environnement et aux ouvrages publics, Cerise.
Cerise (UV)
- Non mi ricordo se il collega Maquignaz fece
i ringraziamenti a me, ma aveva sbagliato Assessore... prendo atto
delle proposte che mi fa l'Assessore al turismo, l'iniziativa sugli
interventi riguardanti le strutture pubbliche non parte dal mio
Assessorato, ma dall'Assessorato del turismo. Ricorderò al collega
Maquignaz, se questo è un fatto importante, che la prossima volta
"metta a fuoco" l'Assessore competente. Lei le ha viste le cifre
che ci sono nel 2007 per queste opere? E a cosa servono tali cifre
secondo lei? Secondo me, servono al massimo per dare la
progettazione, è chiaro che la cifra messa nel 2007 serve al
massimo... una è 100mila su un'opera da 2 milioni di euro e l'altra
50.000 su quello che è il corrispondente: questo significa che con
quei soldi si faranno gli affidamenti degli incarichi di
progettazione, tanto che nel 2009 ci saranno gli altri
finanziamenti.
Président
- Je soumets au vote l'amendement n° 2 présenté
par les Conseillers Venturella, Squarzino Secondina et Bortot, qui
récite:
Emendamento
All'allegato, le schede OE59, OE64 e OE65 sono
soppresse.
Conseillers présents: 30
Votants: 27
Pour: 4
Contre: 23
Abstentions: 3 (Ferraris, Fiou, Tibaldi)
Le Conseil n'approuve pas.
Président
- La parole au Conseiller Venturella sur
l'amendement n° 3.
Venturella (Arc-VA)
-"OE41" pagina 88 è l'intervento di
nuova realizzazione di un parcheggio, il famoso parcheggio
pluripiano in zona "F8bis", un'opera strategica per la viabilità
urbana, per la mobilità sostenibile, perché dovrebbe fermare lì
buona parte del traffico che dall'"Envers" va verso Aosta e,
nonostante tutti i ritardi, si dice che il preliminare è in corso
di elaborazione per un importo di 9 milioni di euro e nelle note si
dice:
"accordo di programma in fase di perfezionamento fra
Regione, Comune di Aosta, Comune di Charvensod e VDA
Structure"
. Qui vorrei citare - e non erro nel rivolgermi agli
Assessori, perché questa è la sua dichiarazione nel 2005 -, le sue
parole:
"perché l'F8... l'accordo di programma non è una nostra
colpa, è che qui si è continuamente variato un impianto progettuale
con l'andare avanti con i tempi, perché lo stesso parcheggio
pluripiano rispetto a un progetto originario è stato aumentato. È
poi arrivata la disponibilità per la società Pila, anche qui si è
voluto andare a reperire altre aree..."
,
non cito
completamente perché il discorso è lungo. Fa poi un accordo di
programma aggiuntivo con il Comune di Charvensod e di Jovençan, poi
qui parla di Via Festaz... poi dice:
"l'F8 è interamente
finanziata, qui c'è un concorso da parte dello Stato, il resto è
stato messo dall'Amministrazione regionale"
. Se era già nel
2005 un'opera strategica, mi sono andato a vedere il piano
triennale del 2005, è identico e si dice che l'accordo di programma
è in fase di perfezionamento. Assessore, ma quando dura questo
perfezionamento: 2 anni! E anche qui ci vuole dire che la colpa è
del Comune di Aosta o di Charvensod o di Jovençan? Due anni, ma non
dall'idea del parcheggio "F8bis", ma dal fatto che l'accordo di
programma è lì ed è in fase di perfezionamento. Ecco perché
crediamo che nella scheda "OE41" almeno i finanziamenti, in virtù
di quanto ha detto lei - "ma cosa ci vuole fare con 400mila euro,
collega Venturella?" -, dovevano essere messi nel 2007. Se tutto è
in fase di perfezionamento, perché lo avete messo nel 2008? Perché
forse il perfezionamento dovrà durare un altro anno e siamo
arrivati all'accordo di perfezionamento che dura 3 anni, un bel
record, Assessore, complimenti!
Président
- Je soumets au vote l'amendement n° 3 présenté
par les Conseillers Venturella, Squarzino Secondina et Bortot, qui
récite:
Emendamento
All'allegato, nella scheda OE41, l'importo di spesa indicato
nella colonna "2008" è spostato nella colonna "2007" e quello
indicato nella colonna "2009" è spostato nella colonna
"2008".
Conseillers présents: 28
Votants: 25
Pour: 5
Contre: 20
Abstentions: 3 (Ferraris, Fiou, Tibaldi)
Le Conseil n'approuve pas.
Président
- La parole au Conseiller Venturella sur
l'amendement n° 4.
Venturella (Arc-VA)
- L'emendamento n. 4 si riferisce al
collegamento alla pubblica strada delle nuove fermate presso
l'Istituto "Brocherel". Anche qui sono andato a vedermi il piano
precedente, ho il resoconto quindi andiamo a riferire ciò che ha
detto nel 2004, 3 anni fa, 3 anni fa lei diceva:
"per quanto
riguarda le opere urgenti che sono progettate, ma che non hanno
corso..."
, qui viene fatto l'esempio delle fermate ferroviarie
presso l'Istituto "Brocherel". Il fatto di averle messe nel 2005
non è stato perché si voleva farle slittare, ma solo perché è dal
mese di novembre che il progetto di queste fermate giace presso
"RFI" a Torino, i cui responsabili hanno sempre la necessità di
fare degli approfondimenti. Innanzitutto crediamo che se "RFI"
tentenna un po' perché è stata smembrata la vecchia azienda
autonoma in vari settori, per cui non si sa bene chi fa cosa, le
nomine dei dirigenti sono a livello fiduciario, per cui tu parli
con uno, poi 6 mesi dopo scopri che da "RFI" è passato a
"Trenitalia" o a grandi stazioni per cui non sai bene con chi devi
parlare e questo è ciò che il nostro Governo vuole riproporre in
altri settori dell'amministrazione, uguale, uguale... Cominciamo
quindi a dire che, se costava nel 2004 150mila euro l'intervento,
ora il prezzo da 150mila euro nel 2004 è quasi raddoppiato: siamo a
251mila euro. Questi ritardi hanno almeno prodotto il fatto che,
come dicevano alcuni colleghi, i soldi girano, eccome! Ci chiediamo
allora: se era un'opera urgente nel 2004, fatta slittare nel 2005,
ora nella scheda "OE42" uguale, nonostante l'urgenza del 2004,
abbiamo 50mila euro nel 2007 e 201mila euro nel 2008, non sarebbe
opportuno, come lei ha appena indicato per altri interventi e altre
opere, sollecitare "RFI" a chiudere anche qui, perfezionare questa
convenzione che riguarda 6 metri di marciapiede, 6 e 6... 12. Il
collegamento fatto quando era Assessore ai lavori pubblici il
collega Lavoyer... le fermate "Brocherel", giusto? Benissimo. Visto
questo perfezionamento che dura da 3 anni, non è il caso di
sollecitare? Abbiamo fatto degli incontri in Commissione con i
responsabili di "RFI", esistono diverse iniziative, almeno questa
opera, che è strategica per la mobilità sostenibile, proponiamo che
sia spostata la disponibilità finanziaria; naturalmente non basta
spostare una cifra, perché anche lei nel 2004 l'ha spostata al 2005
e non è successo niente, ma almeno una forte opera di pressione.
Certo che, se non si ha interesse, si lascia che il perfezionamento
duri anni e anni.
Président
- La parole à l'Assesseur au territoire, à
l'environnement et aux ouvrages publics, Cerise.
Cerise (UV)
- Non mi piace ribaltare le responsabilità su
chi non è presente in aula, ma credo che gli Assessori ai trasporti
che si sono susseguiti in questi anni abbiano fatto di tutto per
cercare di concludere la vicenda. Cosa manca alla conclusione
dell'opera necessaria ad appaltare questo tipo di lavoro? Due
adempimenti del Comune di Aosta, voi avete una rappresentanza al
Comune di Aosta, se fate un'interpellanza, scoprirete che mancano 2
adempimenti. La lievitazione dei costi non è dovuta al tempo, ma è
dovuta al fatto che ci hanno continuamente chiesto di fare altre
cose: non ultimo delle opere di abbellimento per fare il raccordo
fra i diversi piani e, quando ogni ente si mette a chiedere ogni
cosa subordinando di mettere anche quello per autorizzare il
progetto, si è sottoposti ad un ricatto. Una volta sbloccata la
questione del Comune di Aosta, questa opera va in appalto, perché
il progetto definitivo è fatto e in questo caso fra il definitivo e
l'esecutivo c'è sì e no una settimana di lavoro per non dire che ce
n'è anche meno e si può fare l'appalto. Quando ci chiedono di fare
l'appalto però noi dobbiamo avere la disponibilità di tutta la
cifra, allora, visti i tempi, la considerazione è che, se arriva la
disponibilità del Comune di Aosta, sugli esercizi - perché bisogna
leggerlo così - 2007 e 2008 possiamo realizzare l'opera.
Président
- Je soumets au vote l'amendement n° 4 présenté
par les Conseillers Venturella, Squarzino Secondina et Bortot, qui
récite:
Emendamento
All'allegato, nella scheda OE42, l'importo di spesa indicato
nella colonna "2008" è spostato nella colonna "2007".
Conseillers présents: 27
Votants: 24
Pour: 5
Contre: 19
Abstentions: 3 (Ferraris, Fiou, Tibaldi)
Le Conseil n'approuve pas.
Président
- La parole au Conseiller Venturella sur
l'amendement n° 5.
Venturella (Arc-VA)
- Stessa cosa per uno spostamento
dato che sono proprio sulle ciclabili, sul completamento della
pista ciclabile. Se è vero quello che lei afferma, che in corso di
elaborazione l'esecutivo sarà non questione di una settimana, ma di
qualche mese, anche qui noi diamo un po' di ordine alle priorità e
indichiamo nella realizzazione della pista ciclabile un lavoro da
fare urgentemente, perché siamo a livello di chilometri di piste
ciclabili gli ultimi nell'arco alpino interno e esterno, ma forse
anche nelle Regioni che non appartengono alla cultura mediterranea,
ma che appartengono alla sfera alpina. Crediamo quindi che almeno
una dimostrazione di buona volontà sia quella di andare presto alla
realizzazione, spingere 2008... quindi poche storie, Assessore,
pochi tentennamenti, anticipiamo tutto.
Président
- La parole à l'Assesseur au territoire, à
l'environnement et aux ouvrages publics, Cerise.
Cerise (UV)
- Telegraficamente, c'è un piccolo
particolare: qui bisogna acquisire i terreni e non è la stessa
cosa, perché l'acquisizione dei terreni comporta del tempo. In ogni
caso è un'opera in cui crediamo e faremo il possibile per
realizzarla in questi tempi.
Président
- Je soumets au vote l'amendement n° 5 présenté
par les Conseillers Venturella, Squarzino Secondina et Bortot, qui
récite:
Emendamento
All'allegato, nella scheda OE66, al capitolo 64820, l'importo
di spesa indicato nella colonna "2008" è spostato nella colonna
"2007" e quello indicato nella colonna "2009" è spostato nella
colonna "2008".
Conseillers présents: 25
Votants: 22
Pour: 5
Contre: 17
Abstentions: 3 (Ferraris, Fiou, Tibaldi)
Le Conseil n'approuve pas.
Président
- La parole au Conseiller Venturella sur
l'amendement n° 6.
Venturella (Arc-VA)
- L'emendamento n. 6 riguarda 5
schede, in cui il grado di progettazione è arrivato all'esecutivo,
eppure viene spostato al 2009, il riferimento è a "ST50" che mi
pare sia la strada di Valgrisenche. Prendiamo un esempio: come mai
per la strada di Valgrisenche siamo arrivati all'esecutivo, terzo
lotto, abbiamo qualche riferimento che questa strada siano 15-20
anni che è... e, nonostante questo, devono essere fatti un paio di
chilometri, neanche... c'è l'esecutivo e tutto è spostato nel 2009.
Stessa cosa a Villeneuve, con il definitivo acquisito, manca solo
l'esecutivo, anche qui nel 2009. Nel Comune di Arnad definitivo
acquisito, tutto spostato al 2009. A Fénis, definitivo acquisito,
spostato al 2009, ma come altri progetti. Non vi è corrispondenza
fra le colonne degli importi e il livello di progettazione
raggiunto. Ecco perché credo che non sia "a capocchia", vi è un
preciso disegno che però non riguarda la programmazione e la
pianificazione, ma riguarda un altro aspetto che concerne
qualcos'altro, che verrà palesato forse nelle elezioni regionali
del 2008.
Président
- La parole à l'Assesseur au territoire, à
l'environnement et aux ouvrages publics, Cerise.
Cerise (UV)
- Constato che, quando ho spiegato la logica
con cui è stato composto il piano lavori, o non mi avete ascoltato,
o mi sono spiegato male, oppure non avete capito, perché fra le
altre indicazioni abbiamo anche tenuto conto delle priorità e delle
urgenze. Il fatto di avere un preliminare acquisito su un lavoro
che mi costa 2 milioni di euro, ma non ho l'urgenza, quando ho
altri lavori che sono diventati urgenti nel frattempo perché ci
sono stati dei dissesti; fra l'altro, uno dei motivi per cui c'è
stato questo slittamento sulla strada di Valgrisenche è perché una
parte dei soldi che erano destinati qui li ho dovuti dirottare per
sistemare l'ultimo pezzo in quel di Bonne dove è avvenuta una
frana. Sulla stessa strada abbiamo preso il pezzetto di qui e lo
abbiamo messo di qua: questo mi ha fatto venire meno le risorse su
un progetto definitivo e ho dovuto traslare tale tipo di
ragionamento, e questo vale per tutti gli altri. Nell'indicazione
dei lavori da eseguire quindi si è tenuto conto anche delle
priorità, per questi progetti non c'erano delle priorità rispetto a
delle urgenze di altri interventi.
Président
- Je soumets au vote l'amendement n° 6 présenté
par les Conseillers Venturella, Squarzino Secondina et Bortot, qui
récite:
Emendamento
All'allegato, nelle schede ST50, ST55, F03, ST39, OE38
l'importo di spesa indicato nella colonna "2009" è spostato nella
colonna "2007".
Conseillers présents: 28
Votants: 25
Pour: 4
Contre: 21
Abstentions: 3 (Ferraris, Fiou, Tibaldi)
Le Conseil n'approuve pas.
Président
- La parole au Conseiller Venturella sur
l'amendement n° 7.
Venturella (Arc-VA)
- La stessa illustrazione per
l'emendamento n. 6 vale anche per il n. 7, quindi lo do per
illustrato.
Président
- Je soumets au vote l'amendement n° 7 présenté
par les Conseillers Venturella, Squarzino Secondina et Bortot, qui
récite:
Emendamento
All'allegato, nelle schede ST38, FI4, OE45 l'importo di spesa
indicato nella colonna "2008" è spostato nella colonna "2007" e
quello indicato nella colonna "2009" è spostato nella colonna
"2008".
Conseillers présents: 28
Votants: 25
Pour: 4
Contre: 21
Abstentions: 3 (Ferraris, Fiou, Tibaldi)
Le Conseil n'approuve pas.
Président
- La parole au Conseiller Ferraris, pour
déclaration de vote sur l'acte dans son ensemble.
Ferraris (PPD-VDA)
- Per una brevissima dichiarazione di
voto. Il voto del gruppo "Per il Partito democratico" sarà un voto
di astensione, non entro nel merito del programma, voglio solo fare
alcune considerazioni di carattere generale. È già stato detto:
abbiamo un programma di 239 milioni di euro, finanziato per una
quota decisamente inferiore. Vorrei ricordare che nella prima metà
degli anni '90 una quota leggermente inferiore al finanziamento del
triennio era la quota che poteva spendere l'Assessorato dei lavori
pubblici. Cosa deriva da questo? Non solo, se andiamo a vedere i
239 milioni di euro, per il 66% riguardano manutenzioni e
adeguamenti, quindi sono spese dovute; solo per 1/3 abbiamo nuove
iniziative. Questo vuol dire che ci troviamo in una situazione non
di grandi ricchezze, ma di grandi ristrettezze dell'Assessorato dei
lavori pubblici, per cui la riflessione che dobbiamo fare è che
dobbiamo ripensare al nostro modello di programmazione. Dobbiamo
raccordare i lavori pubblici con la legge sulle grandi opere e
avere la capacità di fare delle scelte. Non vado a citare la pagina
successiva, quando abbiamo 348 milioni di euro di libro dei sogni,
perché manca il finanziamento, per cui la riflessione che dovrebbe
fare il Consiglio non è tanto soffermarsi sulla fermata
dell'Istituto "Brocherel", ma del fatto che ci troviamo a dover
affrontare un cambiamento di qualità ed è questo che questo
Consiglio e il successivo dovranno affrontare. Qui le risorse
stanno diminuendo, abbiamo necessità di fare delle scelte rispetto
alle cose che abbiamo fatto in passato. Questa era la riflessione
che volevo fare e che sta alla base del voto di astensione.
Président
- Je soumets au vote l'acte dans son
ensemble:
Conseillers présents: 29
Votants: 26
Pour: 22
Contre: 4
Abstentions: 3 (Ferraris, Fiou, Tibaldi)
Le Conseil approuve.
Président
- Le Conseil est convoqué à 15 heures 30.
La séance est levée.
---
La séance se termine à 13 heures 2.
