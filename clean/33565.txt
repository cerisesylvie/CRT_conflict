Classificazione
NOMINE E INCARICHI DI CONSULENZA E SPECIALI
Incarichi di consulenza e speciali



Oggetto del Consiglio n. 1687 del 9 marzo 2011 - Resoconto
OGGETTO N. 1687/XIII - Disegno di legge: "Modificazioni alle
leggi regionali 28 aprile 1998, n. 18 (Norme per il conferimento di
incarichi a soggetti esterni all'Amministrazione regionale, per la
costituzione di organi collegiali non permanenti, per
l'organizzazione e la partecipazione a manifestazioni pubbliche e
per azioni promozionali e pubblicitarie), e 20 giugno 1996, n. 12
(Legge regionale in materia di lavori pubblici).
CAPO I
MODIFICAZIONI ALLA LEGGE REGIONALE 28 APRILE 1998, N.
18
Art. 1
(Modificazioni all'articolo 1)
1. Al comma 1 dell'articolo 1 della legge regionale 28 aprile
1998, n. 18 (Norme per il conferimento di incarichi a soggetti
esterni all'Amministrazione regionale, per la costituzione di
organi collegiali non permanenti, per l'organizzazione e la
partecipazione a manifestazioni pubbliche e per azioni promozionali
e pubblicitarie), le parole: ", con esclusione degli incarichi
professionali disciplinati dal Capo IV della legge regionale 20
giugno 1996, n. 12 (Legge regionale in materia di lavori pubblici)
e fatta salva l'applicazione del decreto legislativo 17 marzo 1995,
n. 157 (Attuazione della direttiva 92/50/CEE in materia di appalti
pubblici di servizi)" sono soppresse.
2. Dopo il comma 1 dell'articolo 1 della l.r. 18/1998, come
modificato dal comma 1, è aggiunto il seguente:
"1bis. Gli enti locali di cui alla legge regionale 7 dicembre
1998, n. 54 (Sistema delle autonomie in Valle d'Aosta), e gli enti
pubblici non economici dipendenti dalla Regione disciplinano,
nell'ambito della loro autonomia organizzativa e regolamentare, la
materia relativa al conferimento degli incarichi a soggetti esterni
nel rispetto dei principi stabiliti dalla presente legge. A tal
fine restano valide, se non in contrasto con la presente legge, le
norme vigenti. In assenza di specifiche disposizioni si applicano
quelle della presente legge.".
Art. 2
(Sostituzione dell'articolo 2)
1. L'articolo 2 della l.r. 18/1998 è sostituito dal
seguente:
"Art. 2
(Presupposti per il conferimento di incarichi)
1. Al fine di soddisfare esigenze cui non è possibile far
fronte con personale in servizio, l'Amministrazione regionale può
conferire incarichi individuali di natura professionale ad esperti
di particolare e comprovata specializzazione universitaria, in
presenza dei seguenti presupposti:
a) l'oggetto della prestazione deve corrispondere alle
competenze istituzionali della Regione, ad obiettivi, programmi o
progetti specifici e determinati e deve risultare coerente con le
esigenze di funzionalità della medesima;
b) l'Amministrazione regionale deve avere preliminarmente
accertato l'impossibilità oggettiva di utilizzare le risorse umane
disponibili al suo interno;
c) la prestazione deve essere di natura temporanea e
altamente qualificata;
d) devono essere preventivamente determinati durata, luogo,
oggetto e compenso dell'incarico.
2. Per incarichi individuali si intendono quelli conferiti a
persone fisiche, a società semplici o ad associazioni senza
personalità giuridica costituite tra persone fisiche per
l'esercizio in forma associata delle attività oggetto
dell'incarico.
3. Si può prescindere dal requisito della comprovata
specializzazione universitaria in caso di stipulazione di contratti
di lavoro autonomo per attività che debbono essere svolte da
professionisti iscritti ad albi o ad elenchi professionali o da
soggetti che operino nel campo delle arti, anche grafiche, dello
spettacolo o dell'attività informatica, nonché a supporto
dell'attività didattica e di ricerca, ferma restando la necessità
di accertare la maturata esperienza nel settore oggetto
dell'incarico.".
Art. 3
(Modificazioni all'articolo 3)
1. La rubrica dell'articolo 3 della l.r. 18/1998 è sostituita
dalla seguente: "Natura degli incarichi".
2. Dopo il comma 1 dell'articolo 3 della l.r. 18/1998, è
inserito il seguente:
"1bis. Gli incarichi sono conferiti con contratti di lavoro
autonomo disciplinati dagli articoli 2222 e seguenti e 2229 e
seguenti del codice civile.".
3. Il comma 2 dell'articolo 3 della l.r. 18/1998 è sostituito
dal seguente:
"2. Sono esclusi dall'ambito di applicazione della presente
legge:
a) gli incarichi conferiti per la rappresentanza in giudizio
e il patrocinio dell'Amministrazione regionale;
b) gli incarichi relativi ad arbitrati e ad adempimenti
notarili;
c) gli incarichi per relazioni in convegni, conferenze o
eventi similari;
d) le prestazioni professionali consistenti nella resa di
adempimenti obbligatori per legge;
e) gli appalti e le esternalizzazioni di servizi necessari
per raggiungere gli scopi dell'Amministrazione regionale;
f) gli incarichi professionali disciplinati dal capo IV della
legge regionale 20 giugno 1996, n. 12 (Legge regionale in materia
di lavori pubblici), e della parte II, titolo I, capo IV del
decreto legislativo 12 aprile 2006, n. 163 (Codice dei contratti
pubblici relativi a lavori, servizi e forniture in attuazione delle
direttive 2004/17/CE e 2004/18/CE).".
Art. 4
(Modificazioni all'articolo 5)
1. Al comma 1 dell'articolo 5 della l.r. 18/1998, le parole:
", con motivato provvedimento della Giunta regionale, a soggetti,
dotati di specifica e comprovata competenza in materia, che
forniscono adeguate garanzie sullo svolgimento dei compiti da
affidare" sono sostituite dalle seguenti: "ad esperti individuati
all'esito delle procedure di cui all'articolo 7, fatto salvo quanto
previsto all'articolo 7bis".
2. Il comma 3 dell'articolo 5 della l.r. 18/1998 è sostituito
dal seguente:
"3. Ogni incarico non può eccedere, di norma, la durata di
mesi undici.".
Art. 5
(Sostituzione dell'articolo 7)
1. L'articolo 7 della l.r. 18/1998 è sostituito dal
seguente:
"Art. 7
(Procedura di valutazione comparativa)
1. Al fine di conferire gli incarichi di cui alla presente
legge, il dirigente della struttura regionale competente per
materia provvede a pubblicare nel sito istituzionale della Regione
apposito avviso, approvato con deliberazione della Giunta
regionale, assegnando un termine per la presentazione delle domande
non inferiore a dieci giorni dalla data di pubblicazione
dell'avviso stesso.
2. L'avviso deve indicare:
a) l'oggetto e il compenso dell'incarico, determinato dal
dirigente competente in base a valutazioni di congruità, anche
sulla scorta di indagini di mercato;
b) i titoli e i requisiti richiesti per il
conferimento;
c) la documentazione da allegare alla domanda, con
particolare riguardo al curriculum dettagliato e a quella
comprovante l'iscrizione all'albo o all'elenco professionale, se
richiesta, nonché l'insussistenza delle incompatibilità o delle
cause di esclusione previste dall'articolo 8;
d) i criteri per la valutazione comparativa delle domande,
nonché il termine e le modalità per la presentazione delle
stesse.
3. Non oltre trenta giorni dalla scadenza del termine per la
presentazione delle domande, il dirigente della struttura regionale
competente per materia procede alla valutazione comparativa delle
stesse mediante esame dei curricula, nonché a seguito di specifico
colloquio, qualora previsto nell'avviso di conferimento. Il
dirigente può, a tal fine, essere coadiuvato da una commissione di
valutazione composta da dirigenti dell'Amministrazione regionale,
in relazione alle competenze richieste ai fini della valutazione
comparativa delle domande. La partecipazione alla commissione di
valutazione non comporta oneri a carico del bilancio
regionale.
4. La valutazione delle domande è effettuata sulla base dei
seguenti criteri:
a) esame dei titoli posseduti, delle esperienze e delle
abilità professionali maturate in relazione all'attività oggetto
dell'incarico;
b) ulteriori elementi, anche correlati alle caratteristiche
qualitative ed economiche dell'incarico, se necessari in relazione
alla tipologia dell'incarico stesso.
5. Gli incarichi sono conferiti, con provvedimento del
dirigente della struttura regionale competente, all'esito della
procedura di valutazione comparativa, della quale è redatto
apposito verbale.
6. In
relazione alla ripetitività di attività
necessarie al funzionamento dell'Amministrazione regionale e per
esigenze di razionalizzazione dell'attività dell'ente o di maggior
celerità nel conferimento degli incarichi, la Giunta regionale può
istituire elenchi aperti di accreditamento di esperti esterni con
requisiti professionali e di esperienza minimi da essa stabiliti,
suddivisi per tipologie di settori di attività, dai quali attingere
per il conferimento degli incarichi stessi. La Giunta regionale
stabilisce, con propria deliberazione, le modalità di istituzione,
di tenuta e di aggiornamento periodico degli elenchi dai quali
attingere, secondo criteri che garantiscano la rotazione nel
conferimento degli incarichi, compatibilmente con le
specializzazioni richieste.".
Art. 6
(Inserimento dell'articolo 7bis)
1. Dopo l'articolo 7 della l.r. 18/1998, come sostituito
dall'articolo 5, è inserito il seguente:
"Art. 7bis
(Esclusioni dal ricorso alla procedura di valutazione
comparativa)
1. Possono essere conferiti incarichi in via diretta, senza
esperimento di procedure di valutazione comparativa, per:
a) incarichi che comportino una spesa non superiore a 1.000
euro al netto dell'IVA e oneri di legge;
b) mancata presentazione di domande ammissibili, a seguito
dell'esperimento delle procedure di cui all'articolo 7, a
condizione che non siano modificati gli elementi contenuti
nell'avviso di conferimento;
c) comprovata urgenza non imputabile all'ente, adeguatamente
motivata, che non consente l'utile effettuazione delle procedure di
cui all'articolo 7;
d) attività comportanti prestazioni di natura tecnica o
scientifica, artistica o intellettuale non comparabili o
assimilabili ad altre, in quanto strettamente connesse alle
peculiarità del prestatore d'opera o a sue particolari
interpretazioni o elaborazioni;
e) attività complementari, non comprese nell'incarico
principale già conferito, che per motivi sopravvenuti e
imprevedibili siano diventate necessarie per il completamento
dell'incarico stesso, a condizione che tali attività non possano
essere separate senza recare pregiudizio agli obiettivi o ai
programmi perseguiti mediante l'incarico principale e per il tempo
strettamente necessario al completamento delle stesse.".
Art. 7
(Modificazioni all'articolo 8)
1. Il comma 1 dell'articolo 8 della l.r. 18/1998 è sostituito
dal seguente:
"1. Non possono essere conferiti incarichi a dipendenti di
enti pubblici impiegati a tempo pieno, se non previamente
autorizzati dall'ente di appartenenza, ai membri del Consiglio
regionale, ai parlamentari eletti in Valle d'Aosta e a coloro che
si trovino in situazioni di conflitto di interessi con
l'Amministrazione regionale.".
Art. 8
(Sostituzione dell'articolo 9)
1. L'articolo 9 della l.r. 18/1998 è sostituito dal
seguente:
"Art. 9
(Contenuto degli atti di conferimento)
1. I provvedimenti di incarico devono contenere:
a) il nominativo, la qualifica e i dati anagrafici e fiscali
del soggetto incaricato;
b) l'oggetto, la durata, le modalità e le condizioni per
l'espletamento dell'incarico;
c) la previsione del compenso e il relativo impegno di spesa,
con l'indicazione delle modalità di liquidazione.
2. I provvedimenti di incarico devono approvare anche lo
schema di disciplinare d'incarico che deve contenere, tra l'altro,
le opportune clausole di salvaguardia a favore dell'Amministrazione
regionale, fra le quali le penali per eventuali ritardi nella resa
delle prestazioni, la facoltà di recesso disciplinata dagli
articoli 2227 e 2237 del codice civile, i diritti sulla proprietà
delle opere, nonché il divieto di utilizzo delle stesse per altre
finalità senza preventiva autorizzazione. Il disciplinare
d'incarico deve essere sottoscritto entro sessanta giorni dalla
data di adozione del relativo provvedimento, a pena di decadenza
dello stesso. L'efficacia dell'incarico è comunque subordinata alla
pubblicazione nel sito istituzionale della Regione del nominativo
del consulente, dell'oggetto dell'incarico e del relativo
compenso.".
Art. 9
(Modificazione all'articolo 10)
1. Al comma 1 dell'articolo 10 della l.r. 18/1998, le parole:
"nonché di quelli conferiti ai sensi della l.r. 12/1996," sono
soppresse.
Art. 10
(Inserimento dell'articolo 11bis)
1. Dopo l'articolo 11 della l.r. 18/1998, è inserito il
seguente:
"Art. 11bis
(Convenzionamento con istituti pubblici di alta
specializzazione)
1. Per gli incarichi di studio e di ricerca,
l'Amministrazione regionale può stipulare apposite convenzioni con
istituti pubblici di alta specializzazione, anche universitaria; le
predette convenzioni sono approvate con deliberazione della Giunta
regionale.".
Art. 11
(Modificazione all'articolo 13)
1. Dopo il comma 2 dell'articolo 13 della l.r. 18/1998, è
inserito il seguente:
"2bis. Le azioni di cui al presente articolo sono approvate
con deliberazione della Giunta regionale. All'affidamento degli
incarichi e dei servizi afferenti a tali azioni si procede in
conformità, rispettivamente, alle disposizioni di cui al capo I o
alla normativa vigente in materia di appalti pubblici di
servizi.".
Art. 12
(Abrogazioni)
1. Sono abrogate le seguenti disposizioni della l.r.
18/1998:
a) il comma 4 dell'articolo 3;
b) l'articolo 4;
c) l'articolo 6;
d) il comma 2 dell'articolo 8;
e) i commi 3 e 4 dell'articolo 13.
CAPO II
MODIFICAZIONI ALLA LEGGE REGIONALE 20 GIUGNO 1996, N.
12
Art. 13
(Modificazioni all'articolo 6)
1. Al secondo periodo del comma 2 dell'articolo 6 della legge
regionale 20 giugno 1996, n. 12 (Legge regionale in materia di
lavori pubblici), le parole: "; è tuttavia consentito il ricorso a
strutture specialistiche esterne individuate ai sensi della legge
regionale 28 aprile 1998, n. 18 (Norme per il conferimento di
incarichi a soggetti esterni all'Amministrazione regionale, per la
costituzione di organi collegiali non permanenti, per
l'organizzazione e la partecipazione a manifestazioni pubbliche e
per azioni promozionali e pubblicitarie), in mancanza della
competente struttura tecnica o nell'ipotesi di sua inadeguatezza o
temporanea indisponibilità in relazione alle attività in corso",
sono soppresse.
2. Al comma 4 dell'articolo 6 della l.r. 12/1996, le parole:
"individuate ai sensi della l.r. 18/1998 in mancanza della
competente struttura tecnica o nell'ipotesi di sua inadeguatezza o
temporanea indisponibilità in relazione alle attività in corso"
sono sostituite dalle seguenti: "individuate in conformità agli
articoli 20, 21 e 21bis".
Art. 14
(Abrogazioni)
1. Sono abrogati:
a) il comma 4bis dell'articolo 6 della l.r. 12/1996;
b) il comma 3 dell'articolo 7 della legge regionale 4 agosto
2006, n. 21.
Président
- La parole au rapporteur, le Conseiller
Caveri.
Caveri (UV)
- Grazie Presidente.
La mia relazione in aula sarà inversamente proporzionale al
lungo lavoro che si è svolto in commissione e che ha consentito di
addivenire ad un rinnovamento della legge n. 18/1998 assolutamente
soddisfacente, sapendo che questa legge sugli incarichi, che non
era più corrispondente ad una serie di principi di trasparenza,
efficienza, efficacia, economicità e anche principi di concorrenza
legati alla normativa comunitaria. È normale che questo avvenga,
nel senso che le leggi sono come gli esseri umani e quindi
invecchiano ed è bene che ci sia una capacità con il disegno di
legge della Giunta di reagire con apprezzamento generale anche da
parte degli Ordini professionali, che pure nelle audizioni hanno
chiesto alcune modifiche. Mi sento di poter dire come relatore,
avendo presentato in commissione gli emendamenti assieme al
Presidente della Regione, che ci siamo adeguati alle principali
richieste provenienti dagli Ordini e dai Collegi professionali.
Sarà poi il Presidente ad illustrare l'emendamento che è stato da
lui presentato in aula, così come mi sento di dire al collega
Louvin che sarà lo stesso Presidente ad esprimere la sua posizione
sugli emendamenti da loro presentati, con l'osservazione che
probabilmente fossero stati presentati in commissione, sarebbe
stato più semplice poterli esaminare, anche perché mi pare che il
dibattito in commissione sia stato aperto agli apporti di tutti. Ho
già avuto modo di dire che sarebbe meno impattante poterne
discutere nel merito nella commissione, piuttosto che ritrovarsi in
aula. Ho già ringraziato gli ordini e i collegi professionali e
ringrazio anche l'insieme dei colleghi che sono intervenuti nel
merito di questa discussione. Ricordo anche, perché mi sembra uno
dei punti più qualificanti, che è stato accolto anche quanto
richiesto dal CPEL, ossia la possibilità per gli enti locali di
adeguarsi ai principi per le loro consulenze e c'è stato anche
l'allargamento agli enti pubblici non economici dipendenti dalla
Regione, come può essere ad esempio la Camera di commercio.
Segnalo, fra l'altro, che è chiarito in maniera netta - perché
questo era uno dei temi posti dalle preoccupazioni, in particolare
di una serie di professioni liberali - che questo novellato
articolato della legge n. 18 non si sostituisce alla legge n.
12/1996, che continua a vivere di luce propria rispetto ad una
serie di consulenze che hanno caratteristiche più propriamente
tecniche. Brevemente l'articolo 2 si occupa dei presupposti per il
conferimento di incarichi; l'articolo 3 si occupa delle esclusioni,
l'articolo 4 è stato migliorato inserendo come richiesto un termine
degli 11 mesi, che di norma sarà la linea direttrice della durata
degli incarichi; l'articolo 5 si occupa della valutazione
comparativa e nascono anche questi "elenchi aperti di
accreditamento", che erano stati oggetto di una lunga discussione e
che, in realtà, sono stati apprezzati dagli ordini, perché è
inserito all'interno di questo comma anche un principio di
rotazione degli incarichi per coloro che si iscriveranno in tali
elenchi aperti e quindi aperti si definiscono essi stessi.
L'articolo 8 ha creato una serie di qui pro quo nella discussione,
nel dialogo, perché un po' tutti avevamo ritenuto che questo
articolo potesse aprire ai dipendenti del comparto unico della
Regione la possibilità, se autorizzati, di ottenere delle
consulenze. Il Presidente della Regione assieme a noi ha riletto il
testo e si intende che questo è impossibile, ossia si tratta
esclusivamente dei dipendenti pubblici non del comparto che per
svolgere delle attività in favore delle amministrazioni... a questo
punto si può usare al plurale, perché sono sia l'Amministrazione
regionale, sia i Comuni, sia gli enti pubblici dipendenti dalla
Regione, ma è chiarito - e forse l'unico che l'aveva capito in
commissione era il Consigliere Rigo - che è riferito
all'autorizzazione del personale esterno che dovesse lavorare
per... è una misura cautelare in maniera di essere sicuri nei
confronti di queste persone, come potrebbe essere per una
conferenza, o per un incontro, o per un corso, o per un seminario.
L'articolo 9 riguarda il contenuto degli atti di conferimento.
L'articolo 10 è stato discusso e alla fine si è evitato un
eccessivo allargamento di incarichi con convenzione con istituti
pubblici di alta specializzazione anche universitaria, era una
delle richieste degli ordini, mentre gli ultimi articoli sono con
alcune abrogazioni e alcuni ritorni semplicemente di coordinamento,
anche tenendo conto dei legami fra la legge n. 18 e la legge n.
12.
Credo che si sia lavorato bene, in modo approfondito e per
queste ragioni ritengo che tale provvedimento possa essere votato,
sapendo che siamo di fronte ad un netto miglioramento per tutta
quella che è la trasparenza degli incarichi che da qui in poi
verranno dati.
Président
- J'ouvre la discussion générale.
Louvin (ALPE)
- Grazie Presidente.
La discussione che abbiamo avuto in commissione nel corso delle
settimane passate su questo disegno di legge n. 129, che riguarda
gli incarichi a soggetti esterni all'Amministrazione regionale e
alla costituzione di organi collegiali non permanenti, è stata una
delle discussioni più articolate e complesse forse di questi ultimi
tempi, perché si tratta di una materia delicata nella quale andiamo
a tracciare, o meglio a ritracciare o ridefinire qualche regola e
qualche confine dopo 13 anni di esperienza della legge n. 18, che
per la prima volta aveva dato un quadro a questa materia. Lo
facciamo in un momento in cui la coperta è stretta, credo che mai
come in questi ultimi 12 mesi si sia registrata, per effetto della
manovra Tremonti in primis, ma in generale per la compressione
finanziaria che stanno subendo Regione ed enti locali per quanto ci
riguarda più da vicino, un'inversione di tendenza e un
raffreddamento delle possibilità delle Amministrazioni di offrire
opportunità lavorative a soggetti esterni all'Amministrazione, in
questo caso ai professionisti, che non a caso hanno risposto con
molta serietà alla richiesta che ha fatto la commissione di
approfondimento.
Abbiamo avuto assicurazione in commissione dal Presidente della
Regione che c'era stata un'interazione con questi ordini
professionali nella fase antecedente, abbiamo potuto constatare
quanto fosse necessario tale ulteriore approfondimento, tant'è che
gli ordini professionali sono venuti con spirito molto
collaborativo, ma con un numero non indifferente di osservazioni e
di emendamenti, che, almeno dal punto di vista numerico, il collega
Caveri impropriamente dice essere stati accolti in maggioranza. Non
siamo "a fare le pulci", collega, ma la metà soltanto è stata
totalmente o parzialmente recepita, sei emendamenti di peso: uno
fra tutti quello relativo all'autorizzabilità o meno di ricorso a
collaborazioni da parte di persone che lavorano alle dipendenze
della pubblica amministrazione non hanno trovato accoglimento, come
pure per inciso non ha trovato accoglimento nessuno degli
emendamenti portati in commissione da parte del nostro gruppo.
Siccome peraltro non siamo totalmente inetti al dialogo, nonostante
quello che viene dichiarato all'interno dei congressi di partito,
ma ascoltiamo, prendiamo atto anche di osservazioni fatte da voi e
da altri, gli emendamenti che avevamo presentato sono stati
rimaneggiati tenendo presente il dibattito e le osservazioni fatte
in quella sede, tenendo presente anche le stesse osservazioni degli
ordini professionali. Noi abbiamo rivisto una nostra posizione
iniziale che era molto severa rispetto alla questione dell'elenco,
ci siamo allineati su una valutazione diversa, pur con delle
precisazioni che riterremo utile integrare.
Volevo in questo senso dare conto di una posizione complessiva
del nostro gruppo, che è di apprezzamento sul fatto che si
aggiornino tali regole, troviamo importantissimo che si sia dovuto
rivisitare questo tema, ma avremmo auspicato una maggiore
elasticità, così come se portiamo in aula, collega Caveri (lei
sembra rimpiangerlo) degli emendamenti, crediamo di non fare niente
di diverso da quello che fa lo stesso Presidente della Regione, che
oggi stesso porta un ulteriore emendamento, perché ci sono
problematiche che cammin facendo possono essere ulteriormente
valutate. Abbiamo una valutazione articolata su questo disegno di
legge, facciamo rinvio ad un'illustrazione più puntuale su ogni
singola questione, perché molte di esse richiedono un'illustrazione
di dettaglio.
Ci sembra però che sia utile avere accolto qualche suggerimento
degli ordini professionali, soprattutto per quanto riguarda la
durata degli incarichi, la necessaria fissazione di questi criteri
e noi spingiamo oltre tale asticella: non solo la durata, ma anche
una migliore esplicitazione dei titoli e delle esperienze,
l'eliminazione di alcuni momenti di oggettiva ambiguità con
espressioni circa le abilità professionali di cui dovrebbero essere
titolari i soggetti a cui si conferisce l'incarico, riteniamo che
questa legge avrebbe potuto assumere dei connotati più asciutti e
stringenti. Reputiamo anche che il ricorso all'elenco, questa
modalità più snella di individuazione del soggetto a cui fare
riferimento, dovrebbe rispondere a quel criterio che gli stessi
ordini professionali hanno chiesto che fosse indicato, ossia di
trattarsi di incarichi di consulenza per importo non
particolarmente elevato. Noi siamo ancora più restrittivi di quello
che è stato ipotizzato in termini generici dagli ordini, ma ci
ricolleghiamo allo stesso identico principio che loro hanno
invocato, ossia che questa possibilità che ha il Governo regionale,
o che potrà avere un domani anche un'amministrazione locale nella
misura in cui verrà recepito il principio di questa legge, di far
ricorso ad albi, quindi di non dare informazione all'esterno della
sua necessità di far ricorso ad un apporto libero-professionale, ma
di attingere a questo elenco direttamente, sia subordinato al
requisito di un limite di soglia che individuiamo - ci sembra con
relativa generosità - nell'ordine di 20.000 euro annui. Ci sembra
che questo tipo di indicazione possa dare meglio conto
dell'eccezionalità di questo tipo di procedura rispetto allo
standard che, a nostro avviso, deve diventare per la Regione, per
gli enti locali e per le società controllate sulla Regione - su
questo abbiamo un emendamento all'inizio della proposta di legge
che non è di secondaria importanza - lo standard, quello della
pubblicità e della trasparenza. Noi stiamo parlando di un ambito di
spesa di milioni di euro per le amministrazioni e che
tendenzialmente potrebbero addirittura raddoppiare se mettiamo
sulla bilancia l'insieme delle società controllate regionali.
Vorrei ricordare che stiamo parlando di soggetti di non poco
conto nell'economia valdostana, stiamo parlando di: Finaosta,
Casino de la Vallée, INVA (soggetto che opera nell'informatica e
che fa ricorso su scala quasi industriale a consulenze esterne sul
piano professionale), SITRASB, CVA (altro soggetto che spesso
attinge a competenze di soggetti libero-professionali), Vallée
d'Aoste Structure, STV, Complesso ospedaliero Parini e Nuova
università valdostana, piccoli soggetti questi, ma che
movimenteranno nei prossimi anni centinaia di milioni di euro per
lavori per i quali c'è bisogno di fare ricorso a maestranze anche
molto qualificate. Parliamo ancora di Autoporto, parliamo della
Cervino, ma non voglio annoiarvi, credo che conosciate meglio di me
questa filastrocca e quanto tutto ciò incida sull'ambito del lavoro
in Valle d'Aosta.
Quando sono intervenuti gli ordini professionali nella sede di
commissione, hanno lanciato un grido di dolore per il restringersi
della quantità di lavori a disposizione oggi, sono categorie in
sofferenza e chiedono trasparenza dal punto di vista
dell'attribuzione di questi incarichi. Noi pensiamo che allargare,
seppure nei suoi principi generali, l'operatività di tale legge,
anche al di fuori dell'ambito stretto dell'Amministrazione, visto
che c'è oggi una Regione allargata, sarebbe quanto di più
auspicabile si possa immaginare. Ci siamo mossi su questa linea per
cercare di riflettere a beneficio nostro, ma anche vostro in tale
direzione e siamo anche preoccupati di fugare una forte
inquietudine che hanno gli ordini professionali rispetto alla
possibilità non solo che ci siano posizioni lavorative dipendenti
mascherate da consulenze, questa è una preoccupazione che hanno
avanzato a chiare lettere gli ordini professionali, ma anche che si
possano porre alcuni lavoratori autonomi in posizione di
sostanziale dipendenza dall'ente... di utilizzo di strumenti, di
utilizzo di ambiti professionali per svolgere in parallelo e in
concorrenza ai loro colleghi esterni delle attività
libero-professionali. Noi ci facciamo carico di questo. Abbiamo
dato una lettura diversa dell'articolo che voi proponete di
modificare, che introduce per la prima volta la possibilità di
autorizzare il lavoratore dipendente a svolgere attività di
consulenza per altro ente. Il collega Caveri ha alleggerito tale
questione dicendo:
"si può trattare di una conferenza, di un
incontro, di un seminario"
; a me non pare trattarsi di tali
fattispecie e non sono queste che preoccupano né noi, né altri.
Siamo invece su una chiave di interpretazione diversa e che ci
farebbe molto piacere fosse oggetto di una bonifica da parte di
questo Consiglio attraverso una formulazione che non lasci spazio a
dubbi su questo. Credo che non sia sfuggito a nessuno dei
Commissari della II Commissione l'apprensione e la particolare
preoccupazione espressa dagli ordini su questo punto; a me non pare
che sia stata fugata, mi è stata ulteriormente ribadita anche per
le vie brevi, credo sia doveroso in tale sede farsene carico.
Queste sono alcune delle valutazioni che vogliamo fare nel quadro
di una discussione generale, poi approfondita e discussa nell'esame
dell'articolato, ma tale svecchiamento della legge, mentre presenta
una serie di aspetti positivi, presenta per noi alcuni punti ancora
oscuri o problematici sui quali riteniamo possibile operare e
intervenire modificando in parte la formulazione che è stata data
nel testo licenziato dalla II Commissione. Grazie.
Président
- La parole au Conseiller Rigo.
Rigo (PD)
- Grazie Presidente.
Il giudizio sulle proposte di modifica alla legge regionale n.
18/1998 è sostanzialmente positivo. Non può essere diversamente,
almeno per noi, dato che la novità sostanziale che viene introdotta
è una riduzione dei margini di discrezionalità nell'attribuzione di
incarichi a soggetti esterni, a favore di procedure di valutazione
comparativa, che dovrebbero favorire chi possiede maggiore
professionalità.
Come ha detto il collega Caveri nella sua relazione scritta,
dovevamo adeguarci a principi della legislazione italiana e, in
primo luogo, comunitaria che hanno come fondamento la tutela della
concorrenza. Se i meccanismi individuati funzioneranno lo vedremo
con il tempo, guardando il lungo elenco degli incarichi che da anni
vengono attribuiti all'esterno mi pare che il nodo fondamentale sia
se l'organico attuale, per qualifiche e competenze, è in grado di
rispondere alle esigenze di un'amministrazione sempre più complessa
e se questa amministrazione sia in grado di sfruttare appieno le
competenze che possiede e di lavorare per programmi e progetti
specifici, richiedendo a tale fine la collaborazione di esterni.
Questa, in sostanza, mi sembra anche la sfida avanzata dal
Presidente della Regione all'atto dell'approvazione della legge
regionale n. 22 del luglio scorso, che disciplina la nuova
organizzazione dell'Amministrazione regionale. A nostro avviso,
un'applicazione corretta quindi del disegno di legge in discussione
sarà direttamente proporzionale all'ammodernamento del nostro
sistema amministrativo, alla capacità e alla volontà che, insieme,
sapremo mettere in campo per innovare una macchina
burocratico-amministrativa per troppi versi ancora fortemente
inadeguata.
Nella formulazione del testo finale si è tenuto conto delle
osservazioni, come è stato detto, emerse nei lavori della
commissione consiliare, con il fattivo apporto degli ordini e dei
collegi professionali richiamati nella relazione, ma è un disegno
di legge e non può trasformarsi in un contenitore di tutti i
desiderata
. Credo che abbiamo fatto bene a sentire gli
ordini professionali, gli ingegneri, gli architetti, quelli più
forti professionalmente, non abbiamo sentito però gli assistenti
sociali, gli psicologi, che forse sono quelli che numericamente
hanno dato più corpo gli anni passati a questa legge. Credo che
vada dato atto al Presidente Rosset e al relatore Caveri di aver
voluto lavorare con determinazione per scrivere, con l'apporto di
tutti, un testo alla fine largamente condivisibile. Questo dovrebbe
sempre essere il lavoro svolto in commissione, che spesso non
riusciamo a praticare. A mio parere - faccio mia la considerazione
fatta dal collega Caveri -, l'autonomia funzionale del Consiglio
regionale si esplica a partire proprio dall'impegno e dalla
capacità delle commissioni competenti a sviluppare quel dibattito
plurale a cui ci siamo prima richiamati, coinvolgendo in questo
caso, con le audizioni, la comunità valdostana, confronto
necessario perché l'aula abbia tutti gli elementi per esprimere un
compiuto parere, ovviamente fatti salvi gli emendamenti indotti
dalle necessità politiche o amministrative.
In conclusione vorrei evidenziare due cose: la prima, un dubbio
che mi rimane su cosa si intenda per natura della prestazione
"altamente qualificata"
da parte di esperti di
"particolare e comprovata specializzazione universitaria"
.
In questa formulazione dell'articolo 2 sono stati scelti aggettivi
impegnativi che io avrei un poco edulcorato; faccio fatica, ma
forse è un problema mio, ad immaginare i casi concreti, i titolari
di queste caratteristiche, la particolare specializzazione
soprattutto. La seconda cosa è un dato positivo: la reintroduzione
di un tempo massimo di durata, almeno di norma. È vero che
l'incarico deve essere commisurato al progetto da realizzare e può
essere che 11 mesi non sia un termine adeguato, ma non porre alcun
termine si prestava forse ad interpretazioni fantasiose che è
meglio evitare, anche per ribadire che questa strada non può essere
confusa con le normali procedure di reclutamento del personale da
parte di una pubblica amministrazione.
Président
- La parole au Conseiller Salzone.
Salzone (SA-UdC-VdA)
- Intervengo brevissimamente, anche
perché non è mia abitudine intervenire dopo che il relatore di
maggioranza, in questo caso il Consigliere Caveri, ha già spiegato
molto bene il disegno di legge che presentiamo oggi. Mi preme però
sottolineare qualche punto: quando la commissione lavora in modo
così assiduo, integrando anche nel discorso delle audizioni una
serie di note che sono state utili e puntuali per avere un testo
completo... credo che la commissione abbia svolto un
approfondimento puntuale del testo, le audizioni sono state
interessanti e hanno consentito di cogliere anche l'allarme dei
rappresentanti degli ordini in merito alla situazione occupazionale
e questo ci ha consentito di approfondire anche tale tema. Nella
sostanza comunque, come ha detto il collega Caveri, ci siamo
adeguati alle richieste degli ordini professionali ed è stata
accolta anche la richiesta del CELVA per allargare l'articolato
agli enti non economici.
Riteniamo quindi che il disegno di legge n. 129, che modifica la
legge n. 18 sul conferimento di incarichi a soggetti esterni
all'Amministrazione regionale, abbia un articolato puntuale. Il
provvedimento va nell'ottica di recepire alcune sentenze che
sollecitavano una nuova normativa dettagliata come, ad esempio,
quello della Corte dei Conti. In sintesi si stabiliscono nuove
regole sull'affidamento degli incarichi, le amministrazioni
pubbliche sono chiamate a legittimare e a conferire incarichi
individuali con contratto di lavoro ad esperti con particolari
specializzazioni a seconda delle esigenze specifiche. Lo sforzo è
lodevole, perché riduce anche la discrezionalità di conferire
incarichi e bisogna ricordare peraltro, come ha precisato il
Dipartimento della funzione pubblica, che, per il conferimento
degli incarichi, è necessario il possesso della laurea magistrale,
tranne che per alcuni contratti occasionali che devono essere
svolti da professionisti iscritti all'albo, o con soggetti che
operano nel campo dell'arte, dello spettacolo o di mestieri
artigianali, per i quali si tiene conto di abilità professionali o
talenti che non necessitano di titoli universitari. Per questi
motivi - ringraziando il Presidente della commissione, che ha dato
la possibilità a tutti di intervenire in modo dettagliato e di
ascoltare tutti con l'interesse di avere il testo migliore - siamo
felici di votare tale legge. Grazie.
Président
- La parole au Conseiller Lattanzi.
Lattanzi (PdL)
- Grazie Presidente. Intervengo
brevemente, il Popolo della Libertà voterà convintamente questo
disegno di legge per il salto in avanti: un salto qualificante che
fa fare alle procedure nel senso delle consulenze. È un atto per
induzione, le leggi nazionali da tempo indicavano un certo
percorso, sono contento che l'Amministrazione regionale si sia
dotata di una procedura che è un po' quello che anche i cittadini
richiedono: una trasparenza nelle nomine, una non sovrapposizione
degli incarichi, una più trasparente e qualificata induzione per
quanto riguarda le consulenze. Io veramente plaudo alla commissione
che ha voluto lavorare su questo disegno di legge e il PdL lo
voterà e lo sosterrà convintamente.
Président
- S'il n'y a pas d'autres conseillers qui
souhaitent intervenir, je ferme la discussion générale.
La parole au Président de la Région, Rollandin.
Rollandin (UV)
- Grazie Presidente. Ringrazio anch'io - e
mi associo a quello che è già stato detto - i Presidenti delle
commissioni, ma soprattutto il relatore Caveri che nella sua
illustrazione ha messo in risalto le valenze del testo proposto e
le priorità che sono diventate urgenti a fronte di una serie di
contingenze e di esigenze oggettive di trasparenza su tutto quello
che viene fatto. Non dimentichiamo che sulle consulenze si era
molto rumoreggiato e non da adesso, c'era la difficoltà di capire
dove finiva un certo tipo di lavoro da svolgere all'esterno e
quello che doveva essere fatto all'interno, ossia su questo un
ulteriore sviluppo della legge n. 22 di riforma della pubblica
amministrazione. Parlare in questi termini come sarà per
l'informatizzazione, per il collegamento con gli enti locali
attraverso gli sportelli, il fatto di aver voluto con questa legge
adeguare anche l'atteggiamento degli enti locali... che devo dire
questo è un altro aspetto molto importante, perché c'è sempre di
più l'esigenza di coordinare la modalità di lavoro fra enti locali
e Regione, ma non vista come un'imposizione, ma come un
coordinamento che è sempre più necessario, perché a tutti i livelli
le varie amministrazioni devono avere la possibilità di rendere al
cittadino, trasparente quello che viene fatto da una parte, ma
anche per rendere più economico ed efficace il lavoro che deve
essere svolto, oltre naturalmente al fatto di tener conto che il
comparto unico obbliga anche a delle scelte non sempre così
facili.
Detto questo, credo che in effetti, se c'è stato un attimo di
difficoltà, è stato quello di capire che la legge n. 12 viveva e
vive, ossia che ci sono le norme riferite alla legge, che prevede
una serie di procedure molto chiare su come devono essere previsti
alcuni incarichi e quelle che invece sono l'oggetto di questa
legge, ovvero gli incarichi a soggetti esterni all'Amministrazione
con tale rilevanza. Credo che sia un punto di riferimento
importante. Sono previsti dei meccanismi e per questo riguardo
ringrazio anch'io gli ordini professionali che hanno voluto
partecipare attivamente a tale discussione e favorito anche la
soluzione di alcune tematiche qui ricordate.
I professionisti sono chiaramente interessati, qualcuno diceva
anche che sono preoccupati: sono preoccupati doppiamente, anche
perché da una parte c'è una riduzione, seppure minima, a livello
regionale, ma il fatto è che la concorrenza con quelli che vengono
da fuori Valle è molto più estesa. Fino a qualche anno fa per
incarichi con entità ridotta era difficile trovare gente che si
spostava da Roma o da Cagliari per prendere un incarico in Valle
d'Aosta, oggi è una realtà, quindi di questo dobbiamo tener conto e
questo ha portato tutti a ragionare in termini diversi sul rapporto
con le pubbliche amministrazioni.
Quando andiamo poi alle valutazioni effettive per dire come e a
chi diamo l'incarico, quello che manca ancora è la valutazione di
merito; noi non manchiamo sovente di assistere in quest'aula a dei
richiami ufficiali sulle opere non sempre realizzate non dico nei
tempi, ma secondo i criteri... ci sono dei richiami ai
professionisti, non è che su questo ci sia un atteggiamento che sia
conseguente, ossia a dire se obiettivamente non ci sono stati dei
risultati dovrebbe esserci anche un atteggiamento che, se è
premiale per chi ha lavorato bene, dovrebbe essere anche per chi
non ha lavorato bene... un certo tipo di atteggiamento. Su questo
si glissa, anche perché non sempre è facile dire alcune cose e
soprattutto scriverle, perché si dicono, ma non si scrivono e
diventa difficile intervenire di conseguenza, perché è sovente
difficile fare dei richiami scritti, ma di chi è la colpa se il
progetto non va avanti? Abbiamo degli esempi eclatanti, come mai
queste cose non finiscono mai, ci sono delle strutture che qui
vengono richiamate progressivamente, ma come mai non è finita?
"Ma qui c'è stato un errore del progettista"
e si va avanti
di questo passo. Questo voglio richiamarlo, perché è un momento di
grande trasparenza a cui bisognerà aggiungere qualche anello di
valutazione che ci permetta di fare le scelte successive.
È stato annunciato che c'è un emendamento, ma questo, mi
permetta il collega Louvin, è un emendamento che abbiamo chiesto di
poter inserire in quanto è affine alla materia, ma non è a modifica
della legge, perché va solo a chiarire qual è l'interpretazione da
dare per quanto riguarda il collegio dei revisori, tenendo conto
che la materia ha fatto oggetto di diversi riferimenti puntuali di
altra natura.
Ringrazio soprattutto i colleghi che hanno voluto sottolineare
quali sono le novità e gli aspetti che vanno nella direzione da
tutti auspicata, quello che ci auguriamo è che la legge
nell'applicazione possa dare i risultati sperati. Se ci fossero poi
delle implicazioni negative, siamo da oggi disponibili a valutarne
gli effetti e a riprenderla per quella che è. Nessuna legge è
intoccabile, credo sia giusto arrivare alla definizione di un buon
provvedimento, questa è una legge che potrà dare dei risultati
proprio per l'efficacia e l'economicità, non dimentichiamo che
sempre più oggi dobbiamo guardare all'economicità
dell'amministrazione... potrà dare dei risultati soddisfacenti.
Rinnovo il ringraziamento a tutti, non solo agli intervenuti, ma al
buon lavoro della commissione e mi auguro che venga votato di
conseguenza l'insieme della legge con l'emendamento che abbiamo
presentato. Grazie.
Presidente
- Passiamo all'esame dell'articolato.
On discute sur le nouveau texte approuvé par la II
e
Commission. A l'article 1
er
nous avons les amendements
n° 1 et n° 2 du groupe ALPE.
La parole au Conseiller Louvin.
Louvin (ALPE)
- Grazie Presidente.
Entriamo subito nel vivo della discussione, perché siamo ad
esaminare l'articolo introduttivo della legge: quello che perimetra
l'ambito di applicazione di questa legge e che è già stato
rimaneggiato all'interno della commissione ma, rispetto alla
proposta di agire attraverso tale disciplina dei rapporti di
consulenza sulla Regione e sugli enti locali ed enti pubblici non
economici dipendenti dalla Regione, il punto di vista del nostro
gruppo è che lo sforzo dovrebbe essere più intenso. Abbiamo già
richiamato prima nell'intervento in discussione generale
l'opportunità di estendere
à la grande Région
, alla Regione
allargata, che ormai è soggetto motore dell'economia valdostana,
quel minimo di regola e di possibilità di dare trasparenza al
ricorso alle professionalità ordinistiche. Ci sembra che questa
legge possa agire tranquillamente, se ne può fare eventualmente un
ammorbidimento per determinati settori, saremmo stati anche
disponibili ad entrare nel dettaglio; siccome tale emendamento era
già sul tavolo della commissione, mi pare che non ci sia stata una
discussione, né un approfondimento particolare, pertanto abbiamo
ritenuto doveroso riproporlo. Lo diciamo con precisione, perché si
sappia all'esterno dell'aula qual è la richiesta: è semplicemente
che, prima di conferire gli incarichi, queste società da Finaosta
in avanti, secondo la lunga teoria che conosciamo...
preliminarmente al conferimento degli incarichi, si provveda a
pubblicare sul sito questo avviso di necessità di un apporto
esterno, in modo che ci sia la possibilità da parte dei
professionisti, ingegneri, agronomi, commercialisti, geometri,
geologi, eccetera, di fare presente la propria disponibilità; che
non ci sia sempre, per dirla molto semplicemente, un giardinetto
che ciascuno si coltiva con le proprie conoscenze, ma che ci sia la
possibilità di far presente nuove professionalità, nuovi soggetti:
pensiamo soprattutto ai giovani professionisti, a chi si affaccia
per la prima volta oggi nel mondo del lavoro. Il Presidente ha
detto giustamente che sono momenti difficili, c'è concorrenza anche
esterna, ma creare quel minimo di concorrenza interna non farebbe
male anche a qualche posizione un po' consolidata da parte di
qualche studio professionale; è un discorso generale anche
abbastanza ragionevole e di buon senso in tempi di difficoltà e di
crisi di permettersi di avere un po' di equa distribuzione. Credo
che anche questo permetterebbe di avere finalmente una mappa più
trasparente di chi intorno alle amministrazioni e ai soggetti
dipendenti dalle amministrazioni sta lavorando, perché così come
sono giustamente oggi esposte in un albo e accessibili
all'informazione tutte le consulenze dell'Amministrazione
regionale, anche quelle di questi soggetti, che sono la
longa
manus
dell'Amministrazione, possano essere conosciute e
conoscibili.
Il Presidente del Consiglio ritiene utile un'illustrazione del
secondo emendamento? Questo è sicuramente di "minor momento": è la
previsione che il Presidente dia conto con una relazione annuale
alla commissione competente sull'attuazione della legge, in
particolare in merito ai criteri di urgenza e pubblicità degli
stessi... perché, nel momento in cui si crea la logica dell'elenco,
ci possa essere quel minimo di verifica da parte delle commissioni
che questo non si trasformi in un meccanismo chiuso, che non
garantisce quel criterio di rotazione sul quale penso non basti
convenire in termini generali, ma che deve avere anche un sua
logica stringente e una sua applicazione concreta che vorremmo
vedere puntualmente verificata. Grazie.
Président
- La parole au Président de la Région,
Rollandin.
Rollandin (UV)
- Le osservazioni fatte, in particolare
per quanto riguarda le società controllate, credo vadano
nell'ottica che anche la norma nazionale prevede: l'articolo 7
della legge n. 165 richiama espressamente solo le amministrazioni
pubbliche, quindi riteniamo che sia conforme il mantenimento della
dizione come è stata votata in commissione.
L'emendamento n. 2 prevede che
"il Presidente della Regione
relaziona annualmente alla commissione consiliare competente in
materia di organizzazione regionale in merito all'attuazione della
presente legge, con particolare riferimento all'urgenza e alla
pubblicità degli stessi"
. La pubblicità è già prevista in modo
chiaro; per quanto riguarda l'urgenza, è un elemento che deve
essere specificato in tutti gli atti, quindi deve essere già uno
degli elementi costitutivi del fatto che si provveda a questo tipo
di incarico, altrimenti non sarebbe giustificato e sarebbe
correttamente previsto da parte interna. Siamo quindi contrari ad
entrambi gli emendamenti.
Président
- La parole au Conseiller Rigo.
Rigo (PD)
- Solo per annunciare il nostro voto su queste
due proposte di emendamento. Credo che il primo emendamento, la
questione sollevata non sia secondaria, quindi merita un
approfondimento, un confronto, anche perché le società controllate
non sono tutte uguali e non so se può valere una norma generale per
tutte. Sarebbe bene in proposito approfondire in commissione il
rapporto con le società e anche, rispetto a tale rapporto, questa
sollecitazione avanzata dal gruppo ALPE, quindi ci asterremo.
Per quanto riguarda il secondo emendamento, sul quale voteremo a
favore, noi lo leggiamo come un primo esame, Presidente, quello che
richiamava lei: un esame in commissione per dare conto di com'è
l'applicazione, se ottimale o non ottimale, insomma per fare il
punto come lei ha richiamato nel suo intervento.
Président
- Je soumets au vote l'amendement n° 1 du
groupe ALPE, qui récite:
Emendamento
Dopo il comma 2 dell'articolo 1 del d.l., oggetto di
emendamento presentato dal Presidente della Regione, è aggiunto il
seguente:
"2bis. Dopo il comma 1bis dell'articolo 1 della 1.r. 18/1998,
introdotto dal comma 2, è aggiunto il seguente:
"1ter. Le società controllate dalla Regione disciplinano la
materia relativa al conferimento degli incarichi a soggetti esterni
nel rispetto dei principi stabiliti dalla presente legge.
Preliminarmente al conferimento degli incarichi, le stesse
provvedono a pubblicare nel loro sito o, in mancanza, nel sito
della società controllante o in quello istituzionale della Regione,
apposito avviso.".".
Conseillers présents: 33
Votants: 30
Pour: 5
Contre: 25
Abstentions: 3 (Donzel, Carmela Fontana, Rigo)
Le Conseil n'approuve pas.
Président
- Je soumets au vote l'amendement n° 2 du
groupe ALPE, qui récite:
Emendamento
Dopo il comma 2bis dell'articolo 1 del d.l., introdotto
dall'emendamento n. 1, è aggiunto il seguente:
"2ter. Dopo il comma 1 ter dell'articolo 1 della 1.r.
18/1998, introdotto dal comma 2bis, è aggiunto il seguente:
"1quater. Il Presidente della Regione relaziona annualmente
alla Commissione consiliare competente in materia di organizzazione
regionale in merito all'attuazione della presente legge, con
particolare riferimento all'urgenza e alla pubblicità degli
stessi.".".
Conseillers et votants: 33
Pour: 8
Contre: 25
Le Conseil n'approuve pas.
Président
- Je soumets au vote l'article
1
er
:
Conseillers présents: 33
Votants: 28
Pour: 28
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Je soumets au vote l'article 2:
Conseillers présents: 33
Votants: 28
Pour: 28
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- A l'article 3 nous avons l'amendement du
Président de la Région et l'amendement n° 3 du groupe ALPE.
La parole au Conseiller Louvin.
Louvin (ALPE)
- Il testo di riferimento indica che gli
incarichi sono conferiti con contratti di lavoro autonomo di natura
occasionale, o coordinata e continuativa e sono disciplinati dagli
articoli 2222 e seguenti e 2229 e seguenti del Codice civile. La
proposta che introduciamo è riferita alle precisazioni che vi sono
al comma 2 dell'articolo 3, che verrebbe sostituito, a cui
aggiungeremmo in fondo le parole:
"le cui modalità di
affidamento sono disciplinate da altra normativa"
. A nostro
modo di vedere, questa è semplicemente una modifica chiarificatrice
del testo. Forse il Presidente deve ancora illustrare il suo
emendamento, io avrei qualche osservazione da fare in merito,
quindi lascerei a lui intervenire su questo tema.
Président
- La parole au Président de la Région,
Rollandin.
Rollandin (UV)
- Grazie Presidente.
Per quanto riguarda l'emendamento del gruppo ALPE, vorrei solo
dire che non credo sia di chiarimento, perché, di fatto, gli
appalti e le esternalizzazioni di servizi sono esclusi dall'ambito
di applicazione della legge, quindi il fatto di dire
"le cui
modalità di affidamento sono disciplinate da altra
normativa"
... è già normale e non può che essere così, perché
non sono previsti.
Per quanto riguarda l'emendamento che ho presentato, invece
avevo già annunciato che esso andava nella direzione di prevedere
un chiarimento specifico su come si intendeva applicare la norma
del finanziamento o non finanziamento per il collegio dei revisori,
in questo caso si dice qual è la notazione che viene fatta dopo
aver sentito gli uffici competenti.
Président
- La parole au Conseiller Louvin.
Louvin (ALPE)
- L'emendamento che avevamo presentato era
di carattere tecnico, ci era stato suggerito in sede tecnica e non
abbiamo problemi a ritirarlo se anche i colleghi ritengono che sia
più chiara la formulazione attuale.
Di diversa opinione siamo invece rispetto all'emendamento del
Presidente che ribadisce trattarsi di un semplice chiarimento.
Vorrei però che leggessimo cosa dice l'emendamento e poi leggiamo
cosa dice la legge, perché è stato introdotto solo questa mattina e
non abbiamo avuto tempo di lavorarci:
"In considerazione della
natura professionale dei relativi incarichi, gli organi di
revisione, anche monocratici, degli enti che ricevono in via
ordinaria contributi a carico del bilancio regionale
- eccetera
-
hanno diritto ad un compenso determinato con riguardo agli
onorari minimi stabiliti dalla tariffa professionale vigente"
,
traduco: il collegio dei revisori deve essere pagato nella misura
minima stabilita dalle tariffe professionali che sono in vigore. Mi
sembra molto chiaro questo concetto: bisogna pagare. Il Presidente
ha detto che si tratta di un semplice chiarimento di questa norma;
io sono andato a vederla insieme ai miei colleghi adesso e essa che
viene da un decreto per il quale qualche discussione c'è stata...
siamo sulle "normative Tremonti", il famoso decreto legge n. 78
convertito in legge, che introduce delle norme che sono ritenute in
buona misura di coordinamento della finanza pubblica e stamani
all'inizio della seduta abbiamo discusso di una bacchettata che è
arrivata dal Governo... per richiamare - lo dico in senso leggero
al collega Lattanzi, tranquillo... - il fatto che queste sono
norme, secondo il Governo, cogenti. All'articolo 6, comma 2, si
dice che
"la partecipazione agli organi collegiali, anche di
amministrazione, degli enti... è onorifica; essa può dar luogo
esclusivamente al rimborso delle spese sostenute ove previsto dalla
normativa vigente; qualora siano già previsti i gettoni di
presenza
- e mi pare siano previsti dei gettoni di presenza per
i revisori dei conti -
non possono superare l'importo di 30 euro
a seduta giornaliera. La violazione di quanto previsto dal comma
determina responsabilità erariale e gli atti adottati dagli organi
degli enti e degli organismi pubblici interessati sono nulli"
.
Non abbiamo avuto tempo di studiare tale questione, perché ce la
mette lei sul tavolo in poche ore durante una seduta di Consiglio
nella quale siamo impegnati su tanti fronti, ma mi pare sia una
forzatura del contenuto di questa legge. Nelle due righe di
illustrazione allegate si dice che lo hanno già fatto altre
Regioni, ma è curioso che ogni tanto quello che fanno le altre
Regioni non va bene: mi riferisco all'Assessore Isabellon sulla
questione degli OGM, quando invece fa comodo, si dice che lo fanno
già altri e allora ci accodiamo. Non sappiamo cosa ne sia delle
altre Regioni, non sappiamo se ci siano contenziosi o meno sul
punto, però ci sembra... siccome lei ha detto, Presidente, molto
onestamente che questo è un aspetto collaterale, trattato così...
un po' una decisione avventata che non ci sentiamo di
sottoscrivere, perché ci pare che sia alquanto problematica.
Président
- La parole au Président de la Région,
Rollandin.
Rollandin (UV)
- Intervengo solo per fare una spiegazione
doverosa. Riconosco che l'inserimento di tale emendamento ci è
stato chiesto da diverse associazioni, perché questo riguarda
soprattutto le associazioni, le fondazioni...
(interruzione del Consigliere Louvin, fuori
microfono)
...no, l'ordine professionale aveva sollevato un problema che è
stato oggetto di chiarimenti, come altre richieste di chiarimento
avvenute da associazioni che sono in collegamento con i singoli
assessorati... per cui la richiesta è stata formulata per assumere
una decisione a livello regionale che eviti di comprendere,
rispetto alla Corte dei Conti, degli enti con personalità giuridica
di diritto privato quali associazioni e fondazioni. Sono le uniche
quindi che potevano lasciare, perché lì ci sono state delle
interpretazioni fatte poi dal Ministero competente sulla tipologia
di fondazione, su quelli che potevano essere i risvolti, per cui
abbiamo creduto opportuno per quella che è la nostra realtà... e
abbiamo detto con onestà che altre Regioni lo hanno fatto, quindi
ci siamo avvalsi anche di quello che non credo sia... se fanno
bene, non penso che ci sia nulla da rimproverarsi se si guarda
anche a quello che fanno gli altri, noi lo diciamo apertamente
quando non siamo d'accordo quando riteniamo che sia utile per
chiarire alcuni temi, con questo spirito lo abbiamo fatto e lo
abbiamo dichiarato apertamente.
Président
- L'amendement n° 3 du groupe ALPE est retiré;
j'en donne lecture pour le procès-verbal:
Emendamento
Alla lettera e) del comma 2 dell'articolo 3 della 1.r.
18/1998, come sostituito dal comma 3 dell'art. 3 del d.l., sono
aggiunte, in fine, le seguenti parole: ", le cui modalità di
affidamento sono disciplinate da altra normativa".
Je donne lecture de l'amendement du Président de la Région:
Emendamento
Dopo il comma 3 dell'articolo 3 del dl, è aggiunto il
seguente:
"3bis. Dopo il comma 3 dell'articolo 3 della 1.r. 18/1998, è
inserito il seguente:
"3bis. In considerazione della natura professionale dei
relativi incarichi, gli organi di revisione, anche monocratici,
degli enti the ricevono in via ordinaria contributi a carico del
bilancio della Regione, fatte salve le eccezioni già previste
dall'articolo 6, comma 2, del decreto-legge 31 maggio 2010, n. 78
(Misure urgenti in materia di stabilizzazione finanziaria e di
competitività economica), convertito con modificazioni dalla legge
30 luglio 2010, n. 122, hanno diritto ad un compenso determinato
con riguardo agli onorari minimi stabiliti dalla tariffa
professionale vigente.".".
Je soumets au vote l'article 3 dans le texte ainsi amendé:
Articolo 3
(Modificazioni all'articolo 3)
1. La rubrica dell'articolo 3 della l.r. 18/1998 è sostituita
dalla seguente: "Natura degli incarichi".
2. Dopo il comma 1 dell'articolo 3 della l.r. 18/1998, è
inserito il seguente:
"1bis. Gli incarichi sono conferiti con contratti di lavoro
autonomo disciplinati dagli articoli 2222 e seguenti e 2229 e
seguenti del codice civile.".
3. Il comma 2 dell'articolo 3 della l.r. 18/1998 è sostituito
dal seguente:
"2. Sono esclusi dall'ambito di applicazione della presente
legge:
a) gli incarichi conferiti per la rappresentanza in giudizio
e il patrocinio dell'Amministrazione regionale;
b) gli incarichi relativi ad arbitrati e ad adempimenti
notarili;
c) gli incarichi per relazioni in convegni, conferenze o
eventi similari;
d) le prestazioni professionali consistenti nella resa di
adempimenti obbligatori per legge;
e) gli appalti e le esternalizzazioni di servizi necessari
per raggiungere gli scopi dell'Amministrazione regionale;
f) gli incarichi professionali disciplinati dal capo IV della
legge regionale 20 giugno 1996, n. 12 (Legge regionale in materia
di lavori pubblici), e della parte II, titolo I, capo IV del
decreto legislativo 12 aprile 2006, n. 163 (Codice dei contratti
pubblici relativi a lavori, servizi e forniture in attuazione delle
direttive 2004/17/CE e 2004/18/CE).".
4. Dopo il comma 3 dell'articolo 3 della l.r. 18/1998, è
inserito il seguente:
"3bis. In considerazione della natura professionale dei
relativi incarichi, gli organi di revisione, anche monocratici,
degli enti che ricevono in via ordinaria contributi a carico del
bilancio della Regione, fatte salve le eccezioni già previste
dall'articolo 6, comma 2, del decreto-legge 31 maggio 2010, n. 78
(Misure urgenti in materia di stabilizzazione finanziaria e di
competitività economica), convertito con modificazioni dalla legge
30 luglio 2010, n. 122, hanno diritto ad un compenso determinato
con riguardo agli onorari minimi stabiliti dalla tariffa
professionale vigente.".
Conseillers présents: 32
Votants: 27
Pour: 27
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Article 4: même résultat.
A l'article 5 il y a les amendements n° 4, n° 5 et n° 6 du
groupe ALPE.
La parole au Conseiller Louvin.
Louvin (ALPE)
- Grazie Presidente.
Sono tre proposte di modifica della formulazione. Intanto stiamo
parlando di un articolo che riguarda la valutazione comparativa,
quindi la procedura con la quale si rende pubblica la necessità di
ricorrere ad un apporto professionale esterno e, prima di conferire
questo incarico, si emana un apposito avviso. Pregherei anche...
perché mi pare che diano utili indicazioni soprattutto i primi due
emendamenti, il terzo può essere oggetto di una valutazione più
politica, ma i primi due mi pare che siano dei suggerimenti più che
pertinenti e che derivano non tanto da una nostra particolare
competenza, ma da indicazioni provenienti dagli stessi ordini.
"Sarebbe auspicabile
- chiedono gli ordini professionali -
"indicare che la durata dell'incarico è precisata con
riferimento alla specifica natura temporanea dello stesso"
.
Quando si emette un avviso, è bene dire l'oggetto e il compenso
dell'incarico, ma è anche rilevante, Presidente, lei lo sa meglio
di chiunque altro... insomma dire se deve essere espletato in tre
mesi, in sei mesi, o in un anno cambia qualcosa. Qui non è scritto
che l'avviso che viene fatto indica la durata della consulenza -
siamo alla lettera a) del comma 2 di questo articolo 7; vi prego di
guardare, perché si può farne oggetto di una tranquilla valutazione
senza che rappresenti una bandierina piantata -, ma ci sembra utile
dire nell'avviso:
"guardate che questo lavoro va fatto in sei
mesi, piuttosto che in un anno"
, perché non è indifferente
rispetto all'interesse a partecipare dei singoli
professionisti.
L'emendamento n. 5 profila meglio la lettera a) del quarto
comma: qui siamo alla parte di valutazione. Nella valutazione si
deve procedere
"all'esame
- dice il testo che ha licenziato
la commissione -
dei titoli posseduti, delle esperienze e delle
abilità professionali maturate in relazione all'attività oggetto
dell'incarico"
. Su questo ci sono delle riserve molto
esplicite, noi abbiamo ripreso testualmente dai documenti che ci
hanno sottoposto gli ordini professionali sul fatto che si proceda
ad una valutazione di abilità professionali da parte di soggetti
che non sono magari titolati ad esprimere valutazioni sulle abilità
professionali. È un concetto abbastanza scivoloso, gli ordini lo
indicano come ridondante e superfluo, perché si ritiene più che
sufficiente e più pertinente a questo tipo di valutazione limitarsi
ai titoli e alle esperienze:
"bene, sei esperto in settore
idraulico, va bene che tu lo faccia
,
ti ritengo
particolarmente abile o più abile di un tuo collega in una
questione"
, è un punto di vista che, anche esplicitato in un
provvedimento amministrativo, può dare luogo a delle contestazioni.
Ritengo saggia la posizione degli ordini che non va a favore di uno
o dell'altro, ma consente una migliore definizione.
L'ultimo punto è per noi qualificante sul piano della scelta
politica ed è dire che gli elenchi aperti di accreditamento, questi
piccoli albi interni possano essere utilizzati solo entro certi
limiti: penso a tutti i lavori di accatastamento, alle piccole
pratiche, qui è normale che si proceda con essi. Quando si sale
oltre le decine di migliaia di euro, noi abbiamo fissato una soglia
che ci è sembrata di buon senso di 20.000 euro annui, diventa un
incarico di un certo spessore come rapporto consulenziale, per il
quale vale la pena procedere ad una valutazione comparativa; su
questo non mi pare che la commissione si sia pronunciata
approfonditamente, rimettiamo alla valutazione dei colleghi.
Président
- La parole au Conseiller Rigo.
Rigo (PD)
- Intervengo brevissimamente. Per quanto ci
riguarda, da quanto abbiamo potuto capire da un esame di questa
mattina, credo che l'emendamento n. 4 colmi una lacuna, mettere la
durata mi sembra sia importante per essere chiari fin dall'inizio.
Credo anche che la formulazione dell'emendamento n. 5 della lettera
a) risponda a quei criteri a cui si ispira proprio il disegno di
legge, quindi non la faccio lunga, mi sembra che raccolga meglio
rispetto alla formulazione di questa lettera.
Per quanto riguarda l'emendamento n. 6, credo siano pochi i
casi, non sono le grandi cose, come ha detto il collega, sono
piccoli numeri; il compenso non superiore a 20.000 netto di IVA mi
sembra che sia un po' basso. Il principio potrebbe essere buono, ma
mi pare che 20.000 euro non sia la soglia più corretta questo è
quello che abbiamo pensato noi, poi...
Président
- La parole au Président de la Région,
Rollandin.
Rollandin (UV)
- Credo che le considerazioni fatte siano
sicuramente valide. Vorrei solo attirare l'attenzione sul primo
emendamento: quello della durata; se la durata è cinque mesi e poi
per caso nell'ambito dell'incarico questo deve fare una settimana
in più, per noi sono dolori.
Attenzione la durata massima è undici mesi, già in quelli di
undici mesi... molto spesso i consulenti hanno lavorato
gratuitamente per finire dei progetti oltre gli undici mesi, lo
dico con rispetto per chi lo ha fatto; se io dico
"sette
mesi"
, se è sette mesi e un giorno, io sono finito. Il massimo
quindi è undici mesi, poi, se diventa tassativo scrivere che sono
cinque mesi, rischiamo di farci del male da soli, perché il giorno
che si fa una settimana in più dovrei rifare l'incarico, perché
questo non può più lavorare. Questa è l'unica ragione, capisco...
ma, siccome c'è già il periodo massimo di undici mesi, se do un
incarico inferiore ai cinque, sei mesi, non è... dai sei mesi agli
undici mesi ci può stare una valutazione che già nel compenso si
capisce se è undici mesi o meno. Questa è la ragione per cui non
riteniamo ulteriormente di appesantire una regola che rischia di
essere difficile da applicare.
Per quanto riguarda togliere i titoli, più che i titoli,
l'abilità professionale, emendamento n. 5, su questo credo non sia
facile... però, attenzione, l'esperienza è un discorso, l'abilità
professionale non è la stessa cosa: ci può essere uno che ha tanta
esperienza, ma poca abilità professionale e ci sono degli esempi
eclatanti anche in giro. C'è gente che ha un bel curriculum, ma poi
se vai a vedere l'abilità professionale ci sono dei problemi, i
Comuni sono stati i primi a farci delle lunghe elencazioni di cosa
non coincide fra esperienza e abilità professionale.
Sul terzo punto per quanto riguarda i 20.000, anche qui voglio
dire, nel momento in cui mettiamo 20.000 se con l'IVA diventa
22.000, io devo rifare... prima di tutto è basso, ma noi crediamo
sia meglio non metterlo per il momento. Questa è una legge che...
guardiamola come applicazione, se dopo un anno di applicazione, ci
fossero dei chiarimenti, guardiamo quali sono i risultati, nulla
vieta di reinserire il discorso di fare una valutazione su questo,
ma oggi non ci sentiamo di mettere tali vincoli per le ragioni che
ho detto.
Président
- La parole au Conseiller Caveri.
Caveri (UV)
- Solo un breve addendo a quanto già spiegato
dal Presidente della Regione: laddove i punti a) e b) sono stati
accorpati, sono stati accorpati perché il relatore è stato attento
a cosa hanno detto gli ordini nella fase dell'audizione, ossia gli
ordini non hanno contestato l'abilità professionale, ma che vi
fosse - e effettivamente, nel momento in cui è stato presentato
l'emendamento, si è dato loro ragione - che fossero scissi nei
punti a) e b). Chiederei quindi di ritirarlo, perché è una fase
ancora vecchia della discussione, ossia, quando si è discusso con
gli ordini, ho chiesto esplicitamente... poi sono riuscito a
perdere gli appunti della commissione, ho cercato di "tagliarmi le
vene" perché avevo lasciato la cartellina, ma posso assicurare i
colleghi... capita, io sono un grafomane, ma se perdo la
cartellina, devo andare a memoria, ma vi assicuro che era stato
detto di accorpare i punti) a e b), perché loro stessi nella
discussione, che sarà magari rendicontata nelle audizioni, non
avevano eccepito sull'abilità professionale. Perché questo, detto
fra di noi, dà anche qualche vantaggio ai locali rispetto ad una
mera questione dell'esperienza, perché, dal punto di vista dei
curricula, talvolta arrivano quelli con dei curricula che arrivano
fino in cima a questa stanza...
Président
- La parole au Conseiller Louvin.
Louvin (ALPE)
- Mi pare che queste obiezioni siano un
poco formalistiche. Presidente e collega Caveri, per quanto
riguarda la questione della durata, intanto conosciamo bene tutta
la normativa in materia di appalti e di esternalizzazioni e non
esiste da nessuna parte un'impossibilità di fare una "coda" di
rapporto quando questa sia strettamente connessa e permetta il
completamento di un lavoro. Certo che va rivalutato il
quantum
rispetto ai tempi, può esserci una responsabilità
dell'Amministrazione o un fatto dovuto ad eventi eccezionali, ma mi
pare obiettivamente che l'eventualità di dover prolungare un
rapporto consulenziale non stravolga l'assetto di questo tipo di
riferimento. Certo che, se l'Amministrazione ha degli atteggiamenti
costantemente derogatori e palesemente di aggiramento della norma,
questo la mette in torto, ma noi riteniamo che sia un elemento
importante. Ripeto: dire se un lavoro da 20.000 euro deve essere
fatto in tre mesi o in un anno ha importanza per chi concorre, non
dirlo consente all'Amministrazione di giocare o di poter cambiare
l'assetto del rapporto e qualcuno magari può essere meglio
informato di altri su come si conduce un certo tipo di consulenza,
su che margini di disponibilità si può far conto da parte
dell'Amministrazione e qualcuno trovarsi più alle strette. Ci
sembra un dato di equità
annoncer la couleur
prima di
mettere sul tavolo una consulenza.
Per quanto riguarda le esperienze e le abilità, mi rammarico
dello smarrimento degli appunti del collega, sicuramente
l'intelligenza e la memoria non fanno difetto al collega Caveri, io
invece mi baso su quello che abbiamo ricavato dai documenti versati
in atti, perché su questo punto sia i commercialisti, sia gli altri
ordini ci hanno puntualmente richiesto di intervenire. Pare una
contraddizione in termini il fatto che i dirigenti della pubblica
amministrazione, che devono affidare all'esterno incarichi
professionali che richiedono competenze non presenti all'interno
della pubblica amministrazione... perché lo scriviamo nella
delibera...
(interruzione del Consigliere Caveri, fuori
microfono)
...stiamo parlando del punto delle abilità. Allora i dirigenti
che dicono:
"qui non possiamo farlo noi, perché non abbiamo le
competenze, dobbiamo chiamare qualcuno fuori, però noi giudichiamo
se sono abbastanza abili"
... questa è la loro obiezione ed è
un'obiezione che anche l'insieme degli ordini nel suo documento ha
ribadito con una certa enfasi. Qui vedremo come verranno stilate
queste deliberazioni, vedremo che tipo di valutazioni verranno
fatte.
Per quanto riguarda la questione dei 20.000 euro, Presidente, mi
aspettavo una risposta più politica: se venisse fuori che poi sono
21.000... e la riserva di reinserirlo... ma lei poco fa ci ha detto
che non vuole venire, perché ci ha bocciato l'emendamento, a
relazionare dopo un anno sull'andamento di questa legge... e poi ci
ha detto che sareste magari disponibili a reinserirlo. A noi
avrebbe fatto comodo, dal punto di vista del lavoro consiliare, che
fosse data questa scadenza, sentire che lei veniva in commissione a
riferire sull'andamento delle urgenze, degli affidamenti, della
loro pubblicità e poi rivederla insieme. Rammarico, ma non vedo
particolare attenzione rispetto a queste problematiche.
Président
- Je soumets au vote l'amendement n° 4 du
groupe ALPE, qui récite:
Emendamento
Alla lettera a) del comma 2 dell'articolo 7 della l.r.
18/1998, come sostituito dall'articolo 5 del d.l., dopo le parole:
"l'oggetto" sono inserite le seguenti: ", la durata".
Conseillers présents et votants: 33
Pour: 8
Contre: 25
Le Conseil n'approuve pas.
Président
- Je soumets au vote l'amendement n° 5 du
groupe ALPE, qui récite:
Emendamento
La lettera a) del comma 4 dell'articolo 7 della l.r. 18/1998,
come sostituito dall'articolo 5 del d.l., è sostituita dalla
seguente:
"a) esame dei titoli posseduti e delle esperienze di lavoro
maturate in relazione all'attività oggetto dell'incarico;".
Même résultat. Je soumets au vote l'amendement n° 6 du groupe
ALPE, qui récite:
Emendamento
Al primo periodo del comma 6 dell'articolo 7 della l.r.
18/1998, come sostituito dall'articolo 5 del d.l., le parole:
"degli incarichi stessi" sono sostituite dalle seguenti: "di
incarichi per i quali sia previsto un compenso non superiore ad
annui euro 20.000 al netto dell'IVA e oneri di legge".
Conseillers présents: 33
Votants: 30
Pour: 5
Contre: 25
Abstentions: 3 (Donzel, Carmela Fontana, Rigo)
Le Conseil n'approuve pas.
Président
- Je soumets au vote l'article 5:
Conseillers présents: 33
Votants: 28
Pour: 28
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Article 6: même résultat.
A l'article 7 il y a les amendements n° 7 et n° 8 du groupe
ALPE.
La parole au Conseiller Louvin.
Louvin (ALPE)
- Grazie Presidente.
Siamo su una questione centrale, quindi è bene che facciamo, per
quanto ci riguarda, assoluta attenzione. Siamo sul punto delle
cause di incompatibilità ed esclusione dell'attività di incarico di
consulenza rispetto all'Amministrazione. Mi permetta, Presidente,
di ricordare il testo base da cui si parte, che è un testo lineare:
parlo del testo base della legge n. 18/1998 in vigore fino a questo
momento, si dice in proposito che
"non possono essere conferiti
incarichi a dipendenti di enti pubblici impiegati a tempo pieno,
esclusi i docenti universitari, ai membri del Consiglio regionale
ed ai parlamentari eletti in Valle d'Aosta, nonché a coloro che si
trovino in situazione di conflitto di interessi con
l'Amministrazione regionale nella materia oggetto
dell'incarico"
. Per quanto ci riguarda, non avremmo modificato
una virgola, ci sembrava un assetto molto lineare e netto: chi è
dipendente pubblico non è incaricabile di consulenza, qui
attenzione: non è incaricabile lui di consulenza, ma non è che non
si può ricorrere a quel tipo di apporto qualora assolutamente
necessario. Perché se ne è discusso in commissione dicendo che, se
abbiamo bisogno di lumi da parte di un ingegnere dell'ufficio
dell'Agenzia delle entrate, di un tecnico di un Comune, nulla
impedisce che nel rapporto da amministrazione ad amministrazione si
disponga di una collaborazione, ma nell'ambito di un lavoro che
rimane lavoro dipendente.
La formulazione della proposta della Giunta poi recepita dalla
commissione con la nostra astensione è molto diversa, si dice:
"non possono essere conferiti incarichi a dipendenti di enti
pubblici impiegati a tempo pieno, se non previamente autorizzati
dall'ente di appartenenza, ai membri del Consiglio regionale, ai
parlamentari eletti in Valle d'Aosta e a coloro che si trovino in
situazioni di conflitto di interessi..."
. Questo articolo ha
omesso di richiamare, come in precedenza avveniva, i docenti
universitari ed è poco importante, perché l'incaricabilità dei
docenti universitari è prevista dal loro ordinamento, lo stesso
vale per i ricercatori, noi riteniamo utile chiarirlo, ma fa parte
di un altro discorso. Il punto è che questo articolo, per come è
modificato, consente genericamente l'incaricabilità da parte
dell'Amministrazione regionale di persone che hanno un rapporto di
dipendenza con enti pubblici, non si dice:
"del comparto"
,
non del comparto, interni, esterni... è una formulazione a tutto
campo. A noi - ma non solo a noi - sembra che questo tipo di
apertura sia di forte impatto sul mondo professionale, sono le
parole che riprendo da quanto è stato detto in commissione, infatti
si apre il mondo delle consulenze anche ai pubblici dipendenti e si
potrebbero creare delle situazioni di concorrenza tra dipendenti e
liberi professionisti. Noi non vediamo motivo di socchiuderla
questa porta, non intuiamo situazioni nelle quali non si possa fare
astrazione da tale situazione di tenere i dipendenti nella
condizione di fare i dipendenti e di non aprire il capitolo del
ricorso alle consulenze dei dipendenti pubblici di altri enti o
della nostra Regione, perché questa legge è a valere, ormai dalla
configurazione che ha preso, su tutto il comparto del pubblico
impiego e vale anche come autorizzazione ai Comuni ad avvalersi,
ove previamente autorizzati, di dipendenti di altri Comuni o della
Regione. Pensiamo che questo non sia opportuno, stiamo parlando di
dipendenti a tempo pieno; se il concetto di tempo pieno ha un
significato, e ce l'ha nella pubblica amministrazione, questo non
deve essere quello di poter fare insieme al tempo pieno anche delle
consulenze.
L'emendamento n. 8 riguarda semplicemente l'estensione di questa
incompatibilità al livello comunale per i rappresentanti eletti nei
Consigli comunali e nelle Giunte comunali, in modo che anche per
loro valga reciprocamente la stessa situazione che noi poniamo per
i Consiglieri regionali. Il Consigliere regionale non deve essere
incaricabile di consulenza, non lo siano anche i rappresentanti
degli enti locali, membri delle Giunte e delle assemblee
elettive.
Président
- La parole au Président de la Région,
Rollandin.
Rollandin (UV)
- Questo punto è già stato ampiamente
illustrato in commissione, credo che il relatore Caveri abbia già
spiegato le ragioni per le quali si è tenuto quella dizione
iniziale, perché faccio presente che all'articolo 3 fra le
esclusioni è scritto:
"gli incarichi professionali disciplinati
dal capo IV della legge n. 12..."
, che "vive" e che esclude
espressamente che si possa far ricorso fra gli enti pubblici e a
quello che lei diceva.
Il problema degli incarichi: quello che si vuole significare è
che si possa far ricorso ad esempio a dirigenti dello Stato, quindi
pubblica amministrazione, come avviene spesso per conferenze, per
consulenze e che possono in questo modo essere autorizzati e
partecipare. Per i professori universitari c'è già l'autorizzazione
e non ce n'è bisogno, ma questa è la ragione per cui non c'è alcuna
difficoltà per quanto riguarda quelli del comparto di far
concorrenza, perché, diciamoci la verità, tutto era nato perché
dicevano:
"ma come, io ingegnere mi troverò che l'ingegnere dei
lavori pubblici è autorizzato a fare un lavoro di un certo tipo e
quindi il geometra viene incaricato..."
, non è così, perché è
espressamente vietato dalla legge n. 12 senza possibilità di
equivoco! L'unica apertura che viene data con questo articolo è che
ridà la possibilità all'Amministrazione di avvalersi di altri
organi dello Stato o di altre amministrazioni, se autorizzati, per
svolgere consulenze che richiedono un'alta professionalità.
Président
- La parole au Conseiller Caveri.
Caveri (UV)
- Devo dire che questo è un argomento che
abbiamo discusso nell'ultima riunione delle commissioni, era ovvio
che, nel momento in cui gli ordini professionali sono venuti da
noi, eravamo stati tutti vivamente impressionati, il Presidente
potrà confermarvi che lo stesso relatore aveva significato le
preoccupazioni, allora abbiamo chiarito che, operando su questo
tipo di consulenze tecniche, la legge n. 12 che vieta
espressamente... noi, in realtà, dobbiamo fare piazza pulita di
questo. Il dubbio che effettivamente questo non si applicasse ai
dipendenti del comparto unico era già venuto al collega La Torre
nel corso della discussione in commissione, quando ad un certo
punto ha detto rivolgendosi a me:
"come è possibile che
all'articolo 2 si dica: "al fine di soddisfare esigenze a cui non è
possibile far fronte con personale in servizio""
. È chiaro
allora che questo riferimento conferma che, nel momento in cui tu
non puoi usare del personale in servizio, non è che quel personale
in servizio lo puoi trasferire. Fra l'altro, noi non solo facciamo
le leggi, ma in questo momento interpretiamo anche in maniera
chiara... i lavori preparatori di una legge valgono anche per la
successiva interpretazione, quindi noi diciamo con chiarezza, come
ha fatto il Presidente, che il comparto unico è escluso e questo è
a valere su delle amministrazioni pubbliche che non abbiano a che
fare con il comparto unico. Voglio dire... è chiarissimo, ma va
letto, da una parte, come ha fatto il Presidente con la legge n.
12, che esclude esplicitamente per... e lo abbiamo chiarito e,
dall'altra, va ricordato che vale anche il principio espresso
all'articolo 2, che dice:
"laddove non c'è personale in
servizio"
. Non è che prendi uno e lo sposti di là e, visto che
il comparto unico c'è e si dice che questo vale anche per i Comuni,
è chiaro che il rischio di intercomunicabilità non c'è, o comunque
in questo momento lo diciamo con assoluta chiarezza per evitare
ambiguità.
Président
- La parole au Conseiller Louvin.
Louvin (ALPE)
- Grazie Presidente.
Intervengo solo per significare un aspetto: noi non abbiamo
sollevato tale questione a scopo protezionistico esclusivo
nell'interesse degli ordini professionali, ma perché abbiamo una
convinzione: che chi sceglie di fare il lavoratore dipendente a
tempo pieno deve assolvere questa funzione nell'esclusivo interesse
dell'ente per il quale lavora. Il rapporto consulenziale per altri
enti non rientra in questa nozione, se c'è una collaborazione, deve
essere da ente a ente e dobbiamo prima o poi - non ci riuscirà
questa generazione politica, lo farà speriamo un'altra - uscire da
tale logica, per cui la dirigenza, in particolare delle pubbliche
amministrazioni (in Italia questo è diventato un cancro), deve
smetterla di fare prestazioni libero-professionali all'esterno. Non
so se qualcuno di voi sa cos'è successo nel settore della
magistratura, in rami particolari e delicati dello Stato, siccome
si parla di incarichi a soggetti di provenienza statale, quanto
questo abbia danneggiato dalle procedure arbitrali ad altre
prestazioni libero-professionali, regolarmente autorizzate dagli
uffici di Presidenza ai più alti livelli: di destra, di sinistra,
di centro, di qualsiasi settore! Questo è un problema politico
fondamentale, per cui chi è dipendente dell'Amministrazione come
funzionario, non in rami che hanno una funzione diversa,
tipicamente consulenziale come può essere quella di un professore
del Politecnico di Torino che viene richiesto per una procedura di
consulenza, ma un dirigente dell'amministrazione pubblica sia di un
Comune, che della Regione, che dello Stato per noi deve fare quel
lavoro; questo è un punto focale. La nostra posizione non è di
ricamo sulla questione interna, è di fondo e qui vi chiediamo di
esprimervi con precisione e di evitarlo, perché abbiamo avuto in
questa sede in passato e si potranno avere anche in futuro delle
grosse discussioni su tali incarichi. Facciamo in modo che non ci
sia la possibilità di ricorso a questo tipo di strumenti, evitiamo
che vi siano future polemiche, che ci siano pressioni da parte di
rami dell'amministrazione dello Stato, perché se si prende un certo
consulente, questo possa accelerare le cose, perché queste cose non
portano alla fine buoni risultati. Se ci deve essere un rapporto,
sia alla luce del sole con i vertici di quella amministrazione e si
disponga un avvalimento di tali risorse, ma non attività
libero-professionali; questo è il nostro punto di vista.
Président
- Je soumets au vote l'amendement n° 7 du
groupe ALPE, qui récite:
Emendamento
Il comma 1 dell'articolo 8 della l.r. 18/1998, come
sostituito dall'articolo 7 del d.l., è sostituito dal
seguente:
"1. Non possono essere conferiti incarichi, appalti ed
esternalizzazioni di servizi da parte dell'Amministrazione
regionale, degli enti pubblici non economici dipendenti dalla
Regione e delle società controllate dalla stessa a dipendenti di
enti pubblici impiegati a tempo pieno, esclusi i docenti e i
ricercatori universitari, ai membri del Consiglio regionale, ai
parlamentari eletti in Valle d'Aosta e a coloro che si trovino in
situazioni di conflitto di interessi con l'Amministrazione
regionale.".
Conseillers présents: 32
Votants: 30
Pour: 5
Contre: 25
Abstentions: 2 (Carmela Fontana, Rigo)
Le Conseil n'approuve pas.
Président
- L'amendement n° 8 du groupe ALPE est chuté;
j'en donne lecture pour le procès-verbal:
Emendamento
Dopo il comma 1 dell'articolo 8 della l.r. 18/1998, come
sostituito dall'emendamento n. 7, è aggiunto il seguente:
"1bis. La disposizione di cui al comma 1 si applica, anche in
riferimento agli incarichi, appalti ed esternalizzazioni di servizi
conferiti dagli enti locali, di cui alla legge regionale 7 dicembre
1998, n. 54 (Sistema delle autonomie in Valle d'Aosta), ai
componenti dei rispettivi organi esecutivi ed assemblee
rappresentative.".
Je soumets au vote l'article 7:
Conseillers présents et votants: 32
Pour: 27
Contre: 5
Le Conseil approuve.
Président
- A l'article 8 il y a l'amendement n° 9 du
groupe ALPE.
La parole au Conseiller Louvin.
Louvin (ALPE)
- Il mio intervento sarà rapido. Durante la
discussione in commissione è stata fortemente apprezzato dai nostri
interlocutori, i rappresentanti degli ordini professionali,
l'ipotesi che venissero regolamentati attraverso schemi-tipo di
disciplinare i rapporti intercorrenti fra l'Amministrazione e i
consulenti, qui siamo sul terreno dei rapporti consulenziali
diciamo stabili. C'è un precedente autorevole e utile di
collaborazione con l'Ordine professionale degli avvocati, per il
quale è stato definito in passato per evitare problemi di tipo
deontologico per gli appartenenti all'ordine che volevano svolgere
questa attività in regime di consulenza continuativa con
l'Amministrazione, chiediamo che tale tipo di regime venga
generalizzato per avere un'impronta comune condivisa con gli ordini
professionali. Fa parte di un'amministrazione dialogante, non
vincola la Regione, ma dà un modello generale di riferimento che
penso possa essere gradito per indicare eventuali conformazioni
dell'impegno che viene assunto rispetto al resto della categoria
professionale e ai suoi rapporti con l'Amministrazione
regionale.
Président
- La parole au Président de la Région,
Rollandin.
Rollandin (UV)
- Anche con gli enti locali è garantito il
coordinamento con gli ordini recependo un'osservazione fatta e che
abbiamo letto con attenzione... non esclude che ci sia la
possibilità poi... perché con questo emendamento si vuole in
qualche modo... dice:
"la disposizione di cui... si applica,
anche in riferimento agli incarichi... ed esternalizzazioni di
servizi"
e poi in fondo
"ai componenti dei rispettivi organi
esecutivi ed assemblee rappresentative"
, quindi questo vuol
dire di fatto agli enti locali. Sul disciplinare-tipo l'unica
notazione più di natura tecnica è che ogni incarico ha un apposito
disciplinare e gli elementi indispensabili sono già previsti in
legge, quindi riteniamo che questo sia già oggi una realtà. Non c'è
quindi bisogno di ripetere che il disciplinare di incarico è
redatto nei confronti di schemi-tipo, perché ognuno ha già il
proprio schema-tipo, quindi chiederei di ritirarlo, perché questo
c'è già, proprio tecnicamente, qui non è una valutazione politica:
è una valutazione tecnica.
Président
- La parole au Conseiller Louvin.
Louvin (ALPE)
- Strano che esista, perché sono gli stessi
collegi professionali che danno la disponibilità a partecipare a
tavoli di lavoro finalizzati alla stesura di tali strumenti
contrattuali, sono loro che si rendono disponibili a fare questo
tipo di lavoro per preparare la traccia. Fra l'altro, non sono
neanche generici nell'indicare i motivi per i quali lo ritengono
utile: per evitare il possibile instaurarsi di situazioni di
concorrenza sleale fra consulenti e liberi professionisti e con la
conseguenza tangibile di un'ulteriore riduzione delle opportunità
lavorative, ossia lo sentono come un bisogno di dire che chi
accetta di fare un certo tipo di lavoro per l'Amministrazione, si
autovincola a non fare un certo tipo di concorrenza sleale. Qui il
problema è definirlo in relazione alle singole tipologie di
rapporto lavorativo, perché un geologo non fa le stesse cose di un
avvocato; siccome gli avvocati hanno fatto questo tipo di
ragionamento, c'è un disciplinare tipo per quella categoria,
abbiamo chiesto loro e non c'è per altre categorie, ritenevamo
utile metterlo. Capisco che il Presidente non ritenga necessario
farlo, ma la nostra richiesta ha un senso e una motivazione molto
precisa, ha una base documentata anche nel lavoro che abbiamo fatto
in commissione.
Président
- Je soumets au vote l'amendement n° 9 du
groupe ALPE, qui récite:
Emendamento
Dopo il primo periodo del comma 2 dell'articolo 9 della l.r.
18/1998, come sostituito dall'articolo 8 del d.l., è inserito il
seguente: "Il disciplinare di incarico è redatto in conformità agli
schemi-tipo di disciplinare predisposti, in riferimento alla natura
degli incarichi, dalla Regione di concerto con gli ordini e i
collegi professionali.".
Conseillers présents et votants: 31
Pour: 7
Contre: 24
Le Conseil n'approuve pas.
Président
- Je soumets au vote l'article 8:
Conseillers présents: 31
Votants: 26
Pour: 26
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Article 9: même résultat.
A l'article 10 il y a l'amendement n° 10 du groupe ALPE.
La parole au Conseiller Louvin.
Louvin (ALPE)
- Siamo sulla problematica del
convenzionamento con gli istituti pubblici di alta specializzazione
cui questa, come altre amministrazioni, ricorre giustamente per
l'assolvimento di incarichi di studio, di ricerca di particolare
rilievo. Qui il punto di distinzione della nostra posizione
rispetto a quella che ha assunto la maggioranza in commissione
riguarda l'ampiezza di questo possibile ricorso. Anche qui gli
ordini professionali hanno espresso, fra l'altro con dovizia di
argomenti tecnici e giurisprudenziali, richiami a decisioni del
Consiglio di Stato e ad Autorità di vigilanza, un concetto molto
semplice: il ricorso al convenzionamento sia possibile solo ed
esclusivamente quando questo rientra negli scopi precipui dell'ente
di specializzazione a cui si fa ricorso. Non quindi una possibilità
generica di stipulare apposite convenzioni con istituti tra l'altro
pubblici, il che, Presidente, dovrebbe anche metterla in attenzione
sul fatto che non è permesso convenzionarsi con un istituto di
ricerca privato, per esempio con un ramo dell'Università Bocconi di
Milano, perché è un ente privato e non pubblico e molte altre
università ed enti di ricerca hanno questi connotati. Abbiamo
riformulato diversamente questo emendamento, non in termini
polemici, perché quello che preme è che si possa attingere a tale
bacino, ma semplicemente facendolo solo laddove questo rientri
nell'ambito di interesse scientifico e di ricerca. In sostanza cosa
dicono gli ordini professionali? Non è che sotto il "cappello" di
un generico incarico a questo ente di ricerca poi ci ritroviamo a
lavorare tutti i rilevatori, tutte le persone che operano
professionalmente come geometri, geologi, agronomi, eccetera, e che
ce li ritroviamo sotto il "cappello" di un ente universitario che
fa una mediazione? Semplicemente dicono che, se si tratta di lavoro
puramente professionale, lo facciano i professionisti; se è un
incarico di studio e di ricerca, che sia funzionale alla vocazione
specifica di quell'ente che deve avere nel suo statuto queste cose.
Questa non è un'invenzione dei nostri ordini professionali, c'è
fiore di decisione giurisprudenziale su tale tema e credo che,
anche soprattutto in vista della realizzazione di opere pubbliche,
dove possono esservi studi di fattibilità, progetti preliminari o
altro, il ricorrere ad enti strumentali, ma che hanno uno scopo
diverso, di studio e di ricerca, per poi avere una ricaduta
professionale... che tendono a fare questi istituti... sappiamo che
oggi ci si allarga tutti e, essendo in un momento di crisi
finanziaria dei soggetti che operano nel campo della ricerca, si
cerca di allargare le basi. C'è chi ha un'attività collaterale, un
dipartimento di ricerca guarda caso comincia ad allargarsi, questa
è una piccola cautela che invitiamo a prendere, poi sappiamo che in
genere non c'è un abuso da parte delle amministrazioni in quel
senso, ma ci pare utile e di buon senso. Le ricordo tale aspetto,
Presidente, di una formulazione che non vincoli ad istituti
pubblici, ma anche ad istituti privati.
Président
- La parole au Président de la Région,
Rollandin.
Rollandin (UV)
- Le modifiche introdotte sono due: la
prima, dopo le parole
"per gli incarichi di studio e di
ricerca"
si inseriscono le parole
"aventi carattere
generale"
. Francamente diventa difficile capire cosa questo
significa, siccome parliamo di alta specializzazione e ricerca
avente carattere generale, è una contraddizione, perché il
carattere generale... allora non specifico, esattamente l'opposto
di quello che si veniva a dire... ossia ne approfittiamo per fare
di tutto.
L'altro aspetto, l'ultimo, dove si chiede che
"le convenzioni
non possono comunque avere ad oggetto servizi di ingegneria ed
architettura, ivi compresi gli studi preliminari e di
fattibilità"
. Questi servizi sono già esclusi in base alla
legge n. 12, voglio richiamarlo, perché questo è un altro punto che
poteva essere in un primo momento anche dagli ordini
sottovalutato... quello che era il richiamo all'articolo 12...
perché sono già esclusi. Questo è un problema già risolto, per cui,
se non ritirate l'emendamento, voteremo contro.
Président
- Je soumets au vote l'amendement n° 10 du
groupe ALPE, qui récite:
Emendamento
L'articolo 11bis della l.r. 18/1998, inserito dall'articolo
10 del d.l., è sostituito dal seguente:
"Art. 11bis
(Convenzionamento con istituti di alta
specializzazione)
1. Per incarichi di studio e di ricerca aventi carattere
generale, l'Amministrazione regionale può stipulare apposite
convenzioni con istituti di alta specializzazione, anche
universitaria, qualora rientrino nell'ambito di interesse
scientifico e di ricerca dei medesimi. Le convenzioni non possono
comunque avere ad oggetto servizi di ingegneria ed architettura,
ivi compresi gli studi preliminari e di fattibilità.
2. Le convenzioni di cui al comma 1 sono approvate con
deliberazione della Giunta regionale.".
Conseillers présents: 32
Votants: 29
Pour: 5
Contre: 24
Abstentions: 3 (Donzel, Carmela Fontana, Rigo)
Le Conseil n'approuve pas.
Président
- Je soumets au vote l'article 10:
Conseillers présents: 33
Votants: 28
Pour: 28
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Article 11: même résultat.
A l'article 12 il y a l'amendement n° 11 du groupe ALPE.
La parole au Conseiller Louvin.
Louvin (ALPE)
- Abbiamo proposto una diversa formulazione
di questo articolo che riguarda le abrogazioni, qui si fa un po' di
pulizia in tale articolo finale di un paio di articoli ritenuti non
più necessari nella legge n. 18. Siamo sempre favorevoli a fare
pulizia per principio, ma ogni tanto capita di buttare via delle
cose che possono servire e che, a nostro modo di vedere, in una
lettura attenta che abbiamo fatto di questi articoli, non abbiamo
capito per quale ragione si ritenesse necessario abrogare: ci
riferiamo all'articolo 4, che per noi sarebbe stato da
salvaguardare, forse poi ci saranno valutazioni diverse, ma
l'articolo dice che
"gli incarichi possono essere conferiti a
persone fisiche e a persone giuridiche legalmente e fiscalmente
abilitate a fornire le prestazioni richieste. In caso di affido di
incarico a persone giuridiche devono essere individuati la persona
incaricata di tenere i rapporti con l'amministrazione..."
e
questa era una necessità sentita fortemente quando era stata fatta
la legge n. 18, perché si davano incarichi a delle società di
ingegneria, poi queste non sapevano... no, c'è un responsabile
preciso all'interno di qualsiasi società professionale, era l'epoca
in cui sorgevano i primi studi associati, si diffondeva questa
pratica e non si sapeva all'interno dello studio chi ne era il
responsabile.
"Nel caso di affido di incarico a persone
giuridiche individuate all'esterno della regione, che devono o
possono avvalersi della collaborazione di terzi, detta
collaborazione deve essere preferibilmente richiesta a soggetti
dotati di particolari conoscenze della realtà valdostana"
. Era
magari una bandierina patriottica che poteva dare qualche problema,
ma non credo che sorgessero difficoltà; perché non dire che se
diamo l'incarico ad un grosso studio professionale esterno,
dovendosi ricorrere da quello studio ad un subappalto di
prestazione, non debba guardare verso qualcuno che ha una
conoscenza della nostra realtà? Ricordo che all'epoca si era
pensato in questo campo soprattutto ad attività di tipo
ingegneristico, che potevano avvalersi di geometri locali,
rilevatori, eccetera, e si ragionava sulla possibilità di mantenere
ferme le professionalità locali in tale campo. Onestamente non
siamo riusciti a capire il motivo per il quale nella pulizia
generale anche questo dovrebbe essere rimosso, quindi ne proponiamo
il mantenimento.
Président
- La parole au Président de la Région,
Rollandin.
Rollandin (UV)
- Le ragioni per cui è stato inserito
l'articolo 4 fra quelli da abrogare è relativo al fatto che in tale
articolo si parla di persone fisiche e giuridiche, mentre tutta la
legge che noi stiamo discutendo è solo per persone fisiche e questa
è la ragione per cui si abroga l'articolo 4, solo per quello.
Président
- La parole au Conseiller Louvin.
Louvin (ALPE)
- Intervengo solo per esprimere dissenso
rispetto a questa interpretazione, perché rimane comunque ferma la
possibilità di ritenere soggetti esterni all'Amministrazione
regionale anche delle società di ingegneria e altre forme...
(interruzione del Presidente della Regione, fuori
microfono)
...comunque sia si continua a parlare di incarichi a soggetti
esterni, non è specificato altrove che qui ci si riferisca
esclusivamente a persone fisiche e noi abbiamo tutto un
approfondimento della scienza amministrativistica dal diritto
europeo al diritto nazionale, che ha aperto il ricorso ad apporti
professionali a società. C'è una tendenza generale del diritto
europeo ad affermare questo principio e, nel momento in cui rimane
possibile per le amministrazioni ricorrere a soggetti che hanno
forme organizzate e non solo forme individuali, riteniamo una
cautela questa per l'Amministrazione. Dissentiamo rispetto alla sua
interpretazione, ma vogliamo che sia almeno messo agli atti che
questa nostra posizione ha un fondamento e una motivazione.
Président
- La parole au Conseiller Caveri.
Caveri (UV)
- Intervengo solo per dire a futura memoria
che la questione è chiarita comunque all'articolo 2, comma 2, della
legge che ci apprestiamo a votare.
Président
- La parole au Conseiller Louvin.
Louvin (ALPE)
- Collega Caveri, per incarichi individuali
nel comma che lei richiama si intendono quelli conferiti a persone
fisiche, a società semplici ed associazioni senza personalità
giuridica; le società semplici non sono persone fisiche...
Caveri
(fuori microfono)
- ...ma neanche
giuridiche...
Louvin (ALPE)
- ...e cosa sono allora?
Président
- Je soumets au vote l'amendement n° 11 du
groupe ALPE, qui récite:
Emendamento
L'articolo 12 del d.l. è sostituito dal seguente:
"Art. 12
(Abrogazioni)
1. Sono abrogate le seguenti disposizioni della l.r.
18/1998:
a) il comma 4 dell'articolo 3;
b) l'articolo 6;
c) il comma 2 dell'articolo 8;
d) i commi 3 e 4 dell'articolo 13.".
Conseillers présents: 32
Votants: 29
Pour: 5
Contre: 24
Abstentions: 3 (Donzel, Carmela Fontana, Rigo)
Le Conseil n'approuve pas.
Président
- Je soumets au vote l'article 12:
Conseillers présents: 33
Votants: 28
Pour: 28
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Article 13: même résultat. Article 14: même
résultat.
Je soumets au vote la loi dans son ensemble:
Conseillers présents: 33
Votants: 28
Pour: 28
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
