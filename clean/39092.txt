Classificazione
FINANZA REGIONALE E LOCALE
Programmazione



Oggetto del Consiglio n. 2423 del 27 ottobre 2016 - Resoconto
OGGETTO N. 2423/XIV - Predisposizione del Documento di
economia e finanza regionale (Defr) per il triennio 2017-2019,
adottato ai sensi dell'articolo 36, comma 2, del D.lgs. 23 giugno
2011, n. 118. (Approvazione di un ordine del giorno. Reiezione di
tre ordini del giorno. Ritiro di quattro ordini del giorno)
Rosset (Presidente) -
Con 26 Consiglieri presenti
possiamo riprendere i lavori. Siamo al punto n. 23.01 dell'ordine
del giorno e stamani c'è stata la replica da parte dell'Assessore
Perron. Qualcuno chiede la parola? Ha chiesto la parola il
Presidente della Regione; ne ha facoltà.
Rollandin (UV) -
Ringrazio innanzitutto i colleghi, che
hanno voluto in qualche modo integrare la presentazione fatta in
modo sintetico di questo documento, che in particolare ha fatto
emergere otto punti strategici, e su questo vorrei fare una breve
considerazione. Chiaramente questi punti, tenuto conto di quanto è
già in corso e di quegli aspetti che non abbiamo richiamato perché
sono già punti qualificanti dei vari programmi, non sono stati
richiamati tutti, ma sono state in qualche modo impostate delle
situazioni che tengano conto della possibilità di intervenire in
alcuni ambiti.
Questo documento programmatico dà poi la possibilità di avere un
seguito con tempi che l'anno prossimo saranno diversi, perché oggi
i tempi sono schiacciati tra l'approvazione di questo documento e
la finanziaria (la legge di bilancio che vi sarà fra breve), c'è un
tempo minimo a disposizione. Qualcuno ha sottolineato che il
discorso è stato fatto in fretta; mi permetto di dire che il
problema non era tanto la fretta, quanto il fatto che dovesse
essere steso in modo sintetico e che riprendesse i punti salienti.
Il collega Chatrian ha elencato una serie di tematiche che secondo
lui avrebbero potuto far parte degli indirizzi, vorrei riprendere
questo passaggio perché altrimenti non ci capiamo sul ruolo.
Il cambio generazionale, la staffetta, è già una delle opzioni
sulle quali abbiamo discusso in quest'aula, abbiamo detto che
stavamo valutando in che termini e come questa passerà, tenendo
conto anche dei provvedimenti nazionali che vanno verso
un'ulteriore modifica dai 65 ai 63 anni, con una serie di
problematiche che verranno ad essere punto di riferimento per la
situazione in atto. Questo non è stato enucleato perché è già in
corso.
Per quanto riguarda la politica fiscale, stiamo predisponendo
una norma di attuazione che vada nella logica. Vorrei ricordare che
si è fatto un dibattito specifico sull'autonomia regionale vista in
prospettiva del discorso fiscale, come già hanno fatto altri, ed è
emerso che il progetto relativo alla zona franca non è più
possibile perché le zone franche non sono più possibili e che gli
spazi finanziari, vadano in qualche modo nell'ottica da lei
auspicata. Questi due punti devono pertanto far parte di una norma
di attuazione specifica a cui sta lavorando la Commissione
paritetica.
Per quanto riguarda il discorso dell'INVA, l'indirizzo non può
essere programmatico in quanto, tra le società enucleate in termini
di opzioni su cui lavorare, sicuramente INVA ha una serie di
compiti attualmente che sono al di là di quelli che aveva in
origine, quindi va sicuramente rivista, e non l'abbiamo detto
perché era già previsto. Sulla Casa da gioco credo che avremo modo
di riflettere fra non molto. Sul programma della
Pépinière
d'Entreprises
credo che l'Assessore competente vi dirà poi
qualcosa, perché si sta lavorando, ci sono progetti attivati, c'è
tutta una serie di iniziative e si è fatta una legge specifica per
sostenerla.
Per quanto riguarda il SUAP, vorrei ricordare che è di questi
giorni la notizia di un osservatorio nazionale sui risultati
dell'indagine in merito alla digitalizzazione dei SUAP comunali. A
livello di Regione noi risultiamo i primi, coloro che hanno
utilizzato e realizzato al 100 percento questo sistema con il
massimo gradimento. Io non credo fosse il caso di individuare
questo come obiettivo. Non so se il collega ha i dati, ecco ha
visto che ci sono e quindi glieli posso fornire.
Mi permetto di riferire che la parte più interessante era quella
che lei ricordava, quella delle tre velocità. Sicuramente c'è una
differenza tra la zona o comunque un intervallivo delle Alte Valli
- che sta usufruendo di una serie di investimenti che abbiamo
voluto e che ci saranno ancora, perché si punta ad aumentare questi
interventi - e la zona, che lei ha detto essere più in difficoltà,
della Bassa Valle. Sicuramente quest'ultima ha avuto problemi
legati alla deindustrializzazione, però è anche quella che, di
fatto, potenzialmente, in vista della ricostruzione di questo
tessuto industriale, perché in fondo c'è una ripresa, ha la
possibilità di reagire. Paradossalmente è un po' più in difficoltà
la Media Valle. I paesi della Media Valle né sono completamente
turistici né hanno a livello industriale quell'artigianato diffuso;
ecco, sulla media montagna mi permetto di dire che sicuramente c'è
ancora molto da fare.
In merito al discorso del collega La Torre e di alcuni altri
intervenuti, sicuramente questo documento si può scrivere in 560
pagine oppure nel modo in cui abbiamo fatto noi. In sostanza credo
che l'importante - e lei lo ha ricordato - siano gli indirizzi
dati, perché per esempio noi abbiamo brevemente ricordato le
iniziative fatte, ma non abbiamo ripreso tutto quello che è stato
fatto a livello di fondi europei. Chiaramente non abbiamo ripreso
questo aspetto perché non è più una finalizzazione, le cose sono
state fatte. La formazione c'è già. Non abbiamo ricordato
l'infrastrutturazione informatica della banda larga, non l'abbiamo
inserita perché chiaramente è già una realtà: siamo la prima
Regione ad avere un grado di informatizzazione a questi livelli.
Per la
green economy
ci sono i programmi specifici che sono
stati presentati a tutti i livelli. Sulla sanità non abbiamo
ripreso puntualmente, c'è già la parte più specifica, dell'ospedale
abbiamo già riferito quali sono i punti sui quali poter
intervenire.
In conclusione, ringrazio per gli interventi i colleghi della
maggioranza Marquis e Guichardaz, che hanno evidenziato le
difficoltà ma anche gli aspetti puntualmente presentati. Su questo
tema e con questa logica noi abbiamo cercato di individuare alcuni
settori sui quali potremo poi intervenire, perché sennò avremmo
riconsiderato tutto il pacchetto della funzione programmatoria, che
rimane, e su cui c'è già un lavoro molto avanzato. Altri hanno
molto insistito sui programmi europei: questi noi li diamo per
acquisiti e per fatti, perché ci sono, sono programmi approvati,
che stanno partendo, pertanto ovviamente non li abbiamo inseriti
nel discorso della programmazione.
Non vado per il momento a disquisire sul punto n. 4, perché ci
sono degli emendamenti e quindi lì avrò la possibilità e l'esigenza
di entrare più nel merito in modo da spiegare, in quanto non solo
questo punto è pertinente con gli indirizzi ma è uno degli
indirizzi più importanti per chiudere alcune vicende e soprattutto
per evitare che ci siano fraintendimenti in futuro. Allo stesso
modo abbiamo cercato di presentare una legge
ad hoc
per la
soluzione di quei problemi, non solo della proroga delle
graduatorie, ma anche della necessità di chiarire che non si può
prorogare oltre i 36 mesi. Oggi veniamo da una serie di
provvedimenti fuori bilancio perché abbiamo dovuto pagare, rispetto
alle situazioni di coloro che hanno sforato i 36 mesi, a seguito
della condanna che abbiamo dovuto subire. Queste sono le
indicazioni chiare e molto precise che abbiamo presentato con il
Defr, sapendo che ci sono dei limiti, che con più tempo si può
deliberare in modo ancora più accorto. In sintesi questo documento
riassume gli indirizzi specifici che vanno nella logica di
sostenere il mondo del lavoro e della riorganizzazione nel modo più
puntuale.
Presidente -
Direi che possiamo proseguire con le
illustrazioni degli ordini del giorno. Cominciamo con l'ordine del
giorno n. 1. Ha chiesto la parola il Consigliere Farcoz; ne ha
facoltà.
Farcoz (UV) -
Solo per chiedere una sospensione per una
riunione di maggioranza, al fine di valutare gli ordini del
giorno.
Presidente -
Sospensione concessa.
La seduta è sospesa alle ore 15:44 e riprende alle ore
16:24.
Rosset (Presidente) -
Possiamo riprendere i lavori. Come
annunciato, riprendiamo con la discussione sugli ordini del giorno,
partendo dal n. 1. Ha chiesto la parola il Consigliere Cognetta; ne
ha facoltà.
Cognetta (M5S) -
Con questo ordine del giorno vorremmo
porre l'accento rispetto alla forte sburocratizzazione che vorremmo
attuare in questa Regione. Se n'è già parlato in quest'aula,
sappiamo che è un argomento che sta a cuore a tutti: con questo
ordine del giorno vorremmo dare un'impronta maggiore rispetto al
Defr su questo particolare argomento. Chiediamo quindi al Consiglio
regionale di attivarsi per arrivare ad una maggiore
sburocratizzazione onde poter aiutare le imprese, sia di tipo
familiare che individuale.
Presidente -
Ha chiesto la parola il Presidente della
Regione; ne ha facoltà.
Rollandin (UV) -
Come lei sa, il processo di
sburocratizzazione è in atto, anche se è difficile. Lei capisce che
non è così semplice l'intervento di attivazione dei vari meccanismi
che si riferiscono poi sia alle regole europee che a quelle
nazionali. Le imprese, che devono avere determinati fondi, devono
rispettare tutta una serie di pratiche che burocraticamente sono
molto pesanti, tant'è che noi solleviamo tutte le volte il problema
di rivedere a livello europeo queste norme, perché incidono
pesantemente. Comunque, tenuto conto dello spirito con cui è stato
presentato questo ordine del giorno, lo approviamo.
Presidente -
Ci sono richieste di intervento? Ricordo che
può intervenire un componente per gruppo. Chiederei ai Consiglieri
di entrare in aula, per cortesia. Non ci sono richieste di
intervento? Se non ci sono richieste di intervento metto in
votazione l'ordine del giorno. Dichiaro aperta la votazione. La
votazione è chiusa.
Presenti: 28
Votanti: 28
Favorevoli: 28
Il Consiglio approva all'unanimità.
Presidente -
Ordine del giorno n. 2. Ha chiesto la parola
il Consigliere Chatrian; ne ha facoltà.
Chatrian (ALPE) -
Sull'entusiasmo del primo ordine del
giorno con la votazione di tutta l'Assemblea, illustro brevemente
questo nostro ordine del giorno.
In questi anni abbiamo dibattuto parecchie volte sulla necessità
da parte della Regione autonoma Valle d'Aosta di acquisire le
competenze sulle politiche fiscali nei modi, con i metodi che le
norme di attuazione ci danno e con i tempi dovuti. Indubbiamente,
colleghi, capite tutti l'importanza in questo momento
dell'occupazione, che è alla base di qualsiasi discussione. Il
creare posti di lavoro lo si può anche fare nel momento in cui
abbiamo proprio la possibilità di incidere e di avere le leve per
poter creare le condizioni dal punto di vista fiscale alle imprese
già esistenti, agli imprenditori che vorranno investire in Valle
d'Aosta, a chi ha in questo momento dei dipendenti a tempo
indeterminato e per chi vuole assumere dei dipendenti a tempo
indeterminato.
Altre Regioni e Province a Statuto speciale da diversi anni
hanno acquisito le competenze e proprio su queste leve stanno
cercando di aiutare e sostenere fattivamente, toccando il
portafoglio dell'artigiano o dell'imprenditore con degli sgravi
fortissimi dal punto di vista fiscale; uno di questi è l'Irap, poi
ce ne sono altri, ma non voglio tediarvi, però questo è uno di quei
principi che dal nostro punto di vista è basilare per poter
affrontare i prossimi bilanci, perché solo con la nostra autonomia,
con la possibilità di incidere dove e come si vuole, andando a
gradualizzare le aliquote, uno può iniziare un percorso per creare
quella virtuosità all'interno delle imprese per far sì che
mantengano i posti di lavoro già in essere in questo momento, e
soprattutto che si vadano ad aggredire le nuove occupazioni.
Speriamo che da parte della maggioranza e del Governo regionale
ci sia una votazione positiva su questo ordine del giorno. Questo è
un indirizzo, non ci sono numeri; la strada la conosciamo, più
volte ne abbiamo discusso in quest'aula, pertanto si tratta di
mettere in campo una volontà soprattutto di natura politica.
Presidente -
Ha chiesto la parola il Presidente della
Regione; ne ha facoltà.
Rollandin (UV) -
Avevo già avuto modo di integrare questo
punto nella replica, come il collega si ricorderà. Vorrei anche
sottolineare che su questo tema, che è stato oggetto di specifiche
mozioni, noi avevamo già individuato questo percorso come
possibile, tenendo conto che alternative alla norma di attuazione
non ce ne sono. Attuare zone franche non è possibile, lo dicono gli
studi fatti già in precedenza, quindi noi abbiamo già dato incarico
alla Commissione paritetica di presentare una norma di attuazione
che vada in questa direzione.
Tenuto conto che la norma a breve dovrebbe essere già presentata
e che la porteremo poi all'attenzione, una volta approvata dalla
Commissione competente, le chiederemmo di ritirare questo ordine
del giorno, dato che non solo stiamo già lavorando, ma dovremmo
essere in grado a breve di portare all'attenzione la norma che va
esattamente nella logica da lei enunciata per quanto riguarda
l'Irap, l'Ires o altro. Voglio solo ancora specificare che le
ultime norme abbassano ancora questi parametri, come lei sa, per
cui se si abbassano a livello nazionale diminuisce un po' il delta.
Condividiamo, però le chiederei solo questo, perché c'è già
l'attenzione e la possibilità di avere una soluzione.
Presidente -
Ha chiesto la parola il Consigliere
Chatrian; ne ha facoltà.
Chatrian (ALPE) -
Lo Stato ha delle difficoltà in termini
di cassa e ha gli stessi problemi che hanno gli Enti locali, in
questo caso le Regioni, quindi cerca di occupare uno spazio che per
ora non era stato occupato; pertanto, nel momento in cui dovessimo
acquisire le competenze, il margine di manovra sarà inferiore e
ridotto.
Ritiriamo a questo punto l'ordine del giorno da noi prodotto,
perché dal nostro punto di vista il principio è quello che conta e
che vale. Peccato che avremo magari meno margine per poter
incidere. In parte inciderà lo Stato e, se ci saranno poi le
competenze acquisite dalla Regione autonoma Valle d'Aosta, noi
proporremo comunque in Commissione le nostre proposte al Governo,
in modo da creare le condizioni che vadano nella direzione da noi
auspicata: creare posti di lavoro e far investire il piccolo e
medio imprenditore. Aspettiamo a questo punto quanto prima le bozze
della Commissione paritetica.
Il Consiglio prende atto del ritiro.
Presidente -
Ordine del giorno n. 3. Ha chiesto la parola
la Consigliera Morelli per l'illustrazione; ne ha facoltà.
Morelli (ALPE) -
Con questo ordine del giorno intendiamo
impegnare la Giunta regionale ad organizzare corsi di formazione di
base e avanzati per adulti indirizzati al settore turistico e
rivolti sia ad occupati che a disoccupati; è un tema che abbiamo
già proposto all'attenzione del Consiglio.
Il settore del turismo ha ancora un potenziale di posti di
lavoro che al momento sono ancora abbastanza inesplorati per i
valdostani; è però necessario fare un'opera di rivalutazione anche
culturale di queste professioni legate al settore turistico che
finora sono state poco considerate. Riteniamo pertanto che sia
importante favorire le condizioni per una qualificazione o
riqualificazione di persone disoccupate o di persone che possono
avere la possibilità di trovare posti di lavoro in questo settore
al fine di aumentare le competenze, cosa che è a beneficio delle
persone stesse, ma anche del settore e degli imprenditori, che
quindi possono ricorrere a personale adeguatamente qualificato. La
nostra proposta va quindi in tal senso: istituire nuovi corsi di
formazione per adulti, oltre i corsi che sono già organizzati di
riqualificazione per gli adulti e ai corsi per i giovani.
Presidente -
Ha chiesto la parola l'Assessore Donzel; ne
ha facoltà.
Donzel (PD-SIN.VDA) -
Sono assolutamente in linea con le
premesse della collega. Volevo soltanto dire che da anni si è
instaurata una collaborazione fattiva con Adava proprio su questo
tema, che fra l'altro ha già prodotto i primi interventi specifici.
Questo tema, inoltre, mi dà anche l'opportunità di segnalare e di
far conoscere che ci sono dei corsi, per esempio quelli che
riguardano la formazione linguistica per adulti - che non sarebbe
male se venissero sfruttati - e che sono di vario livello. Sappiamo
quanto può essere importante anche la conoscenza linguistica in
quel settore. Comunque ormai è pronto, si sta predisponendo l'atto
finale per i bandi della prossima programmazione che prevedono
questi corsi, a cui noi abbiamo anche aggiunto la possibilità del
cosiddetto "tirocinio per adulti", proprio per favorire processi
non solo di corsi di formazione, ma anche di vera e propria
attività da svolgere all'interno delle imprese.
Le chiederemmo di ritirare questo ordine del giorno perché è già
quello che si sta facendo, e addirittura insieme all'Adava e agli
enti di formazione del turismo, degli albergatori e del commercio.
Siamo assolutamente in sintonia e stiamo facendo queste cose.
Presidente -
Ha chiesto la parola il Consigliere
Cognetta; ne ha facoltà.
Cognetta (M5S) -
Assessore, volevo un chiarimento su
questo punto, se è possibile: se nella programmazione che state
mettendo in campo le misure saranno anche per persone sopra i
diciotto e i venticinque anni, a seconda dei casi, quindi anche per
adulti; se saranno per disoccupati e per occupati; se saranno anche
per persone che hanno già un lavoro nel settore e vogliano
professionalizzarsi meglio. Faccio un esempio banale: persone che
magari lavorano in cucina e vogliono fare corsi di pasticceria, o
persone che lavorano in cucina e vogliono fare dei livelli avanzati
di cucina. C'è un
gap
, secondo me, per quanto riguarda la
formazione di base e la trasformazione di persone che fanno un
lavoro e ne vogliono fare un altro; poi c'è però un
gap
ulteriore per chi invece vuole aumentare la sua qualità lavorativa,
quindi la sua professionalizzazione. La nostra risoluzione andava
con uno spirito più ampio; forse non è stata scritta nel modo
migliore, però se c'è tutto questo va bene.
Presidente -
Ha chiesto la parola l'Assessore Donzel; ne
ha facoltà.
Donzel (PD-SIN.VDA) -
Grazie collega Cognetta, perché che
con la sua precisazione mi permette di spiegare meglio che la
programmazione riguarda proprio i giovani ma anche gli adulti,
quello è il primo
step
. Poi c'è una programmazione che
ovviamente si riferisce soprattutto al personale disoccupato, ma
c'è n'è anche una che si riferisce al personale occupato.
Per quanto riguarda l'acquisizione di qualifiche ulteriori, è in
atto un lavoro con l'IPRA - e devo anche ringraziare il collega
Marguerettaz - perché, oltre all'istituto tecnico, partiranno i
primi corsi di formazione professionale, i quali, sul modello che
abbiamo creato all'
Institut Agricole,
permetteranno lo
sviluppo di successive professionalità una volta acquisito il primo
step di qualifica. Stiamo quindi lavorando.
Come ha detto la collega Morelli, ormai servono professionalità
di sempre più alta qualità. Noi abbiamo alle volte dei piccoli
numeri, ma si sta lavorando anche nell'ottica di alcuni
voucher
per i più meritevoli che devono andare a fare delle
specializzazioni specifiche. Mi date l'opportunità per dire che
nell'ultima sessione che abbiamo fatto con il
Tourism Job
Day
- tra l'altro vi invito perché credo che continuerà - è
emersa una cosa particolare: per esempio nella professionalità
cuoco ci sono spazi ancora molto importanti in Valle d'Aosta
rispetto magari ad altre attività in cui cominciamo ad avere già un
personale di una certa qualità. Continueremo pertanto a lavorare
proprio in quella direzione per vedere se possiamo anche recuperare
degli adulti in quel settore.
Presidente -
Ha chiesto la parola la Consigliera Morelli;
ne ha facoltà.
Morelli (ALPE) -
Assessore, ritiriamo l'ordine del
giorno, ma vi chiederemmo di acquisire della documentazione su
questi corsi di cui ci ha parlato e anche di conoscere quali sono i
tempi di realizzazione.
Il Consiglio prende atto del ritiro.
Presidente -
Passiamo quindi all'ordine del giorno n. 4.
Ha chiesto la parola la Consigliera Certan; ne ha facoltà.
Certan (ALPE) -
Con questo ordine del giorno riprendiamo
un argomento che abbiamo già segnalato diverse volte e per il quale
abbiamo anche avuto un confronto con i sindacati in Commissione.
Noi crediamo fortemente nella formazione, soprattutto nella
valorizzazione della formazione degli insegnanti che da diversi
anni sono nel mondo scolastico.
Assessore, chiediamo che venga fatto un piano di assunzioni
straordinario almeno per i precari, che sia chiaramente pluriennale
e che dia una collocazione a tutti quelli che sono rimasti fuori
dal concorso (parlo quindi di graduatorie GAE). Sappiamo che i
principi ispiratori della "Buona Scuola" nazionale all'inizio erano
proprio quelli di sospendere definitivamente tutto il precariato e
di portare tutti i precari ad un tempo indeterminato. Dopo i primi
proclami abbiamo visto che non è stato possibile, il Governo ha
dovuto fare un piano diverso, e penso che la previsione sia stata
quella di assumere il 50 percento dal concorso e 50 percento da
graduatorie aggiuntive ad esclusione: le famose GAE. Abbiamo anche
aggiunto la parte professionalizzante: molti insegnanti sono andati
fuori Valle, perché qui non c'erano quelle classi di concorso da
abilitazione, quindi si sono recati fuori Valle, chi in Piemonte,
chi a Roma, e hanno cercato di ottenere l'abilitazione, proprio per
formarsi meglio e per aumentare la propria professionalità.
Chiediamo inoltre che vengano valorizzati tutti gli anni di
formazione
in itinere
nelle classi della Valle, quindi nelle
classi in cui la formazione si è attuata anche con i soldi
investiti dal pubblico. Crediamo pertanto che un piano di
assunzioni per i precari sia ormai necessario. Certo, sarebbe
interessante che questo piano non fosse solo legato ai precari, in
particolare a chi ha già l'abilitazione, sarebbe interessante avere
anche una prospettiva su diversi anni, su decenni, ma è chiaro che
non è così facile da poter chiedere.
Presidente -
Ha chiesto la parola l'Assessore Rini; ne ha
facoltà.
Rini (UV) -
Torniamo su un tema che abbiamo approfondito
in sede di discussione durante l'approvazione del disegno di legge
che ha riformato la scuola valdostana, e credo che la storia della
scuola valdostana ci dica che questo tema è sempre stato a cuore di
chi negli anni si è succeduto e ha amministrato nella nostra
Regione.
Parlando di precariato, lei in maniera molto puntuale ha
ricostruito la situazione nazionale e anche la
ratio
ispiratrice della norma nazionale; vero è che invece in Valle
d'Aosta la situazione occupazionale, soprattutto quella legata al
precariato degli insegnanti, è - aggiungerei fortunatamente -
completamente diversa. Negli anni, infatti, si è sempre proceduto
all'assunzione puntuale dei posti che risultavano vacanti, quindi
credo che questa sia stata una dimostrazione dell'attenzione,
ragion per cui non è stato portato avanti nessun piano
straordinario. Qui ripeto un concetto che avevo ricordato durante
l'approvazione della norma: il termine "straordinario" implica che
non ci sia stata la fase ordinaria, fase che invece in Valle
d'Aosta c'è sempre stata.
Detto questo, colgo l'occasione per ricordare ancora una volta
che al personale docente appartenente ai ruoli regionali si
applicano le norme di stato giuridico. Questa mattina ho sentito
che qualcuno ricordava il tema della regionalizzazione del corpo
docente, tema che, anche solo meramente per una questione di
appartenenza politica mia personale, mi sta particolarmente a
cuore, ma è un tema - e voglio avere l'onestà intellettuale di
ricordarlo e sottolinearlo - delicato, un tema che non può essere
affrontato. Credo di poter condividere sia con lei che con altri
colleghi - anche se a volte abbiamo visioni diverse, ma qui credo
siano convergenti - il fatto che questo tema deve passare
forzatamente da una preventiva contrattazione e concertazione con
la classe docente, la quale ha posizioni molto diverse.
Detto questo, ad oggi invece lo stato giuridico e il trattamento
economico è del corrispondente personale appartenente ai ruoli
dello Stato, ovviamente anche riguardo alle procedure di
reclutamento, fatto salvo l'ulteriore requisito di piena conoscenza
della lingua francese. Ferma restando l'assunzione dalle vigenti
graduatorie ad esaurimento fino al loro completo scorrimento,
ribadiamo ovviamente la volontà di continuare, e credo che i dati
di assunzione dell'ultimo anno siano importanti: in un momento in
cui la situazione è ben nota a tutti, che vi siano numeri così
importanti di immissione a ruolo credo sia un dato significativo
ancora una volta per questo settore, senza voler banalizzare o
minimizzare la criticità dello
status
del precario e del
precariato in generale.
Dicevo, la vigente normativa nazionale prevede quale unica
modalità di reclutamento il concorso pubblico per esami e titoli da
indire con cadenza triennale, e pertanto la Regione non può
assolutamente, in modo autonomo, introdurre disposizioni volte a
disciplinare procedure di reclutamento del personale docente
diverse da quello dello Stato.
Pur condividendo le sue premesse, noi dobbiamo pertanto
astenerci su questo ordine del giorno. Troveremo un momento di
condivisione per capire quali saranno gli scenari futuri, con la
previsione delle cattedre che andranno a liberarsi per prevedere e
soprattutto assicurare - questo è stato anche frutto di incontri
avuti con le organizzazioni sindacali - che la linea portata avanti
fino ad oggi continui ad essere portata avanti, e che le caselline
che si liberano di anno in anno vengano puntualmente ricoperte. Ci
eravamo già assunti l'impegno e lo stiamo portando avanti. Allo
stato attuale, gli abilitati che non hanno superato il concorso -
vorrei ricordarvi che stiamo parlando di candidati atti ad
insegnare, quindi a ricoprire il ruolo di insegnante, che non hanno
superato il concorso bandito a marzo 2016 e che si sta avviando
alla conclusione - potranno partecipare al prossimo concorso, che
presumibilmente sarà nel 2019. Ricordo ancora una volta che la
novità da noi introdotta in questo concorso che si sta esaurendo è
quella di lasciare le graduatorie a scorrimento. Non è poca cosa
questa, perché a graduatoria bloccata chi era stato preso era stato
preso, ma poi il mondo occupazionale anche in questo caso non è
statico, è dinamico: le situazioni cambiano, si possono liberare
cattedre diverse, avendo la possibilità di continuare ad attingere
alla graduatoria non c'è una situazione statica, è una fotografia
che rimane tale, pertanto da qua fino al 2019, all'espletamento del
nuovo concorso, si andrà a pescare dalla graduatoria a scorrimento.
Questo era stato un punto condiviso con le forze sindacali e credo
anche apprezzato. Ci asteniamo pertanto per queste motivazioni,
ovviamente non per una non condivisione dell'oggetto.
Presidente -
Ha chiesto la parola la Consigliera Certan;
ne ha facoltà.
Certan (ALPE) -
Vede, Assessore Rini, non riusciamo a
capire come possiate astenervi pur condividendo, ma ognuno è libero
di fare le scelte che ritiene. Ha ragione, io le ho presentato la
situazione nazionale; è vero, la nostra situazione, soprattutto per
quanto riguarda le assunzioni nel mondo degli insegnanti, non ha i
numeri del nazionale, ma è anche vero che non è neppure così rosea
come spesso la si dipinge. Ci sono persone che da decenni sono
insegnanti di ottimo livello, perché la scuola continua ad
incaricarli e in qualche modo a formarli, quindi continua ad
assumerli come precari, eppure non riescono ad essere
regolarizzati. Se noi chiediamo il piano straordinario per i
precari è perché riteniamo che possa essere fatto anche con una
previsione ad esempio dei pensionamenti; gli uffici potrebbero fare
questo e potrebbero dare anche una visione prospettica più
precisa.
Tra le varie cose sulle quali è passata
à vol d'oiseau
,
mi ha parlato anche della regionalizzazione degli insegnanti, ma
l'avete messa voi nel programma di Governo! Mi dispiace, noi la
riprendiamo perché è uno dei vostri punti cardine e qualificanti
del vostro programma; non siamo certo noi che l'abbiamo messa in
programma, siete voi che dovete mantenere e dare gambe a questo
punto. Direi anche che a luglio, in fase di discussione della legge
sulla scuola valdostana, c'era stato un impegno abbastanza preciso
da parte del Governo, c'era stato un ordine del giorno condiviso e
votato all'unanimità, proprio per cercare di risolvere questa
situazione, soprattutto per quanto riguarda la scuola secondaria di
primo grado, pertanto anche su questo sarebbe un impegno maggiore
che vi prendereste. Vi astenete pur condividendo... sta di fatto
che vi astenete!
Presidente -
Se non ci sono altri interventi, mettiamo in
votazione l'ordine del giorno n. 4. Dichiaro aperta la votazione.
La votazione è chiusa.
Presenti: 30
Votanti           
: 7
Favorevoli: 7
Astenuti: 23 (Baccega, Bianchi, Borrello, Donzel, Fabbri,
Farcoz, Follien, Fosson, Grosjean, Guichardaz, Isabellon, Lanièce,
Marguerettaz, Marquis, Nogara, Péaquin, Restano, Rini, Rollandin,
Rosset, Testolin, Laurent Viérin, Marco Viérin)
Il Consiglio non approva.
Ordine del giorno n. 5. Ha chiesto la parola il Consigliere
Gerandin; ne ha facoltà.
Gerandin (GM) -
Questo ordine del giorno nasce dal fatto
che nel Defr all'ordine del giorno di questo Consiglio, al punto n.
2, tra gli obiettivi prioritari del triennio 2017/2019, c'è lo
"Sviluppo sostenibile, impresa e lavoro".
A nostro parere bisogna dare qualche segnale tangibile per il
mondo delle piccole imprese relativamente alle partite Iva, tenuto
conto che con la legge n. 20 del dicembre 2013 è stato introdotto,
all'articolo 3, un fondo di rotazione per il microcredito, e
considerato che, malgrado le difficoltà avute per decollare, questo
microcredito - microcredito a tasso zero, per essere ancora più
chiari per chi ci ascolta - è stato particolarmente apprezzato,
anche perché di quella cifra - che mi pare fosse di 25 mila euro al
massimo, se ricordo bene - una parte era vincolata per il conto
investimenti, ma dava anche liquidità a queste situazioni un po' in
difficoltà in questo momento particolare.
Mi riallaccio anche ad alcune audizioni che abbiamo avuto in
Commissione, in cui il Presidente della
Chambre
diceva che
in questo momento una delle difficoltà per cui si fa accesso al
mondo dei confidi regionali è proprio la necessità di avere questa
liquidità, e mi riallaccio anche a quello che diceva non più tardi
di martedì il Presidente di Confindustria, secondo il quale
purtroppo ci sono ancora pagamenti con troppi ritardi. Ora, se lo
dice Confindustria che è una realtà molto grande, probabilmente se
ribaltiamo il tutto nel settore della piccola impresa queste
difficoltà ci sono e sono reali. Teniamo conto che per tante
imprese c'è un momento di grande difficoltà perché non c'è,
soprattutto nel settore edile o quant'altro, tutta questa
possibilità di lavorare.
In linea con quello che peraltro è previsto al comma 6
dell'articolo 4 della legge n. 20, che dice: "il fondo è alimentato
per l'anno 2013 da uno stanziamento di 4,5 milioni e per gli anni
successivi da eventuali risorse appositamente iscritte nel bilancio
regionale", e sapendo che state lavorando alla predisposizione del
bilancio, noi vi invitiamo a rifinanziare e lasciamo chiaramente al
Governo regionale l'entità di questo rifinanziamento, questo fondo
di rotazione.
Presidente -
Ha chiesto la parola l'Assessore Donzel; ne
ha facoltà.
Donzel (PD-SIN.VDA) -
Collega, il problema che lei pone è
correttissimo, molto sentito e serio, ma farei alcune
precisazioni.
Abbiamo chiuso a breve l'
iter
del microcredito europeo
perché abbiamo delle scadenze che ormai ci impongono di fare tutti
i calcoli e di ottemperare alla tempistica della programmazione,
poiché era alimentato da fondi europei; si sta già predisponendo il
fondo che verrà rialimentato dalla restituzione, quindi sono già in
atto - e appena saranno disponibili glieli farò avere - i
procedimenti per istituire il fondo che lei chiede, questo è di
fatto quello che andiamo a fare. Se durante il 2017 le risorse che
arrivano saranno insufficienti lo valuteremo cammin facendo. Ad
oggi, possiamo dire che siamo riusciti ad utilizzare il denaro
disponibile sulle imprese esistenti.
Per quanto riguarda le nuove imprese ci sono dei problemi legati
anche alla fragilità dei nuovi imprenditori; lì c'è il discorso che
dobbiamo fare formazione rispetto alle nuove imprese. Le chiederei
pertanto di ritirare l'ordine del giorno e di seguire gli atti che
andiamo a predisporre - glieli farò avere passo passo - perché è
quello che stiamo facendo in chiusura di quella programmazione.
Vorrei anche ricordare che in questa direzione va la stessa
Chambre
che voi avete udito, perché la Chambre, insieme ai
confidi, alimenta un altro filone di credito. In Valle d'Aosta
abbiamo avuto due filoni di credito sulla liquidità che, certo, è
un grosso problema, ma alcune segnalazioni che abbiamo da Finaosta
portano a dire: "continuiamo ad alimentare questa liquidità, pur
con la prudenza che ci siano dietro dei piani di rilancio e non i
tamponamenti di un fallimento in corso", è importante che ce lo
diciamo. Noi abbiamo alimentato con milioni di euro aziende che
hanno saputo gestirsi, in quanto prevedevamo una parte piccola di
investimento e non soltanto di ricorso ad una liquidità
tout
court
, perché altrimenti alle volte, su segnalazione di
Finaosta -ci sarà modo di approfondire in seguito lo sviluppo di
questo filone - la cosa è piuttosto complessa.
Per quanto riguarda le imprese più grandi vorrei ricordare che
c'è un sostegno non indifferente attraverso Aosta Factor. In Valle
d'Aosta il problema si è posto, è grave perché sicuramente le
banche non sono così facili da avvicinare, ma vorrei spezzare una
lancia per lo sforzo fatto dalla BCC nei confronti di piccoli
imprenditori, commercianti e artigiani. Non è che la Valle d'Aosta
su questo non ha fatto nulla; sicuramente andremo a vedere se il
fondo, così come abbiamo immaginato di alimentarlo - in questo
momento non abbiamo le cifre - è insufficiente, ne potremo parlare
nel 2017 anche in variazione di bilancio. Per noi c'è la
disponibilità in questa direzione, ecco perché le chiederei di
ritirare questo ordine del giorno.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
Non mi pare di aver mai detto che la
Valle d'Aosta non ha fatto nulla in questa direzione, ho detto che
era un'iniziativa molto apprezzata e, come giustamente lei
evidenziava, Assessore, un'iniziativa che non concerneva meramente
la liquidità, ma una parte di liquidità e una parte di obbligo in
investimento. Lei sa che anche in passato ho sollecitato questa
misura, che è interessante proprio per questa ambivalenza: do
liquidità, ma nello stesso tempo obbligo anche una parte in conto
investimenti (che mi pare fosse del 40 percento).
Assessore, da una parte sono contento che lei abbia rassicurato
chi ci ascolta o comunque quest'aula sul fatto che man mano che si
restituiranno queste risorse verranno rimesse in circolo, però io
penso che lei sappia che le prime restituzioni avverranno solo nel
primo semestre del 2017. Se noi aspettiamo di avere queste risorse
per ripartire perdiamo un anno! Si chiede di alimentare almeno per
un anno con risorse regionali di bilancio questo fondo affinché si
autoalimenti dal secondo anno, dal terzo anno in poi, altrimenti il
primo anno rischiamo di fare le nozze con i ceci. Mi pare che le
restituzioni sono in due semestri: la prima sarà solo ed
esclusivamente nel primo semestre del 2017, perché per avere un po'
di disponibilità finanziaria e per rilanciare questo tipo di aiuto
probabilmente si perde un anno.
Noi non volevamo perdere un anno, per cui l'invito è di reperire
all'interno del bilancio regionale delle risorse per partire
immediatamente. Noi vorremmo che i bandi uscissero i primi mesi del
2017, magari anche tenendo conto delle risorse che verranno
incamerate nel primo semestre in cui si pagheranno le rate. È vero
che esistono i confidi e che esiste Aosta Factor, è tutto vero, ma
sappiamo che l'anticipazione delle fatture non è mai a costo zero.
Questo è un messaggio totalmente diverso, perché io penso che la
bontà di questa iniziativa era proprio quella di passare il
concetto che aiutiamo a tasso zero. Probabilmente lo 0,5 non
avrebbe avuto lo stesso effetto, anche se era un tasso sicuramente
concorrenziale e buono, ma lo zero incentiva la gente probabilmente
a muovere le acque. E in questo momento si tratta di muovere le
acque, perché quando paghiamo un fornitore ne aiutiamo
indirettamente un altro, questa è la
ratio
per cui è
nato.
Penso possiate recepire l'invito, e non abbiamo messo delle
cifre volutamente perché siete voi che dovete predisporre il
bilancio, però il tutto era finalizzato ad avere già una
disponibilità immediata nel 2017. Il "quanto" decidetelo voi, non è
stato scritto il
quantum
, perché non siamo in grado di
quantificarlo.
Presidente -
Se ho ben capito non ritira l'ordine del
giorno. Se non ci sono altri interventi, mettiamo in votazione
l'ordine del giorno n. 5. Dichiaro aperta la votazione. La
votazione è chiusa.
Presenti: 31
Votanti           
: 7
Favorevoli: 7
Astenuti: 24 (Baccega, Bianchi, Borrello, Donzel, Fabbri,
Farcoz, Follien, Fosson, Grosjean, Guichardaz, Isabellon, La Torre,
Lanièce, Marguerettaz, Marquis, Nogara, Péaquin, Restano, Rini,
Rollandin, Rosset, Testolin, Laurent Viérin, Marco Viérin)
Il Consiglio non approva.
Ordine del giorno n. 6. Ha chiesto la parola il Consigliere
Cognetta; ne ha facoltà.
Cognetta (M5S) -
Con questo ordine del giorno vorrei
porre l'attenzione della Giunta rispetto al Defr su una possibilità
che esiste presso il Ministero dello sviluppo economico, data dal
decreto del 4 agosto 2016, che individua il territorio delle aree
di crisi non complessa. Le aree industriali di crisi non complessa
sono quelle in cui sostanzialmente il momento di crisi non riveste
carattere nazionale. Sono le Regioni che si occupano di individuare
queste aree e sono le Regioni che presentano, entro il 3 novembre
di quest'anno, le zone e i comuni soggetti a questo momento di
recessione. Le Regioni devono individuare, sulla base di parametri
Istat che sono sviluppati sul sito del Ministero dello sviluppo
economico, quali comuni rientrano e segnalare questo entro il 3
novembre al Ministero. Se il Ministero accetta questa
presentazione, le aziende che si trovano in quei comuni possono
accedere ad una serie di agevolazioni. In particolare, possono
accedere ad un finanziamento agevolato per il 50 percento degli
investimenti ammissibili - perché c'è una serie di investimenti
ammissibili - e la restituzione di questo finanziamento deve
avvenire al massimo entro dieci anni, a cui si aggiunge però anche
un periodo di preammortamento di questi investimenti di tre anni.
Possono inoltre accedere anche ad un finanziamento a contributo
diretto per una spesa non superiore al 25 percento
dell'investimento ammissibile; questo finanziamento è a fondo
perduto, quindi viene dato un 25 percento del finanziamento sulle
spese ammissibili a fondo perduto. La Regione praticamente
individua le zone, le segnala, dopodiché le aziende ricevono,
quando presentano domanda, i finanziamenti. Tutto questo, e anche
altro (c'è una partecipazione al capitale d'impresa, ci sono
diverse altre agevolazioni), deve essere fatto presentando la
domanda entro il 3 novembre. Ora mi rendo conto che i tempi sono
molto stretti, però molte indicazioni e facilitazioni sono già
segnalate dall'Istat sul sito di riferimento.
Con questo ordine del giorno chiedo se è possibile per la
Regione partecipare a questo bando, segnalando le aree, i sistemi
locali che sono candidabili per questo incentivo, in maniera tale
da dare successivamente alle aziende presenti, o a quelle che si
vogliono insediare, la possibilità di accedere a questi
contributi.
Presidente -
Ha chiesto la parola l'Assessore Donzel; ne
ha facoltà.
Donzel (PD-SIN.VDA) -
Grazie collega Cognetta, perché
intanto mi permette una considerazione: quella di ringraziare le
mie strutture che si sono messe a lavorare da quando è uscito il
decreto su questo tema, e quindi in qualche modo lei, facendomi
questa richiesta in aula, mi permette di dire grazie ai
collaboratori che sono attenti a queste normative. Mi permette
anche di fare una considerazione: siamo tutti preoccupati dei dati
complessi e vorremmo vedere crescere di più la Valle d'Aosta, ma
intanto non è inserita nelle aree di crisi complessa. Pertanto alle
volte quelle narrazioni legate magari a singoli specifici aspetti -
che è giusto che si sottolineino e che si dica dove c'è la crisi -
sono ingigantite: noi non siamo in quelle condizioni. Le mie
strutture stanno valutando se per alcuni territori riusciamo ad
entrare in questi requisiti, però da alcuni uffici mi arrivano
anche dei pareri che mi fanno temere di una nostra possibilità
concreta di accedere; qualora i parametri ci dessero possibili
riscontri, certamente inoltreremo questa domanda.
Chiederei quindi di ritirare l'ordine del giorno, perché noi da
mesi stiamo lavorando in tal senso. Mi pare ovvio che, nel caso in
cui i riscontri fossero positivi, certamente non ci faremo scappare
un'occasione così. Vorrei però farle notare che lei stesso, nel
presentare questo emendamento, ha scritto (lei o i colleghi che
l'hanno fatto con lei): "previa approfondita analisi", perché si
tratta di una questione piuttosto complessa e di alta tecnicalità,
e quindi non vorrei che passasse come un'azione di tipo politico.
Se uno ha voglia di candidare un Comune lo candida; il problema è
che se magari in un Comune c'è il Forte di Bard o ci sono cose
importanti, quelle vanno a discapito della segnalazione di un'area
di crisi, la valutazione è piuttosto complessa.
Presidente -
Ha chiesto la parola il Consigliere
Cognetta; ne ha facoltà.
Cognetta (M5S) -
Assessore, mi rendo conto che è una cosa
complessa perché ho provato anch'io a guardare, non avevo parametri
per capire cosa rientrava e cosa no. Ci sono delle tabelle che
fanno riferimento a diversi Comuni della Valle d'Aosta, però poi
c'è tutta una serie di altri fattori per vedere se sono aree
industriali non complesse di tipo turistico, di tipo commerciale,
di tipo di servizi. Ci sono valutazioni diverse, e ho studiato in
maniera approfondita la questione. Io non ritengo che una cosa del
genere venga fatta a piacimento dell'Assessore o del Sindaco di
turno, perché è un bando del Ministero e quindi deve rispondere ai
parametri del Ministero, che non vanno a simpatia. Da come l'ho
letta io è una questione estremamente tecnica e mi fa piacere che
gli uffici stiano lavorando. A questo punto le chiederei, una volta
scaduto il termine, di vedere anche le risultanze del perché siamo
rientrati o del perché non siamo rientrati, poiché dai miei
calcoli, che possono essere anche assolutamente sbagliati, mi
sembra che il Comune di Aosta possa rientrarvi. Mi sembra, non ne
sono sicuro, perché ho fatto semplicemente dei calcoli parametrici
e ho visto che più o meno dovrebbe, però poi il "più o meno" non
basta su questi discorsi.
Penso che anche gli altri colleghi siano d'accordo
nell'accettare l'invito a ritirare questo ordine del giorno.
Presidente -
L'ordine del giorno n. 6 è ritirato.
Il Consiglio prende atto del ritiro.
Presidente -
Ordine del giorno n. 7. Ha chiesto la parola
il Consigliere Chatrian; ne ha facoltà.
Chatrian (ALPE) -
Per illustrare brevemente questo ordine
del giorno. Abbiamo ancora in essere due società di scopo
in
house
nate qualche anno fa, nel 2009: quella che si doveva
occupare della ristrutturazione e ricostruzione della nuova
università, e quella per l'ampliamento dell'ospedale. Visto cosa è
successo in questi sei anni, visto che le società hanno
praticamente esternalizzato tutti i servizi: la progettazione, la
direzione lavori, la sicurezza, tutte le mansioni esterne alla
società, noi chiediamo di metterle in liquidazione nel giro di
qualche giorno o qualche settimana.
Gradiremmo pertanto che il Governo regionale, nei primi sei mesi
del 2017, inserisse nella legge finanziaria la previsione di
mettere in liquidazione le suddette società riducendo quindi i
doppioni, e che creasse le condizioni affinché sia l'Assessorato ai
lavori pubblici a controllare, a verificare, ad impegnare le
maestranze e la fornitura di servizi all'esterno (quello che
oltretutto stanno facendo in questo momento le due società). Noi
riteniamo in questo momento improcrastinabile la necessità di
procedere a mettere in liquidazione le due società, e quindi
risparmiare e non più mantenere dei doppioni che non solo
nuocciono, ma costano all'amministrazione pubblica.
Presidente -
Ha chiesto la parola l'Assessore Viérin; ne
ha facoltà.
Viérin L. (UVP) -
Rispondo sulla parte inerente la COUP,
di cui abbiamo avuto modo di parlarne anche in Commissione.
Sicuramente la riflessione è aperta sul ruolo futuro della COUP,
c'è la disponibilità ad avviarne una. Sui tempi e sulle soluzioni
bisogna essere realisti; ne ho parlato anche con le nostre
strutture e ci siamo confrontati: è chiaro che oggi abbiamo
necessità di chiudere quell'
iter
sull'ospedale di cui
abbiamo parlato. Ad oggi il modello organizzativo alternativo, che
dovrebbe essere nelle intenzioni o nelle premesse enunciate, quindi
una reinternalizzazione, non è tecnicamente possibile, e per due
motivi: perché oggi le strutture non sono pronte a continuare a
gestire un qualcosa iniziato da un Rup che deve concludere un iter
e deve portare a compimento scelte che si concludono in parte e che
vedono scelte diverse in un'altra, ma anche per una questione di
lavoro, perché se si vogliono attuare scelte o modelli alternativi
bisogna organizzarli e strutturarli.
Nel prossimo periodo si può anche aprire la riflessione, ma è
sicuro che oggi abbiamo l'esigenza di riprendere il cantiere
dell'ospedale senza perdere ulteriore tempo su un'opera per la
quale la comunità valdostana ha aspettato fin troppo. Noi
sfumeremmo quindi questa questione dicendo che una riflessione si
può avviare, ma che non è fattibile nell'immediato, proprio per gli
impegni assunti.
Presidente -
Ha chiesto la parola il Presidente della
Regione; ne ha facoltà.
Rollandin (UV) -
Per quanto concerne la COUP, voglio
sottolineare che adesso la maggior parte dei lavori è legata ancora
agli scavi; non dimentichiamo che c'è ancora tutta quella parte
aperta, che è particolarmente delicata.
Per quanto riguarda la NUV, voglio ricordare che si stanno
completando i lavori iniziati, quindi noi crediamo che ci sia la
possibilità di concludere questa parte secondo l'organizzazione
data, come abbiamo già avuto modo di esprimerci in precedenza. Per
fortuna l'impresa sta lavorando bene e rispettando i tempi, quindi
crediamo che questo possa dare la possibilità di continuare il
lavoro individuato, riducendo al minimo le spese e il personale
addetto, tenendo conto dell'organizzazione, che è già conosciuta.
Pertanto ci asteniamo.
Presidente -
Ha chiesto la parola il Consigliere
Chatrian; ne ha facoltà.
Chatrian (ALPE) -
Abbiamo ascoltato attentamente le
repliche dell'Assessore e del Presidente.
Riteniamo che si possa fare uno sforzo, dato che gli affidamenti
sono tutti esterni: sia la progettazione, direzione lavori,
sicurezza e i lavori. Capisco perfettamente le difficoltà
amministrative, però capite anche voi il principio: in questo
momento nulla è all'interno delle due società. È normale che
l'obiettivo di questo ordine del giorno è mettere in campo lo
sforzo, sapendo che ci sono difficoltà amministrative che
conosciamo anche molto bene, ma dato che tutto è esternalizzato
dalle società, si può comunque, con degli accordi tra le parti,
incaricati tramite la società, chiudere il cerchio con
l'Amministrazione regionale, che poi è quella che eroga i servizi e
che in questo caso non ha affidato i lavori ma ha finanziato le due
operazioni.
Manteniamo il nostro ordine del giorno, però capiamo le
difficoltà amministrative. Se vogliamo era uno scatto di orgoglio e
anche di ruolo: piantiamola con i doppioni, non è più il momento, è
tutto esternalizzato e cerchiamo di farlo. Non lo facciamo in sei
mesi? Lo facciamo in nove o in dodici mesi, ma è lo spirito con cui
l'abbiamo scritto, e lo diciamo senza mezzi termini perché non ha
senso, e non voglio neanche entrare sull'amministratore pubblico
che non percepisce più l'emolumento: non ci interessa! A noi
interessa, vista la situazione e tutto quello che è già stato fatto
dalle società, trovare una sintesi dal punto di vista
amministrativo: che tutto quello che è stato esternalizzato si
chiuda, si chiudano le saracinesche delle due società
in
house
messe in campo nel 2009, e si vada avanti per una nuova
strada mettendo anche in discussione certe cose con le difficoltà
che ci sono dal punto di vista amministrativo, ma attuando un vero
risparmio; risparmio che - oggi abbiamo sentito dall'Assessore
Perron - è un po' la chiave di lettura di questo documento e della
prossima finanziaria.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
Solo per chiarire che non era
assolutamente intenzione di questo ordine del giorno mettere in
discussione il discorso della prosecuzione dei lavori per quello
che riguarda la nuova società, e men che meno l'eventuale ripresa
relativamente all'ospedale. Andava nell'ottica che ha detto prima
il collega Chatrian, vale a dire che all'interno dell'Assessorato
ai lavori pubblici - sicuramente è colpa anche della crisi -
abbiamo comunque delle strutture che operano. Noi probabilmente
parliamo con interlocutori diversi, ma il problema è che qualcuno,
almeno tra coloro che parlano con noi, vorrebbe essere
responsabilizzato e disponibile a lavorare lì dentro.
Presidente, non c'è stata tutta quella diminuzione di organico
all'interno dei lavori pubblici; prima gestivamo importanti risorse
in materia di lavori pubblici che adesso non ci sono, ma non per
scelta, quanto per un contesto legato al fatto che non ci sono più
possibilità di avere tutti quegli apparati che c'erano anni fa.
Ricordo che anni fa all'interno dei lavori pubblici si gestiva
addirittura una parte dei FRI o dei FOSPI dei Comuni, però sono
cambiate le modalità. Ricordo anche, Presidente - forse erano i
primi tempi in cui ero qua dentro - di averle chiesto come mai
erano nate queste società, e lei mi disse che erano società di
scopo in un contesto del tutto particolare, in cui c'era tutta una
serie di paletti legati anche al rispetto delle regole del Patto di
stabilità e quant'altro. Tenuto conto che dall'anno prossimo tale
patto non ci sarà più, ma ci sarà un bilancio in cui io avrò un
pareggio di bilancio nel senso che quello che incasso spendo, cade
anche la motivazione di tenere questo. Mi riallaccio a quello che
diceva prima il collega Chatrian: noi abbiamo messo sei mesi e
probabilmente voi non voterete questo ordine del giorno.
Io le chiedo veramente che ci sia un messaggio chiaro
all'interno dell'atto in cui andrete a predisporre il bilancio, in
cui ci si prende l'impegno nell'annualità 2017 di rivedere questo
aspetto, perché - lo ha sottolineato molto bene il collega -
nessuno dei componenti di queste società vanno o seguono i lavori,
c'è la direzione esterna, la progettazione esterna, si tratta solo
di tenere quella che regolarmente viene chiamata "contabilità di
cantiere" o quant'altro. A mio parere - poi magari mi sbaglio -
all'interno delle strutture regionali ci sono ampie professionalità
per gestire il tutto. È un segnale importante, e se si chiedono
sacrifici a tutti occorre far sì che siano sacrifici per tutti.
Dalle ore 17:23 assume la presidenza il Vicepresidente Viérin
Marco.
Viérin M. (Presidente) -
Possiamo procedere alla
votazione. Dichiaro aperta la votazione. La votazione è chiusa.
Presenti: 30
Votanti           
: 7
Favorevoli: 7
Astenuti: 23 (Baccega, Bianchi, Borrello, Donzel, Farcoz,
Follien, Fosson, Grosjean, Guichardaz, Isabellon, La Torre,
Lanièce, Marguerettaz, Marquis, Nogara, Péaquin, Perron, Restano,
Rini, Rollandin, Testolin, Laurent Viérin, Marco Viérin)
Il Consiglio non approva.
Ordine del giorno n. 8. Ha chiesto la parola il Consigliere
Gerandin; ne ha facoltà.
Gerandin (GM) -
Al di là di una trattazione che noi
riteniamo molto parziale per quanto riguarda il discorso degli enti
strumentali (le società partecipate all'interno del Defr), abbiamo
deciso di presentare questo ordine del giorno in coerenza con
l'evoluzione del quadro legislativo, soprattutto alla luce della n.
190/2014, ma anche delle ultime indicazioni del Governo che
obbligano le Regioni e gli Enti locali ad attivarsi non solo per
una ricognizione - com'era previsto in un primo tempo - ma per la
verifica di tutta una serie di requisiti per il mantenimento delle
società
in house
: lo scopo per cui sono nate, il discorso
dei bilanci eventualmente in passivo e quant'altro. Noi chiediamo
che venga predisposto questo tipo di ricognizione sulle
partecipazioni societarie della Regione e di verificare
l'autorizzazione al loro mantenimento, la definizione delle
direttive della società a quel processo di razionalizzazione che
tra l'altro fa parte anche del vostro programma di Governo.
In altri Defr - la faccio molto breve - questo è contenuto con
passaggi molto chiari in cui ci sono impegni molto precisi sul
discorso delle partecipate. Avevamo due strade: una era quella di
presentare un emendamento, ma sappiamo che un emendamento al Defr
sarebbe stato quanto mai inopportuno, perché non è una decisione
che si può prendere in aula, per cui abbiamo preferito un ordine
del giorno che impegnasse ad andare in questa direzione anche per
fare chiarezza su un patrimonio che comunque dove deve essere
salvaguardato va salvaguardato, ma dove non ci sono più le
condizioni io penso che ci debba essere da parte del Governo
regionale una presa di posizione, soprattutto una linearità, anche
sulla base di scelte che prima o poi sarà obbligato a fare.
Dalle ore 17:30 riassume la presidenza il Presidente
Rosset.
Rosset (Presidente) -
Ha chiesto la parola il Presidente
della Regione; ne ha facoltà.
Rollandin (UV) -
La preoccupazione che lei ha espresso
esiste. Abbiamo due appuntamenti importanti: il primo è quello di
oggi ed è stato iscritto ed il secondo, nella prossima seduta, sarà
l'approvazione della proposta di legge n. 72 sulle partecipate, la
quale introdurrà un meccanismo che recepisce la "Madia", che di
fatto ha dato delle indicazioni, tranne un decreto che sta per
uscire e che dovrebbe completare la riforma, sul quale tra l'altro,
rispetto ai lavori usuranti, noi abbiamo chiesto di avere delle
precisazioni per evitare malintesi, ad esempio sul discorso
dell'esclusione degli impianti di risalita. Questo dovrà essere
fatto, ma vorremmo solo aspettare soprattutto quest'ultimo decreto
- che deve uscire a breve - per poterci poi attivare per una
riflessione che faremo assieme e che dovremo portare in
Commissione. Quindi noi ci impegniamo a fare una proposta ed a
portarla in Commissione in modo che discuteremo anche sul come
attivare questi meccanismi, perché alcuni sono
borderline
.
Teniamo conto anche di quello che succede, perché noi così come
alcuni Comuni abbiamo problemi e problemini, con queste partecipate
e con le partecipazioni. Non voglio andare oltre.
Le chiederei di ritirare tale atto, se possibile, tenendo conto
che questo è un obbligo per noi; però chiariamoci su alcune cose,
perché sennò si fa un lavoro che poi non è in linea o in armonia
con quello che vogliamo, poiché per alcune cose, come lei sa, la
"Madia" è in qualche modo interpretabile e noi dobbiamo vedere le
situazioni che abbiamo portato avanti nel tempo con alcune
partecipate. Ci sono partecipate che obiettivamente rischiano di
rientrare in alcuni di questi passaggi, però decidiamo cosa
vogliamo fare: vogliamo assemblarle, vogliamo coordinarle? Dobbiamo
uscire da questa
impasse
. Le chiederei pertanto questa
possibilità, tenuto conto che si tratta di tempi brevi, dato che è
un obbligo.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
Presidente Rollandin, cogliamo il suo
impegno per procedere a questa verifica appena ci saranno i decreti
attuativi. Capiamo che sulla base di questo ci sono state
importanti modifiche, anche a seguito della riunione della
Conferenza dei Presidenti, se ricordo bene, che ha modificato
alcuni aspetti. Vedremo, bisognerà fare alcune riflessioni, in
quanto il percorso non sarà né così semplice, né così chiaro e,
aggiungo, né così indolore. Pertanto con questo suo spirito ritiro
l'ordine del giorno.
Il Consiglio prende atto del ritiro.
Presidente -
A questo punto possiamo iniziare con il Defr
partendo dal punto n. 1. Ha chiesto la parola il Consigliere
Cognetta; ne ha facoltà.
Cognetta (M5S) -
Solo per capire come ci muoviamo da
adesso in avanti: andiamo a fare una votazione per punti, giusto?
Questa è l'idea. Bene.
Presidente -
Per punti tenendo conto degli emendamenti
presentati. Voi avete presentato degli emendamenti, quindi su quel
punto affrontiamo subito l'emendamento e alla fine votiamo il Defr
nel suo complesso.
Partirei pertanto dal primo emendamento, l'emendamento n. 1 a
pagina 29. Ha chiesto la parola il Consigliere Cognetta; ne ha
facoltà.
Cognetta (M5S) -
Con l'emendamento n. 1 modifichiamo il
paragrafo nel quale si parla di "Sanità, benessere e inclusione
sociale". Nella prima sezione, sul punto che fa riferimento a
"valori democratici fondamentali, la coesione sociale e culturale e
l'estensione del nuovo modello di Servizio Civile in tutte le zone
del territorio regionale", noi sostanzialmente aggiungiamo "nonché
il recupero, la valorizzazione e la promozione di luoghi di
aggregazione a scopi culturali, come ad esempio il cinema Ideal di
Verrès o il centro culturale
Hibou
di Châtillon". È
un'aggiunta per far capire che anche sul territorio vorremmo andare
a dare una maggiore presenza dei giovani e della coesione
territoriale.
Presidente -
Ha chiesto la parola l'Assessore Viérin; ne
ha facoltà.
Viérin L. (UVP) -
Nella parte relativa al settore di
competenza che il collega cita (Sanità, benessere e inclusione
sociale), abbiamo cercato di dare indirizzi abbastanza precisi,
indirizzi che andassero ad abbracciare i vari settori senza entrare
troppo nel dettaglio delle azioni che faremo, anche per evitare di
scrivere cose o che si fanno parzialmente o che non si fanno, o che
vanno ad avere una visione parziale della questione. Citando la
questione della "coesione sociale e culturale e l'estensione del
nuovo modello di Servizio Civile" intendevamo promuovere
maggiormente ciò che lei dice e che avete tradotto con
l'emendamento, quindi potremmo anche essere d'accordo sulla prima
parte aggiunta che dice "la valorizzazione e la promozione di
luoghi di aggregazione a scopi culturali", ma non citando gli
esempi, perché sono parziali. È per quanto chiedeva stamattina il
collega Chatrian sulla discussione, perché essendo stata chiusa la
discussione generale si sarebbero dovuti presentare dei
subemendamenti.
Noi siamo d'accordo sul recupero, sulla valorizzazione e sulla
promozione dei luoghi di aggregazione a scopi culturali, ma non
siamo d'accordo nel citare il cinema Ideal di Verrès o il centro
Hibou
di Châtillon, perché ci sarebbero tante altre realtà
da citare che poi magari sarebbero parziali nella nostra visione.
Noi le chiediamo, collega, se è disposto a ritirarlo, con l'impegno
che nella dizione da noi citata (coesione sociale e culturale) ci
sia questa parte che voi dite. Ripeto: sulla prima parte saremmo
d'accordo, ma le chiediamo se è possibile ritirarlo.
Presidente -
Ha chiesto la parola il Consigliere
Cognetta; ne ha facoltà.
Cognetta (M5S) -
Se ho capito bene non si può più
emendare. Chiedo: si può eventualmente a questo punto fare una
modifica a questo emendamento? Penso che togliendo il "come ad
esempio", che era un esempio, per non metterli tutti, perché poi se
ne scordavano uno o due. Noi siamo disposti a togliere "come ad
esempio il cinema [...] e il centro [...]" e tenere il resto. Lo
firmiamo, non penso vi siano problemi da parte nostra. Va
benissimo, quindi se si può fare votiamo la modifica che abbiamo
discusso a questo punto.
Presidente -
Ha chiesto la parola l'Assessore Viérin; ne
ha facoltà.
Viérin L. (UVP) -
Per ribadire il tutto esattamente in
questa direzione: era solo una questione di Regolamento, ma se è
tecnicamente fattibile noi siamo disponibili a rafforzare quanto
già scritto con la questione di aumentare sul territorio dei centri
di aggregazione giovanile, culturali e sociali. Noi siamo quindi
d'accordo sul dettaglio parziale rispetto ad altre soluzioni che
sicuramente potrebbero essere interessanti.
Presidente -
Rileggo quindi l'emendamento proposto:
"riduzione dei fenomeni correlati al disagio giovanile anche
attraverso la diffusione tra i giovani dei valori democratici
fondamentali: la coesione sociale e culturale e l'estensione del
nuovo modello di Servizio Civile in tutte le zone del territorio
regionale, nonché con il recupero, la valorizzazione e la
promozione di luoghi di aggregazione a scopi culturali". Questo è
l'emendamento definitivo e lo metto in votazione così modificato.
Dichiaro aperta la votazione. La votazione è chiusa.
Presenti: 32
Votanti           
: 32
Favorevoli: 32
Il Consiglio approva all'unanimità.
Emendamento n. 2. Ha chiesto la parola il Consigliere Cognetta;
ne ha facoltà.
Cognetta (M5S) -
Con questo emendamento, sempre riguardo
al paragrafo 2.1 (Sanità, benessere e inclusione sociale), parliamo
invece della revisione del progetto dell'ospedale e in sostanza
aggiungiamo un pezzo all'interno della frase. La frase attualmente
recita così: "revisione del progetto della nuova sede ospedaliera
al fine di soddisfare la duplice esigenza di un ospedale funzionale
alle rinnovate esigenze proprie e del territorio e, al contempo,
tutelare il patrimonio archeologico del sito;". Noi sostanzialmente
diciamo così: "revisione del progetto della nuova sede ospedaliera
al fine di soddisfare la duplice esigenza di un ospedale funzionale
alle rinnovate esigenze proprie e del territorio puntando, come
specialità ospedaliere, all'eccellenza in settori specifici
maggiormente attinenti alle necessità del territorio, in modo da
attrarre specialisti e pazienti, organizzare un proficuo scambio
con altri ospedali per le altre specializzazioni e, al contempo,
tutelare il patrimonio archeologico del sito;". Vorremmo pertanto
porre l'accento sul fatto che l'ospedale deve specializzarsi in
alcuni settori e poi collaborare con l'esterno della Valle d'Aosta
per altri settori dove abbiamo meno esigenze. Le esigenze sono
tutte importanti, ma sappiamo che dobbiamo andare verso una
specializzazione ulteriore.
Presidente -
Ha chiesto la parola l'Assessore Viérin; ne
ha facoltà.
Viérin L. (UVP) -
Potremmo anche parzialmente condividere
le riflessioni, siamo i primi in questo periodo ad aver cercato di
lanciare un messaggio con un discorso di apertura sugli accordi di
confine per valutare quali possono essere le sinergie. Com'è
formulato non ci riconosciamo molto, e glielo spiego, collega; è
una questione di forma che però diventa sostanza. Gradiremmo che
tutte le eccellenze fossero riconosciute nella sanità valdostana,
ma così com'è formulato dà l'idea che rinunciamo a certe eccellenze
rinunciando a una parte di tutela della salute che noi riteniamo
fondamentale. Abbiamo capito, abbiamo colto e ci impegniamo,
collega, lo stiamo facendo e l'abbiamo fatto presente anche in
altre discussioni: l'idea è sicuramente quella di creare una rete
di sinergia con una o più Regioni cercando di essere attraenti
verso l'esterno, però non vorremmo neanche dare il messaggio che la
sanità valdostana rinuncia a qualcosa a favore di altri.
Presidente -
Ha chiesto la parola il Consigliere
Cognetta; ne ha facoltà.
Cognetta (M5S) -
Probabilmente non l'abbiamo scritto in
maniera corretta, perché questa non è neanche la nostra volontà. È
ovvio che se abbiamo delle eccellenze che attraggono non vi
rinunciamo, questo lo sa benissimo anche lei. Anzi. In effetti, da
quanto dice lei, non si capisce: noi parlavamo di esigenze e di
eccellenze a tutto tondo, sia quelle interne che quelle che
attraggono dall'esterno. A questo punto ritiriamo
l'emendamento.
Presidente -
Ha chiesto la parola l'Assessore Viérin; ne
ha facoltà.
Viérin L. (UVP) -
Solo per ringraziare i colleghi. Tra
l'altro, a fronte del ritiro, l'impegno rimane valido e su questo
tema torneremo, perché sarà oggetto di discussione per andare nella
direzione auspicata.
Presidente -
Emendamento n. 3 delle forze di opposizione.
Ha chiesto la parola il Consigliere Gerandin; ne ha facoltà.
Gerandin (GM) -
Mi pare che qualcuno della Giunta che ha
replicato l'abbia già ricordato: c'è un impegno da parte del
Governo regionale sul ricambio generazionale. Ne abbiamo parlato
tante volte, è stato oggetto anche in quest'aula di iniziative che
peraltro abbiamo condiviso.
Con il nostro emendamento al paragrafo 2 (Sviluppo sostenibile,
imprese e lavoro), a noi pareva opportuno non togliere nulla al
paragrafo 2, ma aggiungere il seguente punto elenco che prevede:
"predisposizione entro sei mesi di un disegno di legge per favorire
la staffetta generazionale dell'organico della Regione e di quello
dei suoi enti strumentali, compresi quelli della scuola e della
sanità, prevedendo già negli oneri della contrattazione triennale
risorse destinate alla riduzione dell'orario di lavoro finalizzato
al ricambio generazionale". Ricordo che questa non è una novità,
altre realtà simili a noi l'hanno fatto: la Provincia di Trento
l'ha fatto con legge n. 1 dell'aprile 2014 "per favorire il
ricambio generazionale del proprio organico e di quello dei propri
enti strumentali pubblici, compresi quelli della scuola e della
sanità", e ha fissato una serie di parametri per chi ha un'età non
inferiore a sessant'anni, o gli restano non più di cinque anni per
la maturazione del requisito per la pensione anticipata di
vecchiaia e ha prestato servizio con orario di lavoro continuato a
tempo pieno in via continuativa nei tre anni precedenti la
presentazione; e poi, con un provvedimento susseguente, fissa anche
le risorse finanziarie. Noi chiediamo questo perché vorremmo fare
esattamente come è stato fatto dalla Provincia di Trento, che dice:
"nell'ambito degli oneri per la contrattazione del triennio
2015/2017 una quota delle risorse può essere destinata al contratto
collettivo con l'incentivo alla riduzione dell'orario finalizzato
al ricambio generazionale disciplinato nell'articolo di legge".
A noi pareva interessante proprio in questo momento - mi pare
siano partite le direttive per la contrattazione qualche settimana
fa - prevedere una legge che andasse in questa direzione e, nello
stesso tempo, prevedere anche delle risorse, perché se poi facciamo
una buona legge che può essere interessante ma non ci sono
risorse... in questo momento sappiamo che le risorse sono aspetti
delicati, anche nel rinnovo contrattuale.
Noi chiedevamo questo: dare un segnale tangibile e dimostrare
impegno per andare in questa direzione, anche perché si fanno
sempre meno concorsi, e non per scelta; però indubbiamente, tenuto
conto che le risorse sono quelle, a me pareva un segnale
assolutamente importante da dare e da inserire all'interno del
Documento di economia e finanza.
Presidente -
Ha chiesto la parola il Presidente della
Regione; ne ha facoltà.
Rollandin (UV) -
Il tema del ricambio generazionale è già
stato affrontato diverse volte in quest'aula e, come lei sa,
presenta diversi spunti e diverse possibilità.
Prima noi avevamo verificato quanti dipendenti erano disponibili
ad andare in pensione anticipata, avevamo fatto una disamina di
coloro che rientravano nella fascia per potervi andare con
determinati requisiti, e praticamente erano due, quindi abbiamo
soprasseduto. Ora stiamo aspettando le disposizioni della legge di
stabilità, la finanziaria nazionale, che dovrebbe portare da 65 a
63 anni il discorso pensionistico, anche per capire a che livello e
come questo può essere agganciato. Soprattutto stiamo vedendo, nei
vari settori, cosa significa l'applicazione della "Fornero", perché
alcuni hanno usato anche questa che, come lei sa, dà oneri
piuttosto pesantini. Noi riteniamo necessario aspettare questi
provvedimenti prima di esprimerci; l'indirizzo ci può stare, si può
fare una considerazione, ma solamente quando avremo le carte che
diranno in modo evidente dove si vuole andare dal punto di vista
generale capiremo come poter integrare ed eventualmente fare un
piano.
A livello regionale, ma anche nell'Usl e nella gran parte dei
Comuni, c'è già stata una riduzione massiccia del personale. Tenga
conto che, mentre prima su ogni cinque dipendenti che andavano in
pensione se ne poteva sostituire uno, adesso ne sostituiamo uno
ogni dieci, teniamo conto anche di questo nel ricambio
generazionale. Non abbiamo più fatto grandi concorsi, abbiamo
ridotto e ridotto, quindi quando si parla del discorso
occupazionale senza dubbio occorre tener presente che da un po' di
tempo abbiamo tolto un capitolo importante che è l'ente pubblico.
La Regione, e così i Comuni, di fatto hanno chiuso bottega, perché
sia le
Unités
che i Comuni, anche attraverso uno scambio per
attivare determinate funzioni coordinate, di fatto cedono
personale, che in qualche modo viene lasciato da parte dei Comuni o
delle Unités a disposizione del servizio SUAP, piuttosto che di
altri. Va fatto un ragionamento con un po' di calma. Non si tratta
solo di applicare una regola e basta, ci sono diverse condizioni
che si stanno studiando.
Non so se adesso lei può aspettare le indicazioni che
perverranno, forse saranno pronte quando ci sarà il bilancio. Mi
sembra di capire che la sua preoccupazione, se c'è la volontà di
andare in una certa direzione, sia legata al fatto che occorrerebbe
anche mettere dei soldi. Bisogna solo capire come questo si possa
traguardare. Le chiederei di aspettare un attimo affinché possiamo
fare queste considerazioni, perché obiettivamente sono molto
delicate, in quanto andiamo un po' oltre la tendenza di questo
cambio generazionale, che è già avanti nelle nostre pubbliche
amministrazioni.
Presidente -
Ha chiesto la parola il Consigliere
Chatrian; ne ha facoltà.
Chatrian (ALPE) -
Questa mattina abbiamo parlato di
questa proposta che in parte l'Amministrazione sta facendo; avete
perçu
lo spirito con cui abbiamo scritto nero su bianco
questo emendamento, proprio per cercare di aiutare ad andare
oltre.
Se l'impegno che ci garantisce in questo momento il Presidente è
eventualmente quello di confezionare qualcosa magari anche prima
del dibattito della finanziaria, quindi nella prima settimana di
dicembre, a questo punto noi ritiriamo questo emendamento; siamo
comunque pronti indubbiamente a ripresentarne un altro, non lo
stesso, ma con lo stesso obiettivo e priorità, perché secondo noi è
estremamente importante. A seguito dell'impegno assunto dal
Presidente, quindi, lo ritiriamo.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
Semplicemente per dire che noi abbiamo
messo questa tempistica perché ci pareva opportuno mettere in
rilievo questa problematica; se ci diamo come tempo il discorso del
bilancio per avere un'idea più chiara, sono completamente d'accordo
con il collega: lo si ritira.
Volevo solo integrare con un concetto: il ricambio generazionale
nasce nell'ottica di avere poi la facoltà di sostituire con persone
giovani, sennò avremmo messo in piedi una misura di
prepensionamento, quindi nasce con uno spirito un po' diverso, è
chiaro. Tra l'altro lei lo sa meglio di me, Presidente: questo
ricambio generazionale è previsto anche nel privato, però ha avuto
tante difficoltà a decollare, perché comunque ci va un accordo con
l'Agenzia del lavoro e non è così semplice. Pensavamo di partire
dal pubblico tenendo conto che abbiamo anche noi delle categorie o
comunque tutta una serie di persone aventi problemi e limitazioni
fisiche (ricordo che questo era uno dei percorsi da noi
ipotizzato): a volte chi ha limitazioni fisiche alla fine lo paghi
ma non è così utile all'Amministrazione. Pertanto un ragionamento
di questo genere a noi fa sicuramente piacere.
Presidente -
Emendamento n. 4, sempre proposto dalle
forze di minoranza. Ha chiesto la parola il Consigliere Roscio; ne
ha facoltà.
Roscio (ALPE) -
Nella stessa sezione di cui stiamo
discutendo (Sviluppo sostenibile, imprese e lavoro), ci è sembrato
ragionevole inserire un punto che vado a leggere: "politiche per il
recupero del patrimonio edilizio esistente, finalizzato al
contenimento dei consumi energetici e al rilancio delle piccole e
medie imprese del settore". Solo ieri abbiamo discusso con una
nostra iniziativa di tale questione, e ci era sembrato di capire,
pur con sfumature diverse, che comunque l'obiettivo complessivo
fosse condiviso ampiamente anche dal Governo e dalla maggioranza.
Siccome è un tema che può avere una certa importanza per il
rilancio di un certo settore che oggi è pesantemente in crisi,
inserirlo ci sembrava non solo opportuno, ma anche ragionevole.
Presidente -
Ha chiesto la parola l'Assessore Donzel; ne
ha facoltà.
Donzel (PD-SIN.VDA) -
Condivido assolutamente con lei
l'impostazione, collega: su questo tema abbiamo, pur con qualche
sfumatura, una sensibilità comune e, anzi, la ringrazio per portare
spesso questo argomento in aula che permette di confrontarci e di
crescere.
Su questo punto dovrei dire - un po' come su altri -che sono
cose parzialmente già in atto, per cui l'idea è un po' quella di
chiederle di ritirarlo. Le faccio degli esempi anche concreti:
abbiamo messo a disposizione uno stabilimento pubblico, in cui
l'impresa privata ha fatto degli investimenti proprio nel settore
dei consumi energetici. Il caso di Verrayes è pertanto un caso
esemplare, la
Grivel
ha l'intera superficie del tetto
coperta da pannelli solari e alimenta con l'energia fotovoltaica
l'intero stabilimento, quindi è un'industria "metalmeccanica" che
funziona ad energia solare. Esistono poi anche finanziamenti
particolari nell'ambito delle certificazioni: già oggi le nostre
imprese possono accedere a finanziamenti particolari qualora
acquisiscano determinate certificazioni. Le chiederei di ritirarlo,
ribadendo che quell'
input
che lei manda è proprio
condiviso.
Presidente -
Ha chiesto la parola il Consigliere Roscio;
ne ha facoltà.
Roscio (ALPE) -
Questa logica per cui il fatto che già si
faccia è un motivo per non metterlo a me sfugge un po'. A maggior
ragione, visto che già si fa ed è un obiettivo condiviso, lo
scriverei in un documento che comunque va a tracciare una linea di
programma. Noi pertanto non lo ritiriamo; valutate voi se intendete
votarlo oppure no.
Presidente -
Non viene ritirato, quindi lo mettiamo in
votazione. Dichiaro aperta la votazione. La votazione è chiusa.
Presenti: 32
Votanti           
: 7
Favorevoli: 7
Astenuti: 25 (Baccega, Bertschy, Bianchi, Borrello, Donzel,
Fabbri, Farcoz, Fosson, Grosjean, Guichardaz, Isabellon, La Torre,
Lanièce, Marguerettaz, Marquis, Nogara, Péaquin, Perron, Restano,
Rini, Rollandin, Rosset, Testolin, Laurent Viérin, Marco
Viérin)
Il Consiglio non approva.
Passiamo all'emendamento n. 1 della maggioranza. Ha chiesto la
parola il Consigliere Nogara; ne ha facoltà.
Nogara (UVP) -
Questo emendamento è per la sostituzione
del periodo al paragrafo 2.4: "Inquadramento nella Società
regionale di servizi del personale oggi assunto dalla
Regione"...
Presidente -
Collega, non è quello. Emendamento n. 1
della maggioranza, paragrafo 2.4. Ho chiesto se qualcuno della
maggioranza voleva illustrare. Ha chiesto la parola il Consigliere
Marquis; ne ha facoltà.
Marquis (SA) -
Nel paragrafo "Sviluppo sostenibile,
imprese e lavoro" l'emendamento prevede di aggiungere un punto che
indica: "rafforzare sinergie di filiera tra l'agricoltura,
artigianato e turismo". Crediamo che sia un argomento importante
nel cercare di migliorare e rafforzare le connessioni tra questi
tre settori, per cercare nuovi prodotti integrati che possano
rafforzare la nostra visibilità turistica e la gratificazione dei
visitatori della Valle d'Aosta.
Presidente -
Possiamo mettere in votazione? Dichiaro
aperta la votazione. La votazione è chiusa.
Presenti: 32
Votanti           
: 32
Favorevoli: 32
Il Consiglio approva all'unanimità.
Emendamento n. 2 della maggioranza. Ha chiesto la parola il
Consigliere Marquis; ne ha facoltà.
Marquis (SA) -
Sempre sul medesimo paragrafo, chiediamo
di aggiungere un punto che prevede: "favorire investimenti,
processi aggregativi e formazione nell'innovazione ai nuovi settori
economici e in particolare alle libere professioni".
Presidente -
Non ci sono richieste di intervento.
Dichiaro aperta la votazione. La votazione è chiusa.
Presenti: 32
Votanti           
: 32
Favorevoli: 32
Il Consiglio approva all'unanimità.
Emendamento n. 5 della minoranza. Ha chiesto la parola la
Consigliera Certan; ne ha facoltà.
Certan (ALPE) -
Chiederei di poter illustrare gli
emendamenti n. 5, n. 6 e n. 7 insieme, poi si voteranno
separatamente.
Nell'emendamento n. 5, oltre a "la valorizzazione del merito del
personale docente e dirigente scolastico e la previsione di un
piano di formazione destinato al potenziamento delle competenze
linguistiche in inglese", chiediamo di aggiungere che questa
valorizzazione del merito sia fatta non solo per il personale
docente e dirigente scolastico, ma per tutto il personale del
comparto unico, così come il potenziamento delle competenze
linguistiche. Credo sia quasi scontato. Lo inseriamo lì, ma
potrebbe essere anche in un altro punto del Defr, perché credo che
sia un'aggiunta di principio che possa andare bene.
In merito all'emendamento n. 6 avevamo sentito il Presidente, in
Commissione (l'Assessore Rini non l'abbiamo potuta audire). Proprio
riferendoci all'analisi approfondita che l'Assessore Perron ci ha
detto di aver fatto in un contesto sia italiano che europeo,
contesto anche sociale e culturale in cui la Valle d'Aosta è
inserita, crediamo che le prove di valutazione nelle scuole debbano
avere innanzitutto un valore quasi d'eccezione e non possono
diventare una regola per la quale si passa quasi più tempo a
preparare le prove di valutazione che a fare la lezione di
apprendimento e insegnamento vera e propria. Se le prove di
valutazione devono essere fatte, noi riteniamo sia importante anche
collocarci e riuscire ad avere come punto di riferimento un
contesto europeo, un contesto internazionale e non solo quello
italiano, soprattutto che non vi siano più solo prove
personalizzate, o quasi, all'interno del nostro contesto. Avevamo
già chiesto all'Assessore Rini di valutare anche l'eventuale
rivalutazione delle prove Invalsi: noi riteniamo che ci sia un
dibattito amplissimo aperto a livello nazionale sulla validità o
sulla necessità effettiva di queste prove e su quanto siano poi in
fondo attendibili e soprattutto utili agli allievi. Noi riteniamo,
se le prove di valutazione devono essere fatte, che a questo si
punti sul contesto europeo ed internazionale e non su questi
riferimenti, pur sapendo che al momento attuale queste danno
punteggi, perché sono prove sia di terza media che di maturità,
quindi sappiamo che sono di riferimento, ma proprio perché c'è un
discorso aperto, anche in virtù della legge che è stata approvata,
credo che valga la pena approfondire questo discorso.
Con l'emendamento n. 7 partiamo dalla discussione che abbiamo
fatto per la legge sulla scuola; sapete tutti che noi riteniamo che
i nuovi adattamenti, così come sono stati concepiti e come sono
usciti, meritassero più approfondimento, però siamo dell'avviso che
se bisogna mettere quella parte dell'insegnamento in lingua inglese
di discipline non linguistiche non è da mettere nel punto dove è
stata inserita, bensì nel punto successivo. L'abbiamo semplicemente
dislocata, è solo una questione di posizionamento. Riteniamo che su
questo punto della scuola siete stati molto dettagliati e a mio
avviso sarebbe stato molto più interessante fare un discorso
generale.
Noi abbiamo chiesto delle piccole modifiche, sennò avremmo
dovuto modificare tutto il punto. Abbiamo solo e semplicemente
fatto delle osservazioni di forma, non di sostanza, perché ci sono
cose sulle quali ci siamo già pronunciati e non eravamo d'accordo
su come erano state fatte. Adesso però la legge c'è, quindi
proviamo a farla andare avanti in un certo modo.
Presidente -
Ha chiesto la parola l'Assessore Rini per la
risposta; ne ha facoltà.
Rini (UV) -
Parto dall'emendamento n. 5, dove si parla
della parte di valorizzazione del comparto unico: non possiamo
accogliere questo emendamento poiché non passa ovviamente dalla
competenza diretta dell'Assessorato, come invece viene inserita
qua.
Per quanto riguarda invece gli emendamenti n. 6 e n. 7 il
discorso è generico, lei ha fatto ovviamente un discorso unico per
entrambi, anche perché sono collegati. Sull'emendamento n. 6 mi
permetto innanzitutto di dire che condivido con lei parte del
ragionamento che ha fatto sulle prove in generale e, in
particolare, sulle prove Invalsi. In realtà è una discussione che
abbiamo già fatto in altre sedi, ma valutare poi l'attendibilità e
l'utilità di queste prove è molto delicato. Proprio per questo,
all'interno della "Buona Scuola" ne abbiamo parlato e soprattutto,
attraverso il tramite degli ispettori, stiamo cercando di valutare
quali siano le formule più efficaci, più efficienti per proporre
dei
test
che poi ci possano fornire dei dati utilizzabili,
reali e concreti, che servono proprio a migliorare il nostro
livello di formazione. Su questo emendamento e anche sugli
emendamenti n. 6 e n. 7 noi ci asteniamo, e le spiego la
motivazione.
Sul n. 6 parliamo di conoscenza bi/plurilingue e si parla di
Invalsi e di Ocse-Pisa; il test Ocse-Pisa non fa riferimento alle
lingue, ma alle materie di italiano e matematica. Capisco la
ratio
che sta alla base, perché più volte in quest'aula,
attraverso delle interpellanze, lei ha chiesto la reintroduzione di
questo test; anche questa valutazione è al vaglio dell'Assessorato
e quindi cogliamo il suggerimento che lei ci fa in questa occasione
con questo emendamento per assicurarle ancora una volta che stiamo
valutando se e come reinserire anche la prova Ocse-Pisa, la quale
però deve essere collocata all'interno di un ragionamento più
ampio, ovviamente non con questo emendamento che anche dal punto di
vista formale non risulta corretto. Decadendo la vostra proposta n.
6, automaticamente decade, collega, anche l'emendamento n. 7,
poiché la previsione contenuta all'interno dell'emendamento n. 7 è
in realtà già prevista nella parte che volevate emendare con
l'emendamento n. 6, quindi risulta già integrata e presente nel
testo.
Presidente -
Ha chiesto la parola il Presidente della
Regione; ne ha facoltà.
Rollandin (UV) -
Volevo solo specificare che,
nell'emendamento n. 5, in particolare dove si parla del comparto
unico, obiettivamente viene un po' difficile legare questo con il
resto della scuola. Io credo che non vi sia assolutamente alcun
problema sulla valorizzazione del personale, ma il problema nasce
quando lo leghiamo al discorso della capacità in inglese. Un conto
è il bilinguismo, ma per adesso il discorso dell'inglese non è
fattibile. Noi possiamo - come stiamo facendo - favorire la
partecipazione a dei corsi in inglese perché siamo per il
plurilinguismo, quindi gli studenti di adesso avranno anche
l'inglese, ma quelli di allora non l'avevano. Pertanto come lei può
capire questo non può starci, non è pensabile che, così com'è
formulato, sia accettabile.
Presidente -
Ha chiesto la parola la Consigliera Certan;
ne ha facoltà.
Certan (ALPE) -
Ritiriamo l'emendamento n. 5; in effetti
ci interessava far passare questo principio, ma la formazione
permanente credo che possa andare in questa direzione e vi
chiediamo di tenerne conto.
Sugli emendamenti n. 6 e n. 7, Assessore Rini, mi permetto di
dire che l'Ocse-Pisa è proprio quello a cui lei ha fatto
riferimento quando ha proposto la legge; è proprio l'applicazione
di quel principio che lei enuncia: riuscire a fare altre discipline
che non sono linguistiche, quindi fare scienze piuttosto che
educazione fisica, piuttosto che altro, in lingue diverse. Le
Ocse-Pisa valutano queste capacità; in effetti non sono di lingua,
sono altre discipline che usano lingue diverse. Mi sembrava proprio
che si potesse andare in questo senso. Assessore, mi dispiace che
sia stata un po' mal consigliata, a mio avviso, perché questi due
emendamenti andavano proprio nella direzione di quello che lei ha
scritto e sostenuto nel momento dell'approvazione della legge: fare
altre cose utilizzando lingue e codici linguistici diversi. Le
Ocse-Pisa vanno proprio in quella direzione. Mi dispiace, ma li
manteniamo.
Presidente -
Dichiaro pertanto aperta la votazione sugli
emendamenti n. 6 e n. 7. La votazione è chiusa.
Presenti: 31
Votanti           
: 7
Favorevoli: 7
Astenuti: 24 (Baccega, Bertschy, Bianchi, Borrello, Donzel,
Fabbri, Farcoz, Follien, Fosson, Grosjean, Guichardaz, La Torre,
Lanièce, Marguerettaz, Marquis, Nogara, Péaquin, Perron, Rini,
Rollandin, Rosset, Testolin, Laurent Viérin, Marco Viérin)
Il Consiglio non approva.
Emendamento n. 8 dell'opposizione, soppressivo. Ha chiesto la
parola il Consigliere Chatrian; ne ha facoltà.
Chatrian (ALPE) -
Questa mattina ne abbiamo parlato in
diverse occasioni, abbiamo presentato diversi ordini del giorno e
diversi emendamenti come gruppi di opposizione cercando di
arricchire a livello di idee, di spunti e di novità questo
documento piatto. Per quanto riguarda il punto n. 4, avevamo già
proposto in Commissione consiliare la soppressione di tutto il
paragrafo, anche perché non c'è nessuna norma che ci obblighi in
questo momento a concentrarci su questa complessa problematica e
assicurare un cambiamento radicale - l'inquadramento inserito
all'interno del paragrafo 2.4 - per i 177 operai, impiegati che
sono assunti con contratto di natura privatistica ma a tempo
indeterminato. Consci che nel 2017 e nel 2018 si dovranno trovare
soluzioni sicure da un punto di vista più generale, non solo per
loro, ma per il comparto unico delle società partecipate,
direttamente controllate o non controllate, la proposta che
facciamo con il nostro emendamento è di sopprimere interamente il
paragrafo 2.4.
Presidente -
Ha chiesto la parola il Presidente della
Regione; ne ha facoltà.
Rollandin (UV) -
Come ho già avuto modo di spiegare,
questo punto rientra nella giusta valorizzazione di una serie di
persone (operai, impiegati) che nel tempo hanno avuto una serie di
posizioni (che sono contratti privatistici), che in qualche modo
devono essere riorganizzate e tenute nella giusta considerazione
per una situazione definitiva. Proprio per queste ragioni le
indicazioni date in questo paragrafo specifico rientrano nel
discorso del lavoro, della certezza e della stabilizzazione.
Noi ci asteniamo e ne abbiamo già spiegato le ragioni. Avremo
anche modo di tornarci, se poi qualcuno vuole avere i dettagli del
perché e per come; non so se vogliamo farlo proprio qui, in aula, o
magari anche in Commissione, dove possiamo chiaramente documentare
il perché è indispensabile fare adesso questo tipo di operazione,
che non va nella logica di lasciare a casa qualcuno o di
penalizzare i contratti, non è nulla di tutto questo. Si tratta di
trovare una collocazione che elimini alcune difficoltà verificatesi
nel tempo per inquadrare i lavoratori con questi contratti, e di
darle un nuovo aspetto, con i finanziamenti dovuti per tutti, con
la possibilità di intervenire seguendo le indicazioni date dal
Consiglio tramite questo tavolo aperto con i sindacati, per
arrivare ad una conclusione concorde: attivare un'agenzia o un ente
che faccia da contenitore - tranne che per i contratti di
formazione lavoro per i quali ci sarà un'agenzia a parte - per
sistemare definitivamente una riorganizzazione nel settore della
forestale e della parte dei lavori pubblici con il pregresso.
Presidente -
Ha chiesto la parola il Consigliere
Chatrian; ne ha facoltà.
Chatrian (ALPE) -
Siamo sempre pronti, colleghi, ad
affrontare tutte le questioni se ci sono informazioni, relazioni,
documentazioni, come da sempre. Accettiamo volentieri la proposta
che il Presidente della Regione ci fa oggi in aula su questo
documento e su tutti i documenti, ma vi assicuro che non capiamo
qual è la logica e il perché. Lei ci farà vedere tutto, se vuole
continuare il dibattito anche adesso noi ascolteremo attentamente,
però vi diciamo serenamente che non capiamo qual è la logica di
tutto questo.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
Presidente, abbiamo ascoltato
attentamente quello che ha detto.
Noi non ci siamo mai negati al fatto di avere informazioni;
abbiamo provato in tutte le sedi, nelle varie riunioni di
Commissione, abbiamo chiesto a tutti gli Assessori, abbiamo chiesto
a lei e al responsabile del personale di darci indicazioni e non
eravamo in dibattito pubblico, non ci interessava fare un dibattito
pubblico su questo, ci interessava avere le motivazioni, ma non le
abbiamo avute! Gli Assessori ci hanno detto che non era loro
competenza; abbiamo capito che il problema non lo avete condiviso e
non ne avete neanche parlato in Giunta, perché o gli Assessori non
hanno riferito correttamente in Commissione quello di cui si è
parlato in Giunta, o non lo so, probabilmente non se ne è parlato.
Presidente, se come ci ha fatto capire ci sono delle motivazioni di
cui probabilmente è meglio discutere in Commissione o in altra
sede, noi accettiamo l'invito. Lei però accetti il nostro invito di
ritirare questo, perché non c'è nessuna necessità di metterlo sul
Defr; se c'è qualcosa da approfondire, fatelo! Ci dite
eventualmente i motivi e quale sarà l'esito finale
dell'approfondimento, questo vi chiediamo: diteci quale sarà
l'esito. Non siamo qua per polemizzare: se ci sono difficoltà
oggettive parliamone, ma questo documento, così com'è, è
impresentabile, perché mette in discussione un valore che per noi è
imprescindibile: quello del tempo indeterminato, perché per come è
scritto mette in discussione il tempo indeterminato.
Assessore, è inutile che lei faccia così, io le ho fatto una
proposta che è quella di discuterne separatamente, ma toglietelo
dal Defr! Se volete prendere una decisione, può anche essercene una
condivisa se ci sono difficoltà oggettive, ma non possiamo
accettare una proposta per cui, a scatola chiusa, ci dite che 177
persone a tempo indeterminato sono un problema da risolvere. È
scritto così, è scritto che sono un problema da risolvere! E per
noi non sono un problema da risolvere. Se ci sono altri aspetti,
approfondiamoli - lo ripeto - però accetti l'invito di togliere
questo passaggio che non porta nulla di nuovo. Potreste farlo
comunque, anche se non c'è scritto sul Defr, perché sul Defr non
avete scritto tanti passaggi che farete in finanziaria nel prossimo
triennio. Io chiedo perché si debba continuare ad alimentare
probabilmente una paura che magari, come ha detto lei, è
ingiustificata - mi auguro che lo sia - ma togliamolo e poi ne
parleremo. Torno a dire: non siamo qua per sollevare solo problemi,
se c'è qualche responsabilità o decisione da prendere siamo qua, ma
siamo qua anche a dire che per noi questo documento, così com'è, è
inaccettabile.
Presidente -
Ha chiesto la parola il Consigliere
Bertschy; ne ha facoltà.
Bertschy (UVP) -
Solo per dare la possibilità di capire
il dibattito. La maggioranza ha presentato un emendamento e io
credo sia opportuno spiegare anche tale emendamento prima di
arrivare al voto, che si capisca che c'è un ragionamento dietro il
lavoro che stiamo facendo, altrimenti sembra
tranchant
.
Chiederei, se possibile, che il collega Nogara spiegasse anche i
due emendamenti della maggioranza.
Presidente -
Credo che sia opportuno, sono d'accordo che
si illustrino gli emendamenti n. 1 e n. 2 della maggioranza. Ha
chiesto la parola il Consigliere Nogara; ne ha facoltà.
Nogara (UVP) -
Innanzitutto vorrei rivolgermi all'aula,
perché in Commissione si è dibattuto molto e chi era presente agli
incontri effettuati in Commissione sa che ci sono state discussioni
un po' a tutti i livelli: con i sindacati, con l'Assessore, con il
Presidente. Come maggioranza si è voluto fare un po' più di
chiarezza con questo emendamento, e vorrei che ascoltaste che cosa
si intende mettere in moto al di là dell'aspetto normativo, qual è
la nostra volontà politica. Con questo emendamento non si mette in
discussione niente e nessuno, si vuole chiarire una volta per tutte
con un po' di onestà cosa si vuole fare.
La prima parte del paragrafo 2.4, dove si legge: "si ritiene
necessario concentrarsi su questa complessa problematica per
assicurare il raggiungimento nel corso dell'anno 2017 di una
soluzione, non più procrastinabile", si è voluta sostituire con la
seguente: "si ritiene necessario concentrarsi su questa complessa
problematica per assicurare il raggiungimento nel corso dell'anno
2017 di una sua soluzione".
Diciamo che la parte che interessa tutti e più importante è
questa: "il personale coinvolto è di circa 177 unità e al momento
la soluzione che appare più ragionevole è quella di ampliare i
servizi forniti dalla Società di servizi Valle d'Aosta S.p.A. (di
cui alla legge regionale 20 dicembre 2010 n. 44) con una
contestuale revisione del suo oggetto sociale e l'assunzione del
medesimo personale da parte della società", e viene sostituita con
questo paragrafo: "a tutto il personale che attualmente rientra in
questa casistica dovrà essere garantito, nell'eventualità di una
nuova ricollocazione, il mantenimento delle condizioni normative ed
economiche in essere, con il conseguente impegno finanziario finora
previsto per la sua copertura".
Prima, nella presentazione, ho sentito che un passaggio del
genere non deve essere messo nel Defr; secondo me metterlo nel Defr
è una tutela per tutti questi lavoratori. Io direi, anche tenendo
conto della discussione svolta adesso sull'emendamento della
minoranza, che più di così non si saprebbe veramente come fare per
tutelarli. Non dimentichiamoci poi che in un secondo tempo si dovrà
anche pensare alle maestranze che l'anno scorso sono state messe
nella "Salva-precari" e che, in un secondo tempo o più avanti,
dovranno essere sistemate o aiutate per la loro situazione.
A questo punto chiederei alla minoranza di valutare
effettivamente quanto è stato messo, perché non si sono dette cose
campate per aria. Questa che voi considerate una problematica deve
essere risolta, e noi pensiamo di risolverla in questo modo:
garantendo tutti.
Dalle ore 18:30 assume la presidenza il Vicepresidente
Farcoz.
Farcoz (Presidente) -
Ha chiesto la parola il Presidente
della Regione.
Rollandin (UV) -
Visto che si insiste sull'esigenza di
avere un perché, vorrei ricordare che la legge n. 44 del 1989, a
cui si fa sovente riferimento per questi contratti, prevedeva
operai, nella legge si parla solo di "operai". Con successivi atti
si è parlato degli impiegati, che non sono contemplati nella legge,
e mi fermo qui.
Presidente -
Ha chiesto la parola il Consigliere
Gerandin.
Gerandin (GM) -
Nella proposta del collega Nogara ho
colto indubbiamente la volontà di dare qualche garanzia in più, ma
quello che a mio parere è fuorviante è che comunque anche con la
proposta degli emendamenti n. 1 e n. 2 della maggioranza il titolo
rimane lo stesso: "Inquadramento nella Società regionale dei
servizi del personale oggi assunto dalla Regione con contratti
privatistici a tempo indeterminato". Probabilmente è un refuso,
sarà sicuramente un refuso, però nel Defr con questo emendamento il
titolo rimarrà questo, e a mio parere non è accettabile.
Seconda considerazione. Lei Presidente ha parlato della
differenza tra operai e impiegati: qua non si fa nessuna
differenza. Se un problema esiste, se ne parla, si trova una
soluzione che sia percorribile, garantista, secondo quello che c'è
scritto nei due emendamenti, che io condivido, perché quando si
parla del mantenimento delle condizioni normative sono comunque
delle garanzie, indubbiamente sono garanzie aggiuntive rispetto al
primo testo, ma ciò non toglie che non c'è ancora una soluzione di
prospettiva. Se c'è una soluzione di prospettiva se ne discuta,
dopodiché si condivida un percorso.
Non sono votabili questi due emendamenti, semplicemente perché,
al di là del titolo che probabilmente è un refuso e che per noi è
rimasto inaccettabile, rimane il principio che qua si cerca di
mettere in discussione comunque persone assunte a tempo
indeterminato. Pertanto noi vorremmo capire e condividere questo
percorso, se mai dovessimo metterlo in discussione.
Dalle ore 18:32 riassume la presidenza il Presidente
Rosset.
Rosset (Presidente) -
Ha chiesto la parola il Presidente
della Regione; ne ha facoltà.
Rollandin (UV) -
A proposito di questo, voglio
sottolineare che in Commissione ho detto in modo specifico che, se
si vuole emendare il riferimento alla Società dei servizi, siamo
disponibili. È stato detto lì: non è determinante, l'importante è
quello che succede, qual è il finale, ed è quello che sto dicendo:
l'agenzia o l'ente. L'abbiamo detto e spiegato ai sindacati che
cosa succede e come deve succedere. All'inizio avevamo fatto
quell'affermazione, in quanto si trattava sempre di operai che, con
quella formula, avevamo collocato nella Società dei servizi, perché
voglio ricordare che se non ci fosse stata quella soluzione ci
sarebbero state cinquecento persone a casa, quando era stato
emanato il decreto nel 2010. Oggi l'abbiamo richiamato per dire che
si trattava di operai. Ribadisco, non so come dirlo, non l'abbiamo
emendato per quella ragione, però io ero disponibile ad emendarlo;
l'importante è che si abbia contezza di dove si vuole arrivare.
Ribadisco quel sistema, con l'ulteriore precisazione già fatta lì:
non parliamo di licenziamenti, non parliamo di togliere diritti,
non parliamo di modificare i contratti, manteniamo le stesse
situazioni in essere, ma per fare questo dobbiamo cercare di
rimettere a posto alcuni passaggi, e uno l'ho citato.
Se mi permette, preferirei risolvere la questione in modo tale
da riuscire forse a capirci. L'impegno, che credo sia condiviso, è
quello di fare in modo che tutti abbiano un giusto riconoscimento.
Non stiamo mettendo in dubbio il contratto a tempo indeterminato,
stiamo parlando del passaggio nella pubblica amministrazione. Oggi
questi non fanno parte della pubblica amministrazione, non sono
dipendenti pubblici, hanno un contratto privatistico, quindi chi da
domani eventualmente subentra nell'agenzia farà un concorso, farà
una selezione, perché nel pubblico non si entra se non con quel
sistema. Pertanto chiudiamo un capitolo per cercare di andare in
linea con quello che succede adesso, dappertutto. Non voglio
rivivere tutta una serie di passaggi che lei in parte conosce,
quindi vi dico che questo passaggio non è necessario ma
indispensabile, ed è un indirizzo che va nella logica di
stabilizzare delle persone che oggi non sono stabilizzate, anche se
hanno questo contratto di cui lei parla. Questa è la logica con cui
interveniamo "a sostegno" di queste persone.
Presidente -
Ha chiesto la parola il Consigliere Nogara;
ne ha facoltà.
Nogara (UVP) -
È corretto quello che diceva il
Consigliere Gerandin. Visto che abbiamo già cambiato in corso
d'opera anche gli altri emendamenti, proporrei di cambiare il
titolo del punto n. 4 in "Ricollocazione del personale assunto a
tempo indeterminato", e poi aggiungerei gli emendamenti che sono
stati messi, altrimenti il titolo sarebbe slegato dagli
emendamenti.
Presidente -
Si tratta quindi di modificare il titolo del
punto n. 4: "Ricollocazione del personale oggi assunto dalla
Regione con contratti privatistici a tempo indeterminato", ma c'è
l'accordo? È una proposta. Per rimodulare l'emendamento bisogna che
ci sia l'accordo. C'è l'accordo a modificarlo, perfetto, quindi
possiamo mettere in votazione l'emendamento n. 8 della minoranza.
Dichiaro aperta la votazione. La votazione è chiusa.
Presenti: 32
Votanti           
: 7
Favorevoli: 7
Astenuti: 25 (Baccega, Bertschy, Bianchi, Borrello, Donzel,
Fabbri, Farcoz, Follien, Fosson, Grosjean, Guichardaz, La Torre,
Lanièce, Marguerettaz, Marquis, Nogara, Péaquin, Perron, Restano,
Rini, Rollandin, Rosset, Testolin, Laurent Viérin, Marco
Viérin)
Il Consiglio non approva.
Metto in votazione gli emendamenti n. 1 e n. 2 della
maggioranza, con la modifica dell'intestazione sul punto n. 4.
Dichiaro aperta la votazione. La votazione è chiusa.
Presenti: 32
Votanti           
: 25
Favorevoli: 25
Astenuti: 7 (Bertin, Certan, Chatrian, Cognetta, Gerandin,
Morelli, Roscio)
Il Consiglio approva.
Passiamo quindi all'emendamento n. 9 della minoranza. Ha chiesto
la parola il Consigliere Chatrian per l'illustrazione; ne ha
facoltà.
Chatrian (ALPE) -
A nome dei gruppi di opposizione
ritiriamo l'emendamento n. 9, n. 10, n. 11 e n. 12.
Presidente -
Rimane in discussione l'emendamento n. 3
della maggioranza subemendato. Ha chiesto la parola il Consigliere
Nogara; ne ha facoltà.
Nogara (UVP) -
Questo emendamento è proprio per
rafforzare quanto l'Assessore Perron questa mattina, parlando del
Defr, diceva su quanto sia importante l'agricoltura nella nostra
regione. Si voleva quindi inserire questo emendamento alla lettera
b) (Investimenti in agricoltura) del paragrafo 2.5. Dopo il periodo
che inizia con le parole: "Inoltre, per il mantenimento del
territorio", sono aggiunti i seguenti periodi: "risulta
indispensabile provvedere a una revisione della legge
sull'agricoltura, che contempli maggiori opportunità soprattutto
nel settore della zootecnia attraverso ulteriori finanziamenti
all'AREV e all'Anaborava per rendere questi enti più efficaci ed
efficienti. Un altro importante obiettivo da perseguire in ambito
agricolo è l'adozione di tutte le iniziative necessarie a ridurre
le emissioni in atmosfera di gas serra (carbonio e ammoniaca) la
cui attuazione avrebbe delle importanti ricadute sull'ambiente e
sulla salute delle persone". Con questo emendamento abbiamo cercato
ancora di rafforzare quell'interesse e quell'aiuto che
l'Amministrazione regionale cerca di dare al mondo agricolo
valdostano.
Presidente -
Ha chiesto la parola il Consigliere
Chatrian; ne ha facoltà.
Chatrian (ALPE) -
Per esprimere il nostro voto favorevole
sull'emendamento n. 3 proposto dalla maggioranza. Forse c'è stato
solo un refuso, se magari si può togliere "carbonio e ammoniaca",
perché ci sembra che il carbonio non sia un gas, quindi proponiamo
di togliere la parentesi. Poi nella sostanza noi concordiamo e
quindi lo voteremo.
Presidente -
Ha chiesto la parola il Consigliere
Grosjean; ne ha facoltà.
Grosjean (UVP) -
Semplicemente il carbonio rappresenta la
Co2 che è uno dei gas effetto serra. Il carbonio potrebbe essere
ossido, potrebbe essere ammoniaca, per non elencarli tutti abbiamo
preso l'elemento chimico principale. Se vogliamo mettere Co2,
mettiamo anche Co, che è l'ossido di carbonio, perché poi alla fine
ci sono tutti.
Presidente -
Possiamo quindi mettere in votazione così
l'emendamento? Eliminiamo "carbonio e ammoniaca" e togliamo la
parentesi. Dichiaro aperta la votazione. La votazione è chiusa.
Presenti: 31
Votanti           
: 31
Favorevoli: 31
Il Consiglio approva all'unanimità.
Presidente -
A questo punto ci sono le dichiarazioni di
voto. Ha chiesto la parola la Consigliera Certan; ne ha
facoltà.
Certan (ALPE) -
Abbiamo discusso ampiamente su questo
documento, tutto il giorno. Ci fa molto piacere come gruppo ALPE
che il Presidente Rollandin, nella sua replica, abbia ripreso tutti
i temi che il nostro Capogruppo ha presentato, quindi vuol dire che
non siamo andati fuori strada e quanto è stato illustrato dal
collega Chatrian era assolutamente centrato.
Rimangono tutte le debolezze, direi anche la superficialità con
la quale è stato stilato questo documento. È vero che è il primo
anno e che se dobbiamo dare un po' di tempo nella redazione dei
documenti saremo più clementi, però riteniamo che tale documento
non sia all'altezza della sua funzione. I tempi tra le altre cose
sono stati molto allungati; quello del Südtirol è stato approvato
il 4 luglio, eppure anche per loro i tempi erano gli stessi. Voi
dite che i sindacati sono stati ascoltati: a noi, in audizione,
hanno detto di aver chiesto un incontro con l'Assessore e il
Presidente, altrimenti non avrebbero neppure ricevuto il documento.
Rimangono tutte le criticità. È vero, avete parlato di dare grande
importanza alla scuola, ma di fatto non vi è nulla di sostanziale.
Non ritorno sul punto della ferrovia, che credo sia stato
banalizzato, perché quel punto, Assessore - ce lo permetta -
sarebbe andato bene se lei fosse al primo anno di mandato, ma dopo
sette-otto anni di mandato da Assessore credo che quelle due righe
meritassero un po' più di approfondimento. È un po' come dire:
tutto quello che proponete è bene, è già in corso, ma noi non lo
inseriamo. Nulla di quanto noi abbiamo proposto è stato inserito
nel Defr.
Il nostro voto, così come lo era in Commissione, rimarrà un voto
contrario.
Presidente -
Ha chiesto la parola il Consigliere
Cognetta; ne ha facoltà.
Cognetta (M5S) -
Anch'io confermo, come già annunciato in
precedenza, il mio voto contrario.
Assessore Perron, dalle parole della collega Certan noterà che
non mi sono inventato il fatto che i sindacati non erano stati
ascoltati, perché questo mi è stato detto dai sindacati stessi
quando sono venuti in Commissione. Magari hanno detto una cosa
errata, ma io le ho riportato ciò che hanno detto loro, e quindi mi
sento di confermare quanto detto in quest'aula. Poi lei la penserà
in maniera diversa. Il punto non è tanto questo, ma in generale -
come ho già spiegato - questo documento assolutamente non va bene,
e quindi il mio voto sarà contrario.
Presidente -
Se non ci sono altre dichiarazioni di voto,
possiamo mettere in votazione il Documento di economia e finanza
regionale (Defr) nel suo insieme, con gli emendamenti e i
subemendamenti approvati. Dichiaro aperta la votazione. La
votazione è chiusa.
Presenti: 32
Votanti           
: 32
Favorevoli: 25
Contrari: 7
Il Consiglio approva.
