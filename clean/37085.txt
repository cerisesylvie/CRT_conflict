Classificazione
ELEZIONI
ENTI LOCALI



Oggetto del Consiglio n. 956 del 14 gennaio 2015 - Resoconto
OGGETTO N. 956/XIV - Disegno di legge: "Modificazioni alle
leggi regionali 9 febbraio 1995, n. 4 (Elezione diretta del
Sindaco, del Vice Sindaco e del Consiglio comunale) e 7 dicembre
1998, n. 54 (Sistema delle autonomie in Valle d'Aosta)".
Presidente
- Prima di passare la parola al relatore,
vorrei ricordare ai Consiglieri che si discute sul testo pervenuto
dalla I Commissione e che ci sarà anche l'emendamento n. 1, che è
stato distribuito a tutti i colleghi insieme al testo di legge
approvato dalla commissione. La parola al relatore Farcoz.
Farcoz (UV)
- Merci Président.
Il disegno di legge n. 37 rappresenta, dopo la legge regionale
n. 6 del 2014, il secondo testo di riforma degli Enti locali, che
tiene conto del particolare contesto socio-economico che la
comunità valdostana sta attraversando (dovranno essere ancora
affrontate la legge degli emolumenti e la legge relativa ai
Segretari comunali). La legge regionale n. 6 del 2014 ha una
ratio
secondo la quale alla base dell'organizzazione degli
Enti locali ci deve essere una forte collaborazione tra essi,
distribuendo le competenze secondo il principio della sussidiarietà
ai Comuni, all'Associazione dei Comuni, alle
Unités
e,
infine, alla Regione. Questo perché la volontà politica è stata
quella di mantenere 74 Comuni come presidio del territorio montano
e come ricchezza culturale della nostra comunità, per queste
motivazioni crediamo che il DL n. 37 sia la diretta conseguenza
della legge n. 6 del 2014 e che questo risponda a diversi concetti
che cerco di riassumere brevemente:
- collaborazione: riferita non solo al livello amministrativo e
istituzionale tra i diversi uffici, ma anche e soprattutto tra i
cittadini che vogliono dare un contributo al proprio Comune
mettendosi intorno a delle idee e non esclusivamente alle
persone...in particolare per i Comuni più piccoli;
- partecipazione, perché, sebbene una piccola riduzione del
numero dei Consiglieri sia stata attuata, crediamo che la
partecipazione dei cittadini alla vita pubblica sia ancora un
valore aggiunto per le nostre società di montagna, nelle quali la
condivisione dei problemi e delle difficoltà e la partecipazione
nel risolverli sono ancora valori ben presenti;
- rinnovamento,
perché crediamo che le nuove generazioni
debbano crescere con la consapevolezza che loro stesse devono
essere responsabili del loro futuro politico, sociale ed economico,
garantendo un turnover nei ruoli di responsabilità;
- condivisione perché è stata la sintesi di un gruppo di lavoro
derivante dalla I Commissione di tutte le differenti forze
politiche, tranne il Movimento Cinque Stelle, che ha declinato
l'invito dopo la prima riunione del gruppo di lavoro, un iter che è
durato circa tre mesi nei quali le idee di tutti sono state
analizzate e approfondite. Solo una piccola precisazione: lunedì 5
la I Commissione si è riunita ed è stato presentato il lavoro del
gruppo di lavoro e sono stati distribuiti i testi e gli emendamenti
relativi. Pertanto sin d'ora permettetemi di ringraziare il gruppo
di lavoro a cui hanno partecipato le forze politiche, la I
Commissione, i Sindaci, che ieri hanno discusso la legge, il CPEL e
il suo Presidente ed evidentemente i tecnici che hanno collaborato
alla stesura del testo.
Venendo ora nel merito del DL n. 37, esso risulta essere la
sommatoria delle diverse modifiche introdotte nelle leggi regionali
n. 4 del 1995 e n. 54 del 1998, di seguito elencherò le principali
novità introdotte.
Il disegno di legge regionale n. 37 del 2014 introduce nella
legge n. 4 del 1995 una novità fondamentale rispetto alla
disciplina attuale, modificando il sistema di elezione nei Comuni
con popolazione inferiore ai 1.000 abitanti, ove il corpo
elettorale procede ad eleggere a suffragio universale e diretto,
con sistema maggioritario, esclusivamente i Consiglieri comunali.
In tutti i Comuni con popolazione superiore ai 1.000 abitanti, ove
le cariche di Sindaco e Vice Sindaco restano di origine elettiva
diretta, l'impianto attuale rimane invece immutato. In particolare
nei Comuni con popolazione sino a 1.000 abitanti con elezione a
sistema maggioritario è prevista l'attribuzione dei due terzi dei
seggi comunali alla lista che abbia ottenuto il maggior numero di
voti validi nel primo e nel secondo turno. Alla lista che abbia
riportato più del 70 percento dei voti validi sono invece assegnati
i quattro quinti dei seggi. In entrambi i casi i seggi restanti
sono ripartiti proporzionalmente tra le altre liste che abbiano
ottenuto almeno cinque voti validi.
Il presente disegno di legge interviene inoltre modificando il
numero dei Consiglieri che compongono i Consigli comunali,
rimodulando le fasce demografiche e introducendo una fascia
ulteriore rispetto a quanto previsto dalla normativa vigente,
pertanto nella fascia fino a 1.000 abitanti il Consiglio comunale è
composto da 11 Consiglieri. Nei Comuni con popolazione superiore a
1.000 abitanti, oltre al Sindaco e al Vice Sindaco, il Consiglio
comunale è composto da: 13 Consiglieri nei Comuni con popolazione
da 1.001 a 3.000; 15 Consiglieri nei Comuni con popolazione da
3.001 a 5.000; 17 Consiglieri nei Comuni con popolazione tra 5.000
e 15.000 abitanti e 27 Consiglieri nei Comuni con popolazione
superiore ai 15.000 abitanti. Conseguentemente alla determinazione
delle nuove fasce e alla modifica del numero dei Consiglieri, la
legge procede alla ridefinizione del numero minimo e del numero
massimo dei candidati alla carica di Consigliere comunale e del
numero degli elettori non candidati che sottoscrivono le liste: nei
Comuni sino a 1.000 abitanti la lista ha un minimo di 7 e un
massimo di 11 candidati; da 1.001 a 3.000 abitanti un minimo di 9 e
un massimo di 13; da 3.001 a 5.000 abitanti un minimo di 11 e un
massimo di 15; da 5.001 a 15.000 abitanti un minimo di 13 e un
massimo di 17 e, infine, per i Comuni superiori a 15.000 abitanti,
un minimo di 19 e un massimo di 27.
Al fine di promuovere la rappresentanza di entrambi i sessi
nelle liste di candidati alla carica di Consigliere comunale,
assicurato a livello nazionale dalla legge 23 novembre 2012, n. 215
(Disposizioni per promuovere il riequilibrio delle rappresentanze
di genere nei Consigli e nelle Giunte degli Enti locali...), il
disegno di legge introduce la previsione secondo cui nessuno dei
due sessi possa essere rappresentato in misura inferiore al 20
percento dei candidati, come altresì garantito a livello regionale
dalla legge 12 gennaio del 1993, n. 3.
Analogamente, per quanto concerne l'espressione delle
preferenze, nel caso in cui ne vengano espresse tre, almeno una
deve riguardare i candidati di sesso diverso, pena l'annullamento
dell'ultima preferenza.
Infine il presente disegno di legge procede ad uniformare la
normativa regionale alle novellate disposizioni nazionali, con
particolare riferimento alle cause ostative alla candidatura, ad
alcune delle cause di ineleggibilità e di incompatibilità con le
cariche di Sindaco, Vice Sindaco e di Consigliere comunale.
Per quanto riguarda le modifiche alla n. 54 del 1998, a seguito
delle modifiche introdotte dalla legge n. 4 del 1995, è stato
necessario precisare appunto nella legge n. 54 del 1998 il ruolo
assunto dalla figura del Vice Sindaco nei diversi Comuni. In
particolare, nei Comuni con popolazione fino a 1.000 abitanti, il
Vice Sindaco, eletto dal Consiglio comunale contestualmente al
Sindaco e alla Giunta, sostituisce il Sindaco in caso di assenza o
di impedimento. Per Vice Sindaco nei Comuni con popolazione
superiore a 1.000 abitanti si intende invece l'organo eletto
direttamente dal corpo elettorale unitamente al Sindaco.
Il disegno di legge procede a distinguere le diverse modalità di
convocazione e di presidenza della prima seduta del Consiglio dopo
le elezioni, nonché ad introdurre l'elezione del Sindaco e della
Giunta, atti fondamentali di competenza consiliare tra gli
adempimenti da svolgere nei Comuni con popolazione sino a 1.000
abitanti nel corso della prima seduta.
Inoltre, per i Comuni con popolazione superiore a 1.000
abitanti, è stata inoltre introdotta la possibilità di prevedere
nello statuto un Ufficio di Presidenza e la figura del Presidente
del Consiglio, questo recependo le osservazioni del CELVA.
Il presente disegno di legge definisce la composizione della
Giunta comunale come di seguito precisato: nei Comuni con
popolazione sino a 1.000 abitanti la Giunta è composta dal Sindaco,
dal Vice Sindaco e da un numero massimo di due Assessori; nei
Comuni con popolazione superiore ai 1.000 abitanti la Giunta è
composta dal Sindaco, dal Vice Sindaco e da un massimo di due
Assessori nei Comuni con popolazione da 1.001 a 3.000 abitanti, da
tre Assessori nei Comuni con popolazione da 3.001 a 15.000
abitanti, cinque Assessori nei Comuni con popolazione superiore ai
15.000 abitanti. Si rinvia però allo statuto la possibilità di
stabilire un numero di Assessori superiore ai limiti previsti ad
invarianza della spesa. In tutti i Comuni è inoltre garantita nella
Giunta la presenza di entrambi i generi qualora nella lista che è
risultata vincitrice siano stati eletti Consiglieri del genere meno
rappresentato per almeno il 15 percento degli eletti.
In merito alle modalità di elezione del Sindaco, del Vice
Sindaco e della Giunta nei Comuni con popolazione sino a 1.000
abitanti è stato previsto che il Sindaco è eletto, unitamente al
Vice Sindaco e alla Giunta, sulla base di un documento
programmatico, a scrutinio palese e a maggioranza assoluta dei
Consiglieri assegnati dal Consiglio tra i propri componenti nella
prima seduta successiva alle elezioni.
In merito infine alle limitazioni dei mandati, il cui numero
viene calcolato a far data dalla prima elezione effettuata in
ciascun Comune successivamente all'entrata in vigore della legge n.
4 del 1995, le modificazioni proposte prevedono che, nei Comuni con
popolazione superiore ai 15.000 abitanti, chi ha ricoperto per due
mandati consecutivi la carica di Sindaco, non è allo scadere del
secondo mandato immediatamente rieleggibile alla medesima carica né
a quella di Vice Sindaco o di Assessore; nei Comuni con popolazione
fino a 15.000 abitanti chi ha ricoperto per tre mandati consecutivi
la carica di Sindaco non è allo scadere del terzo mandato
immediatamente rieleggibile alla medesima carica, né a quella di
Vice, né a quella di Assessore.
Infine permettetemi di illustrare l'emendamento che deriva dal
coordinamento del testo a seguito dell'inserimento
dell'osservazione del CELVA relativa agli statuti per la previsione
dell'Ufficio di Presidenza e del Presidente del Consiglio, che il
gruppo di lavoro e la commissione avevano impostato superiore ai
15.000 e recependo le osservazioni del CELVA, abbiamo adottato la
loro ipotesi, ovvero sopra i 1.000 abitanti. Grazie per
l'attenzione.
Presidente -
È aperta la discussione generale. C'è
qualcuno che chiede la parola? Ribadisco: c'è qualcuno che chiede
la parola? Altrimenti chiudiamo la discussione generale e passiamo
all'articolato. Non ci sono richieste, si chiude la
discussione...la parola al Consigliere Donzel.
Donzel (PD-SIN.VDA)
- Grazie Presidente.
Capisco la fretta per questa legge che arriva in aula, però
almeno la discussione generale la vogliamo fare. Intanto anch'io
ringrazio per la pazienza che hanno avuto quelli che hanno lavorato
con me nel gruppo di lavoro e la I Commissione, perché non è stato
un confronto certamente facile, c'erano tante posizioni, tante
sensibilità in campo e tutti in qualche modo avevamo le ragioni
anche dei nostri movimenti che avevano costruito documenti, testi
di legge. Noi venivamo anche da una storia di anni passati, che,
insomma, anche con i colleghi dell'ALPE ci aveva visto presentare
già dei testi di legge di modifica.
Noi abbiamo sempre scelto, anche in passato, su leggi delicate
come quelle che, diciamo, riguardano tutto un sistema di elezioni,
leggi molto ampie, di utilizzare il sistema di leggi sotto forma di
emendamento, cioè di andare a correggere alcune parti dell'intero
complessivo sistema legislativo, cosa che peraltro si è poi
rivelata a lungo andare un sistema che è stato adottato poi dallo
stesso gruppo di lavoro, che ha fatto prima degli emendamenti e poi
li ha inseriti alla fine all'interno del testo legislativo. Vorrei
ricordare che nella passata legislatura una delle battaglie che ci
aveva visto spenderci con una certa forza è stata quella...oggi,
alla luce di questo testo, farà un po' sorridere, ma vuol dire che
certe battaglie che si fanno con coerenza poi addirittura vengono
letteralmente superate dagli eventi...nell'altra legislatura,
quando ci fu la riforma della legge elettorale, noi avevamo
sostenuto con forza il fatto della non possibilità per il Sindaco
di ricandidarsi Vice Sindaco. Sembrava allora una battaglia
terribile, durissima, tant'è che alla fine l'aula nell'altra
legislatura si limitò - e noi non lo votammo - ad approvare un
ordine del giorno che invitava i Sindaci a non ricandidarsi nella
posizione di Vice Sindaco, chi ha un po' di memoria se lo ricorda.
Beh, oggi, guardando questo testo, non possiamo che essere
soddisfatti nel vedere che all'interno di questo testo finalmente
questo principio non soltanto è pienamente accolto, ma con nostro
grande piacere è superato ed esteso anche alla qualifica degli
Assessori. Chi ha esaurito il triplice mandato da Sindaco quindi
non può più essere in qualche modo coinvolto nella Giunta
successiva e sul modello anglosassone non gli viene negata la
possibilità di fare il Consigliere, quindi di continuare a
contribuire a fare politica, perché diciamocelo chiaramente ci sono
delle persone che in questo caso - noi l'abbiamo fatta questa
battaglia - nei Comuni fanno una vera e propria azione quasi di
volontariato, quella di Consigliere comunale, ebbene, se la
vogliono fare, è giusto che lo possano fare, ma il principio di non
essere ricollocati in Giunta è un principio molto forte e che, per
quanto ci riguarda, vede coronarsi una battaglia iniziata
nell'altra legislatura. In questa legislatura ci eravamo posti un
obiettivo un po' più alto, ci eravamo detti: "proviamo a vedere se
riusciamo a togliere la figura del Vice Sindaco, nell'ottica di
dare ai cittadini la possibilità di non scegliere una coppia che è
preordinata, preconfezionata", eccetera, su questo ovviamente
all'interno di un testo che richiede anche delle mediazioni...non
siamo riusciti a far valere le nostre ragioni.
Una cosa che naturalmente ci ha fatto molto piacere di fronte ai
primi dati che ci arrivavano sull'idea di andare a ridimensionare
fortemente il numero dei Consiglieri comunali visto che in molti
Comuni costano nulla e sono una risorsa...abbiamo molto apprezzato
che poi insieme si sia convenuto di fare una riduzione che fosse
molto contenuta, in questo modo in qualche modo, dal nostro punto
di vista, si è ridotto il numero dei Consiglieri, ma si è salvata
la democrazia, perché un'assemblea che continua ad avere 11
Consiglieri è un'assemblea che mantiene una sua dignità di
assemblea e non si riduce ad un club di quattro o cinque giocatori
di carte. Da questo punto di vista, quindi è uno sforzo molto
positivo, che è stato fatto da tutte le forze politiche di
riconoscere il valore e l'importanza delle assemblee comunali.
Un aspetto dirimente di questo percorso che abbiamo fatto è
stato quello che nutrivamo delle perplessità rispetto alla non
elezione diretta del Sindaco e immaginavamo che questa cosa potesse
essere proposta soltanto per i piccolissimi Comuni, poi valutazioni
di altre forze politiche hanno esteso quest'idea di non eleggere
direttamente il Sindaco fino ai Comuni fino a 1.000 abitanti, però
si è poi in qualche modo chiarito che rimaneva...come ha ben detto
il relatore, mantenere un sistema maggioritario, che per noi è un
elemento fondamentale. Il sistema maggioritario obbliga comunque
quelli che vanno a comporre una lista...e possono anche essere dei
cittadini che non fanno riferimento a forze politiche, anzi sarebbe
auspicabile che la società civile si mettesse in campo e
costituisca liste...ma occorre presentarsi però ai cittadini non
soltanto con un simbolo, che può essere di partito o un simbolo
civico, come avviene spesso nei Comuni, ma con un programma che in
qualche modo traccia l'avvio dei lavori della legislatura e a cui
durante la legislatura i Consiglieri devono in qualche modo
attenersi e dare conto alla fine della legislatura. Questo è stato
uno dei motivi che ci hanno fatto ripensare la nostra in qualche
modo criticità rispetto alla non elezione diretta del Sindaco a
fronte però del mantenimento del sistema maggioritario, quindi
della chiarezza della proposta politica che viene fatta ai
cittadini.
Altro nodo non facile da affrontare è stata la questione che
riguarda le preferenze. Questione annosa in Valle d'Aosta, molto
delicata, perché è stata oggetto anche di referendum e di
discussioni molto accese, su cui sicuramente bisognerà continuare a
riflettere molto su quello che noi continuiamo a vedere come un
pericolo: quello del cosiddetto "controllo del voto", soprattutto
laddove ci sono piccole realtà comunali. Di fronte però alla
possibilità che ci era data di promuovere una cosa che da noi, come
assemblea del partito, tutta riunita, era stata individuata come
una delle forti novità da portare all'interno della legge, cioè di
dare un segnale forte di cambiamento nella legge...era quella della
questione di genere. Ora, voi direte: "ma perché della questione di
genere parlano i maschietti?", infatti si è visto che al CELVA,
dove c'è qualche maschietto, qualche voto contrario è arrivato
sulla questione di genere, in modo, secondo me, anche un po'
antipatico, se lo devo dire, perché la questione di genere non va
vista nella questione uomo, donna, ma va vista nella questione
delle pari opportunità che in tutti gli ambiti della vita devono
essere create in tutte le situazioni. Si tratta non solo per quanto
riguarda, in questo caso, nelle leggi elettorali di una questione
che riguarda soprattutto le donne, ma in genere si tratta della
crescita dei diritti all'interno della società in senso lato. È in
questo modo che noi affrontiamo questa questione, non è possibile
che in una società che è composta dal 50 percento di donne
elettrici, 50 percento sostanzialmente di uomini elettori non
riusciamo mai a creare condizioni diverse. Bisogna in questi casi
essere promotori dell'accesso alla democrazia e fare qualche
sforzo: ecco la ragione che ci ha visti in qualche modo accettare
le tre preferenze, ma a patto che ci fosse il cosiddetto "concetto
di una terza preferenza di genere", peraltro già sperimentata nelle
elezioni europee e che ha dato - bisogna riconoscerlo - nelle
elezioni europee dei frutti, quindi in qualche modo un'esperienza
da sperimentare anche in Valle d'Aosta, naturalmente quando magari
affronteremo anche la legge elettorale regionale... Questi sono
degli
step
che in qualche modo ci portano avanti...e abbiamo
anche delle idee sul cosiddetto "controllo del voto" a livello
regionale...che magari si possono mettere in campo senza togliere
le cosiddette "preferenze", attuando dei sistemi di scrutinio che
siano diversi da quelli fatti Comune per Comune. Non sottovalutiamo
quindi quei problemi, ma guardiamo di fare dei passi avanti nei
confronti delle donne. Questo primo passo avanti sulla questione
della preferenza di genere ha posto tutte le forze politiche di
fronte al problema che la preferenza di genere, senza le donne
nelle liste, sarebbe apparsa come qualcosa di assolutamente quasi
provocatorio e questo ha motivato tutti a riflettere sulla
necessità di introdurre una quota minima, ma, quando parliamo di
una quota minima, questo non esclude lo sforzo che dovrebbero fare
tutte le forze politiche per andare verso la parità, verso un
numero alto di donne all'interno delle liste. Questo è un altro
concetto che deve essere...quando la legge introduce la quota
minima, non vuol dire che è lì che ci si ferma, è come dire: sotto
di lì non bisogna andare, ma sopra c'è uno spazio da compiere,
quindi bisogna leggere in questi termini la legge, non leggerla nei
termini... Si cerca in qualche modo di contemperare l'esigenza di
chi vorrebbe la totale parità con l'esigenza di chi magari in
alcune realtà ritiene...per cultura, per tradizione magari non c'è
ancora una grossa disponibilità, ma questo sforzo va fatto. Io
penso che già l'attuale fotografia dei Consigli comunali, delle
realtà comunali dimostra che le donne ci sono e sono capaci, sono
attive nei Comuni e quindi si tratta di creare le condizioni. E
questo spiega perché è stata introdotta in qualche modo la quota
minima di genere e, fatto importantissimo, che questa norma non si
limita al Comune di Aosta, cioè vista come l'eccezione nella Valle
d'Aosta, ma si ragiona in termini di tutta la Valle d'Aosta, con
una norma che magari per Aosta poteva essere più spinta, ma in
realtà è molto più interessante che la norma sia estesa a tutti i
Comuni della Valle d'Aosta.
L'altro concetto importante è quello che, una volta che noi
abbiamo introdotto la preferenza di genere, una volta che noi
abbiamo in qualche modo garantito la presenza delle donne in lista,
è giusto che queste vengano premiate, qualora siano elette, in
situazioni di governo. Il percorso quindi per
arrivare...naturalmente anche qui attraverso un obbligo, che -
ripeto - è obbligo minimale e nulla vieta che ci sia anche
l'auspicio della nostra forza politica, che ci sia una presenza
ancora più significativa, laddove è possibile, di donne all'interno
delle Giunte e - perchè no? - Sindaci a guidare i nostri Comuni...
Questi, a nostro avviso, sono segnali forti di un cambiamento
culturale che avviene all'interno della Valle d'Aosta e sappiamo
come quelli che sembrano piccoli passi a volte possono, dal punto
di vista sociale, cambiare profondamente la struttura, il modo di
pensare di una collettività. Lo dimostra il fatto che c'è uno
straordinario fiorire di letteratura femminile, quello che è
affascinante è proprio il modo diverso di vedere le cose, di
proporre soluzioni alle cose che avviene da parte del mondo
femminile. Questo nelle Amministrazioni e in alcuni Stati -
battaglia che poi continueremo a fare anche nei Consigli di
amministrazione - è stato giudicato molto premiante anche in
situazioni di Consigli di amministrazione.
Altri aspetti che abbiamo ritenuto di notevole importanza sono
quelli che sono stati portati anche come contributo da altre forze
politiche riguardanti, per esempio, il contenimento della spesa che
riguardava soprattutto le Giunte comunali. Abbiamo già detto che
l'attività da Consigliere comunale è sostanzialmente un'attività di
volontariato: di volontariato per la democrazia, per la libertà di
una società e, quando ci riuniamo anche per parlare di
autonomia...che autonomia avremmo se i nostri cittadini non si
mobilitassero, non partecipassero, non fossero parte attiva del
sistema democratico...e così un certo contenimento dei numeri che
vanno a comporre le Giunte comunali...e ci sarà poi tutta una
riflessione da fare ulteriormente successivamente rispetto ai
costi, ma andando ad introdurre dei concetti importanti come, per
esempio, quelli che, qualora si aumenti per esigenza amministrativa
il numero dei componenti della Giunta, questo non possa determinare
un aumento della spesa. Questo è molto importante come messaggio
che arrivi ai cittadini, non è più possibile raccontare certe cose
in campagna elettorale e poi farne altre, perché comunque c'è un
baluardo di una legge che impedisce il proliferare dei costi.
È la legge perfetta, è la legge più bella del mondo? Non
crediamo, non è che abbiamo quest'illusione, ma basterebbe fare un
confronto fra il testo depositato in prima battuta e gli oltre
venticinque emendamenti a questo testo per dire che comunque c'è
stato uno sforzo, un lavoro di innovazione rispetto alla passata
esperienza, dove nella modifica della legge elettorale per i Comuni
si era intervenuti soltanto su un singolo articolo. Dal nostro
punto di vista, quindi è un passo avanti, un tentativo di
mediazione forte fra diverse esigenze, che permettono ad una parte
ampia di ritrovarsi all'interno di un testo, di un percorso. Non mi
è mai piaciuta l'iscrizione d'urgenza dei testi in aula, posso però
dire che noi abbiamo presentato i primi testi di modifica alla
legge elettorale comunale ben prima dell'estate, abbiamo chiesto
più volte a tutte le forze politiche di lavorare per tempo per non
arrivare all'ultimo minuto, ma perché? Perché volevamo che la legge
fosse già approvata l'anno scorso, perché sappiamo com'è difficile
poi andare a dire ai cittadini come si vota soprattutto quando ci
sono delle modifiche sostanziali come in questo caso. Bisogna
quindi che ci sia poi il tempo tecnico affinché il cittadino sappia
come si vota - soprattutto con la questione della preferenza di
genere non è banale -, non sia disorientato dal fatto che ci sono
due diversi tipi di scheda, io ho cercato su
Twitter
già di
pubblicarli, quindi c'è una scheda dov'è presente il simbolo,
Sindaco, Vice Sindaco e tre preferenze e c'è una scheda dove c'è
simbolo, senza indicazione del Sindaco e del Vice Sindaco e le tre
preferenze. Queste cose non sono così ovvie e scontate da spiegare
ai cittadini, quindi, siccome si vota il 10 di
maggio...probabilmente siamo tutti corresponsabili non di
un'accelerazione, quello che sbagliamo oggi non è ad accelerare è
di arrivare in ritardo, dal mio punto di vista, se ho un rimprovero
da farmi, è che non abbiamo fatto prima.
Noi abbiamo cercato di esplicitare pubblicamente quali erano i
nostri - tra virgolette - "desiderata" -, io francamente di alcune
forze politiche che hanno espresso forti critiche - non è certo il
caso degli amici dell'ALPE che hanno fatto addirittura una legge -
non ho capito se volevano il Sindaco in più, il Sindaco in meno, il
proporzionale, il misto e non ho capito neanche quali erano le
proposte elettorali per potermi sinceramente confrontare o
scontrare, come vorrebbe anche la dialettica politica, quindi
questo spiega perché comunque abbiamo accettato di arrivare in aula
con questo testo.
Rispetto agli emendamenti presentati dal CELVA, che pure paiono
di un certo interesse, lo dico con franchezza a quelli del CELVA la
proposta che riguardava la possibilità di cambiare le percentuali
tra la lista vincente e diciamo la minoranza...era una proposta che
sostanzialmente proponeva, anziché di avere sette Consiglieri di
maggioranza e quattro di minoranza, oppure otto a tre a seconda del
livello raggiunto dai voti, ma passare ad un sistema di otto
Consiglieri per la maggioranza e tre per la minoranza, addirittura
nove a due mi sembrava molto mortificante per quanto riguarda le
cosiddette "minoranze", che vanno intese non come un ostacolo alla
democrazia, perché nel sistema maggioritario questa cosa qui non
esiste più: nel sistema maggioritario, se c'è una maggioranza
seria, può tranquillamente governare con i numeri che ha, ma la
minoranza ha un ruolo fondamentale in un sistema democratico,
perché ti porta delle idee nuove, porta un controllo, una vigilanza
sugli atti che è indispensabile, che il cittadino deve
sapere...anche se hanno eletto una maggioranza nei Comuni, molti
sono attenti anche alla minoranza. Io ho visto che nei Comuni non è
come a livello regionale, magari uno ha votato il suo amico che è
in maggioranza, però è interessato a che ci sia una minoranza che
svolge un'attività nel suo Consiglio comunale, perché dice: "c'è un
controllo e c'è la possibilità anche di avere idee nuove". Da
questo punto di vista quindi...è per questo che noi riteniamo che
quel tipo di emendamento non va bene.
Abbiamo invece ritenuto interessante mantenere quel grado di
autonomia che viene espresso dalle assemblee comunali laddove già
in alcuni Comuni era prevista la figura della Presidenza del
Consiglio, io spero che andremo verso un'opzione a costo zero.
Questa Presidenza del Consiglio può svolgere un ruolo di arbitrato
dell'assemblea nei Consigli comunali, che comunque hanno una certa
consistenza in alcuni Comuni, e quindi può essere sicuramente
proficua...e andare nell'ordine di idee di riconoscere quello che è
l'importante ruolo dell'autonomia dei nostri Comuni. Queste ragioni
sono sostanzialmente le ragioni che ci hanno portato a sostenere il
lavoro fatto, ripeto: non da noi, ma da un gruppo di persone e
dalla I Commissione e quindi noi sosterremo questo disegno di
legge.
Presidente -
La parola al collega Bertin.
Bertin (ALPE)
- Grazie Presidente.
Con questa legge elettorale per i Comuni abbiamo perso un'altra
occasione per dare alla Valle d'Aosta una normativa innovativa in
grado di aumentare gli spazi di democrazia e di partecipazione dei
cittadini. Con quest'intervento si conferma in grande misura
l'impianto attuale, salvo qualche piccola, ma comunque
significativa novità. Resta comunque l'impianto, come detto, che
viene confermato. Per questa ragione non daremo il nostro voto
favorevole a questa legge, il nostro voto sarà di astensione. In
particolare si consolidano e si confermano le tre preferenze, con
la sola modifica della terza, che dovrà essere di genere e si
supera l'elezione diretta del Sindaco, con l'elezione indiretta
attraverso i Consigli comunali, che saranno il risultato di una
competizione di lista attraverso un sistema maggioritario,
estremamente maggioritario, e questo bisogna dirlo.
I suggerimenti venuti dal CELVA sono da questo punto di vista
non accettabili, anche perché non c'è un problema di governabilità,
c'è piuttosto un problema di rappresentanza e andare a toccare
ancora aumentando questo rapporto tra maggioranza e opposizione
certamente avrebbe introdotto degli aspetti ancora più negativi di
quanto non sia attualmente.
Queste sono le due principali novità: la preferenza di genere e
l'elezione indiretta per i Comuni al di sotto dei 1.000 abitanti.
Da sempre abbiamo espresso la nostra contrarietà alle preferenze
multiple, alle tre preferenze, che sono notoriamente un elemento di
controllo del voto e di degenerazione del sistema e non potremmo
mai dare la nostra approvazione ad una legge elettorale che
contenga dei meccanismi che permettono il controllo del voto. La
libertà di espressione del voto è un elemento fondamentale delle
democrazie e su questo punto abbiamo fatto sin dall'inizio
molteplici battaglie referendarie anche fin dal 1991, ad esempio,
per quanto mi riguarda, forse è stata la prima occasione nella
quale mi sono impegnato in politica con il famoso referendum del
1991. Tutte le proposte che abbiamo presentato in questi anni sono
sempre andate nella direzione di rendere il voto libero. Ricordo
tra l'altro ai "rinascimentali" della primavera scorsa che un punto
fondamentale del documento di
Renaissance
era la preferenza
unica, elemento indispensabile per liberare il voto da ogni
condizionamento e controllo ed è altrettanto fondamentale per un
cambiamento serio rendere libero il voto. Per quanto ci riguarda,
il cambiamento è ancora necessario ed urgente, un cambiamento reale
deve passare e passa obbligatoriamente anche attraverso una legge
elettorale che impedisca il controllo del voto. La legge che si
approverà oggi non va in questa direzione e tutto si potrà dire
fuorché serva ad un cambiamento di sistema.
È positivo che si sia presa in considerazione la questione di
genere, ma lo si è fatto, a nostro avviso, nel modo sbagliato, che
non permette di superare, appunto, la questione delle preferenze e
del controllo del voto, che in questo caso viene consolidato, se
non addirittura facilitato e si continuano e si potranno continuare
a perpetrare certe pratiche purtroppo diffuse anche nella nostra
regione. La rappresentanza di genere è un elemento centrale, è
stata un elemento centrale della nostra proposta di legge, insieme
al Partito Democratico abbiamo posto sin dall'inizio questa
questione all'attenzione del gruppo di lavoro. Abbiamo potuto
rilevare - è triste constatarlo, il collega Donzel può confermarlo
- un certo disinteresse e anche una certa contrarietà a prendere
seriamente in considerazione quest'aspetto, pertanto quel poco che
è stato fatto, vista la situazione iniziale, va comunque visto come
un piccolo passo avanti, molto piccolo. Per quanto ci riguarda, poi
riteniamo che la soluzione adottata presenti molteplici criticità:
innanzitutto quella del controllo del voto e anche l'annullamento
della terza preferenza, qualora non sia una preferenza di genere,
ci lascia, come detto, perplessi, insomma, la terza preferenza di
genere è un metodo poco incisivo e si poteva utilizzare un altro
meccanismo, si poteva fare una scelta diversa. Per quanto ci
riguarda, avevamo proposto una quota del 40 percento nelle liste e
nell'esecutivo, tra l'altro, quota prevista non distante dalla
normativa nazionale in materia per i Comuni al di là di
Pont-Saint-Martin. Crediamo che la Valle d'Aosta non sia più
arretrata, anzi non lo sia proprio rispetto alle altre comunità,
pertanto questo modello avrebbe potuto funzionare anche da noi.
Questo, peraltro, è stato il modello applicato nei decenni passati
dalle democrazie del nord Europa, con risultati, lo sappiamo tutti,
positivi ed evidenti a tutti, è un modello che ha funzionato. Qui
si è preferito il modello campano, stravolgendolo però in negativo,
in effetti, per le elezioni regionali della Campania, è prevista
una preferenza unica ed eventualmente una seconda di genere
diverso. Come potete ben capire, l'approccio è ben diverso da
quello del modello proposto oggi. Se sul modello della Regione
Campania una qualche convergenza la si sarebbe potuta trovare, su
quanto proposto evidentemente è impossibile un nostro voto
favorevole.
Un altro elemento che innova questa nuova normativa riguarda
l'elezione indiretta per i Comuni al di sotto dei 1.000 abitanti. È
un'innovazione che riteniamo positiva, per quanto ci riguarda,
abbiamo proposto un meccanismo diverso: il
panachage
, al
fine di ridurre - lo abbiamo potuto constatare in questi anni - la
conflittualità che si è venuta a generare all'interno delle piccole
comunità, questo era l'obiettivo principale e credevamo e crediamo
tuttora che il
panachage
sarebbe stato il meccanismo più
efficace per raggiungere quest'obiettivo. La scelta che è stata
fatta, quella di una competizione di liste con un sistema
maggioritario, evidentemente la riteniamo anche in questo caso un
piccolo passo avanti, ma niente di più, francamente si doveva e si
poteva anche in questo caso fare di più.
La proposta di legge che abbiamo presentato nel settembre scorso
introduceva...avrebbe voluto introdurre molti elementi di novità e
innovativi nel sistema di elezione in Valle d'Aosta: dall'assemblea
dei cittadini, che avrebbe potuto, su volontà dei Comuni al di
sotto dei 300 abitanti, sostituire il Consiglio comunale attraverso
un referendum, e avrebbe permesso una maggiore partecipazione
diretta dei cittadini alla gestione della cosa pubblica. Come
detto, nei piccoli Comuni al di sotto dei 300 abitanti, cosa che
peraltro avviene anche in una comunità vicina alla nostra, come in
Svizzera e in altri casi, nei quali è prevista questa
possibilità.
Altri elementi avrebbero potuto innovare in modo significativo
la normativa vigente, purtroppo, come detto, abbiamo perso un'altra
occasione per innovare e per aumentare gli spazi di democrazia
partecipativa ai cittadini. La legge ha degli aspetti positivi, ma
certamente si sarebbe dovuto e potuto fare di più e per questa
ragione non avrà il nostro voto favorevole. Grazie.
Si dà atto che dalle ore 17,50 assume la presidenza il
Vicepresidente Rosset.
Rosset (Presidente) -
Grazie Consigliere Bertin. Siamo
sempre in discussione generale. Ha chiesto la parola il Consigliere
Borrello, ne ha la facoltà.
Borrello (SA)
- Grazie Presidente.
Il tema è molto importante, ma il mio intervento sarà breve non
per togliere importanza ad un tema che è capitale rispetto a quella
che è la gestione delle elezioni e del sistema democratico
all'interno del territorio valdostano, ma perché riconosco nel
collega Farcoz e in coloro che mi hanno preceduto di aver avuto con
il loro intervento la capacità di sintetizzare quelli che sono gli
aspetti più di carattere tecnico, che io non andrò più a rilevare,
ma a fare un ragionamento prettamente politico per andare a porre
l'attenzione di quest'Assemblea a quella che è la posizione della
Stella Alpina all'interno del gruppo di lavoro e quelle che sono le
idee che ha cercato di portare all'interno del tavolo per poter
arrivare ad una convergenza su un tema così importante come quello
dell'elezione dei Consigli comunali sul territorio valdostano.
Quando abbiamo iniziato il percorso di riforme, che ricordo è un
percorso molto più ampio, che, così come ha ricordato il collega
Farcoz, è partito dalla legge regionale 6...oggi affrontiamo il
secondo passaggio, ma ci saranno ulteriori passaggi che dovranno
essere affrontati da quest'Assemblea, in quella sede avevo detto
che le riforme si scrivono su carta, ma poi è compito del
legislatore andare a monitorare quelle che sono le applicazioni
delle riforme sul territorio e sugli enti che le devono applicare.
Ribadisco questo concetto anche per quanto riguarda questa legge,
lo ribadirò anche per le leggi successive che quest'Assemblea andrà
ad affrontare.
Nel momento in cui le forze politiche hanno presentato delle
leggi, in maniera direi responsabile questo Consiglio regionale ha
ritenuto opportuno produrre e costituire un gruppo di lavoro che
andasse ad analizzare quelle che sono le tematiche più generali
all'interno della legge elettorale e le diverse sensibilità
espresse dai singoli partiti politici. Come Stella Alpina, in prima
battuta avevamo prodotto un comunicato stampa dove avevamo dato
delle suggestioni e dei suggerimenti per quanto riguarda alcuni
macro indirizzi da definire all'interno delle leggi elettorali, da
poter portare all'attenzione dei colleghi all'interno del gruppo di
lavoro che era in fase di costituzione. Uno degli elementi che noi
avevamo evidenziato era la conservazione di quel sistema elettorale
che per noi aveva garantito stabilità nell'ultimo ventennio al
sistema Valle d'Aosta, che era quella dell'elezione diretta del
Sindaco e del Vice Sindaco: questa è la posizione che abbiamo
prodotto all'interno del tavolo di lavoro e abbiamo portato
all'attenzione degli altri colleghi. Nel percorso di condivisione e
di analisi delle tematiche si sono analizzate quelle che potevano
essere le alternative a questo sistema elettorale che ancora oggi
noi riteniamo valevole e fondamentalmente si è addivenuto a quello
che è il testo di legge, che in una prima battuta ha prodotto molti
dubbi all'interno del nostro movimento, ma che abbiamo deciso di
condividere con l'auspicio che questo possa garantire stabilità ai
Comuni al di sotto dei 1.000 abitanti, perché con il sistema
maggioritario ricorre la necessità di garantire stabilità
all'interno delle singole assise comunali. Riteniamo importante
andare a provare questo tipo di sistema, riconoscendo però che un
sistema che aveva funzionato, come quello precedente, forse sarebbe
ancora da prendere in considerazione se eventualmente dovessimo
renderci conto che questo percorso non è avvalorato da dati
concreti di validità sul territorio. Come tutti i percorsi di
condivisione e di mediazione tra le varie sensibilità politiche, ci
sono delle cose che ci convincono di più e delle cose che ci
convincono di meno. Quello che dico io in questo momento da
rappresentante di partito politico penso sia lo stesso pensiero che
accomuna tutti coloro che hanno partecipato al gruppo di lavoro, ma
questo è il percorso della democrazia, questo è il percorso della
condivisione su temi così importanti.
Mi sono soffermato sul sistema maggioritario e sull'elezione
diretta del Sindaco e del Vice Sindaco, un'analisi che vorrei fare
- e che devo rilevare con favore è stata accolta all'interno del
gruppo di lavoro - è quella valutazione di carattere generale che
come movimento avevamo espresso, che era legata alla non
limitazione del numero di Assessori all'interno delle Giunte
comunali, ma a bloccare la spesa, dando la possibilità allo Statuto
dello stesso Comune di poter definire un maggior numero di
rappresentanti del Governo, senza andare ad alterare i limiti di
spesa.
Per quanto riguarda i passaggi al CELVA, condivido quanto detto
dal collega Donzel, che i passaggi e le considerazioni che sono
state manifestate dai Sindaci sono sicuramente valevoli di
considerazioni e di approfondimenti. Non nascondo - lo sapete
meglio di me - quali sono le mie sensibilità rispetto ad alcune
proposte di modifica che ho fatto all'interno del gruppo di lavoro:
mi riferisco in particolar modo alla non definizione del limite dei
mandati e al fatto che potesse essere esteso anche agli Assessori
in Giunta, o per quanto riguarda l'autonomia dello Statuto dei
singoli Comuni, per quanto riguarda la definizione dei Governi,
quindi i rappresentanti nella Giunta stessa. L'ho manifestato, non
è un segreto, ma ritengo che, così come si sottolineano le cose
positive, bisogna sottolineare anche quelli che sono gli elementi
che non sono di totale condivisione proprio nel percorso di analisi
che abbiamo fatto all'interno del gruppo di lavoro nel rispetto
delle diverse sensibilità. È un gesto di responsabilità quello che
noi affrontiamo in questo momento, di voler fornire al sistema
degli Enti locali una legge elettorale che possa essere
rappresentativa e funzionante ed è per questo motivo che,
nonostante riconosciamo in questo testo dei punti positivi, ma
parallelamente anche degli elementi che non ci convincono
totalmente, voteremo a favore di questo testo di legge.
Presidente
- Grazie collega Borrello. Ha chiesto la
parola il Consigliere Gerandin, ne ha la facoltà.
Gerandin (UVP)
- Merci Président.
Chi mi ha preceduto è già entrato un po' nel merito di quello
che è stato il percorso che abbiamo cercato di condividere il più
possibile all'interno di questo contesto che è il Consiglio
regionale e non nego che avremmo gradito, come UVP, un percorso
diverso. Noi abbiamo particolarmente apprezzato il percorso che è
stato fatto quando abbiamo approvato la legge regionale n. 6,
quella dell'esercizio associato di funzioni e servizi comunali,
dove c'è stato un primo passaggio che noi riteniamo assolutamente
importante, quel documento delle linee guida che sono state
approvate dal Consiglio permanente degli Enti locali. Noi riteniamo
che questo sia il percorso giusto, lo dico adesso, ma lo dico anche
in prospettiva futura. Noi ci auspichiamo che nel futuro, quando ci
saranno questi cambiamenti importanti che avranno importanti
ripercussioni nel contesto degli Enti locali, si segua questo
percorso, perché è molto importante avere almeno a priori quelle
che possono essere le considerazioni, quelle che possono essere le
linee guida di cui il legislatore deve tener conto. Poi i tempi -
qualcuno che mi ha preceduto lo ha detto - sono accorciati, siamo
ormai molto prossimi a quella che sarà la scadenza per quello che
riguarda il rinnovo dei Consigli comunali e questo percorso, questo
progetto diverso...noi abbiamo dovuto accelerare, abbiamo visto
forze politiche che hanno presentato proposte, proposte diverse e,
a seguito di queste proposte diverse, è nato questo gruppo di
lavoro che ha emendato questo disegno di legge presentato dalla
maggioranza. Dico questo perché? Perché qualcuno ci dice che
abbiamo avuto poco coraggio, può anche darsi che abbiamo avuto
anche poco coraggio, che era il caso di intervenire, diciamo, con
più efficacia, ma ci sono tanti che ci dicono: "perché siete andati
a toccare qualcosa che funzionava", per cui abbiamo... Io penso che
questo disegno di legge sia una giusta mediazione per quello che è
un sistema che indubbiamente ha avuto i suoi aspetti positivi - e
questo non possiamo negarlo -, perché il sistema attuale, quello
della legge n. 4 del 1995, ha portato comunque una stabilità per
quello che riguarda il discorso delle Amministrazioni comunali, ma
ha anche avuto, a nostro avviso - in questo momento parlo come
UVP... -, degli aspetti che noi riteniamo comunque delicati, nel
senso che noi abbiamo visto un progressivo aumentare di Comuni,
anche grandi, dove non c'era più competizione elettorale, dove in
effetti ci si presentava con una lista sola e malgrado anche i
vecchi sistemi...quando addirittura nei tempi passati comunque
c'erano delle liste che venivano presentate non fosse altro che per
far minoranza, per avere una forma di democrazia e di
controllo...in questo momento non veniva neanche più presentato,
per cui ci si trovava di fronte ad un sistema che vedeva
proliferare i Comuni con una sola lista. Abbiamo provato allora a
porci alcune riflessioni che andavano...nel senso che c'era, a
nostro parere, la necessità di favorire la partecipazione di più
liste alle competizioni elettorali, di aumentare la partecipazione
al voto, con il coinvolgimento dei cittadini nelle istituzioni, di
rafforzare il ruolo del Consiglio comunale, perché avevamo dei
Consigli veramente svuotati, perché, fatti salvi gli adempimenti di
legge, tenuto conto che una volta passavano ancora i progetti
preliminari, adesso ormai progetti non ce ne sono più, per cui ci
sono pochi soldi da spendere, veramente forse non c'è neanche più
motivo di convocare i Consigli. E soprattutto ridurre un po' quella
conflittualità nei Paesi dove ci sono state in questi anni delle
forti contrapposizioni elettorali e valorizzare, provare a far
crescere maggiormente quelle che sono competenze, capacità di
candidati, far crescere magari anche la volontà di alcuni giovani,
o comunque anche meno giovani, che vogliono avvicinarsi alla vita
politica...alla vita amministrativa io parlo, perché nei Comuni si
cerca di fare amministrazione con le poche risorse che sono rimaste
a disposizione. Dicevo, noi pensavamo forse di avere anche un po'
di coraggio, per cui in tutta sincerità la nostra prima proposta
era quella di un
panachage
allargato, vale a dire un sistema
dove si poteva scegliere tra più liste, escluso il Comune di Aosta
beninteso. È un sistema che, a nostro parere, poteva rafforzare
tutte queste riflessioni che vi ho posto prima, aveva ad onor del
vero una debolezza: era quella di dire che veniva molto difficile
garantire una governabilità. Su questo noi abbiamo accettato le
osservazioni che sono state in parte esternate nel gruppo di lavoro
e su questo abbiamo trovato un compromesso che per noi ci sembra un
compromesso comunque valico: ecco perché oltre 40 Comuni si
confronteranno con un sistema elettorale diverso, dove il Consiglio
eleggerà Sindaco e Vice Sindaco, e non sarà più diciamo la forza
politica o le forze politiche o gli accordi politici fatti a monte,
ma sarà comunque un Consiglio che dovrà legittimare queste scelte e
non è poco, io penso che non sia poco comunque in un contesto dove
poi si conosce e dove poi alla fine ci si guarda in faccia, perché
penso che l'importante sia questo. Allora, è vero che potrebbero
nel futuro magari esserci comunque delle scelte che vanno
all'elezione di Sindaci che magari non saranno i più votati, però è
importante che comunque un Sindaco alla fine si confronti anche con
l'elettorato, questo noi lo riteniamo importante, per cui su questo
noi siamo...diciamo abbiamo condiviso questo percorso. Questo
sistema è un sistema proporzionale a scrutinio di lista, che
prevede un premio di maggioranza, dove una lista comunque sarà una
lista vincente, che darà comunque governabilità, che era un po' il
dubbio che avevamo su quel discorso legato al
panachage
.
Ci sono poi alcuni passaggi che noi riteniamo importanti, vale a
dire l'adeguamento della composizione dei Consigli comunali e delle
Giunte comunali. Non c'è stata quella riduzione che noi ritenevamo
non equa, perché in tutta sincerità noi abbiamo sempre creduto che
non fosse il costo o il gettone di presenza di un Consigliere
comunale che incideva sui costi della politica, anzi un Consigliere
comunale, se interessato, è quello che poi alla fine ti monitora il
territorio, quello che esce fuori quando ne hai bisogno, quello che
alla fine è una sentinella del territorio e una persona su cui si
può contare quando ci sono necessità di intervenire, per cui non
c'è stata questa drastica riduzione che subito si voleva dare per
dare un segnale, chissà che tipo di segnale...ma sono stati
introdotti alcuni limiti per quello che riguarda il discorso della
spesa. Per questa riduzione c'è un segnale, a nostro parere, anche
importante, che probabilmente avrà o dovrà avere la chiave di
lettura più consona, vale a dire la riduzione anche per quello che
riguarda il Consiglio comunale di Aosta: ecco perché la riduzione a
29 è, se vogliamo, un impegno importante in vista della riduzione
anche del numero del Consiglio regionale. Allora questa è una
chiave di lettura che deve avere un senso, sennò non avrebbe senso
fare una riorganizzazione in questi termini. Abbiamo condiviso il
principio di generare una complessiva riduzione dei costi della
politica, per cui sono previste delle limitazioni di valori da non
superare e siamo assolutamente d'accordo e sosterremo su tutta la
linea la volontà che pare ci sia di tramutare quella che è
un'indennità in una diaria...noi su questo ci saremo...è chiaro
assolutamente ridimensionata, su questo non c'è ombra di dubbio, ma
noi riteniamo che l'impegno che viene dato da parte degli
Amministratori locali sia un impegno che debba avere un rimborso
spese, ma non è sicuramente nulla di cui...non è uno stipendio, non
è nulla di cui arricchirsi, per cui vedere una diaria al posto di
un'indennità a noi pare che sia il percorso corretto.
Sono d'accordissimo nell'assicurare la rappresentanza politica
di genere negli Enti locali, era un passaggio che doveva essere
rafforzato, come quello dell'incompatibilità. Noi abbiamo rivisto
tante forme di incompatibilità che in questi anni hanno creato
alcuni...bah, non so, perplessità per non dire altro...ecco, alcuni
impegni multipli che avevano Amministratori che poi facevano i
dirigenti, che poi facevano tante altre...erano impegni un po'
diciamo...stonavano magari anche con quello che è l'impegno
lavorativo, vari impegni, perché ne avessero avuto solo due magari
non era così preoccupante, questo perché? Perché noi riteniamo che
questo sia un percorso che deve proseguire; è iniziato, l'ho detto
prima, con la legge regionale n. 6 del 2014 sull'esercizio
associato di funzioni e servizi comunali, una legge che noi siamo
contenti di essere riusciti ad emendare nel corso della
finanziaria, quello che è condiviso da tutti sulla... Forse un
passaggio che creava non pochi problemi quello degli ambiti di
convenzione, vale a dire introdurre il discorso dei tre Comuni
quando c'era il rischio grande, veramente grande di avere magari
delle convenzioni obbligatorie di almeno cinque Comuni...noi lo
riteniamo un passaggio importante, come riteniamo importante
proseguire su questa strada, perché questa è la prima parte, ma poi
avremo la parte legata alla revisione della 22 su cui qualcosa
abbiamo già corretto in finanziaria, altro doveva essere corretto
anche ai tavoli delle organizzazioni sindacali. Dovremo rivedere
poi certamente il discorso della 46, del regolamento 4: quello sui
segretari comunali, che è un'altra urgenza da fare contestualmente
con quella sull'indennità degli Amministratori.
Passaggio importante e per noi determinante, su questo io dico
che vorrei che...per non ricevere magari anche le osservazioni o
comunque le perplessità legate a questa riforma sulla legge
elettorale, noi chiederemo su questo passaggio, che è la riforma
per quello che riguarda la legge 48 sugli interventi regionali in
materia di finanza locale, che il Consiglio permanente si muova, ci
dia alcune indicazioni, in modo da essere coinvolto
prioritariamente su una legge che è una legge fondamentale sul
futuro dei nostri Comuni. Noi su questo - l'abbiamo detto -
crediamo che l'introduzione di criteri per il trasferimento basati
sui costi unitari delle funzioni sia un passaggio obbligatorio, da
mettere all'interno dei criteri di trasferimento, e noi su questo
ci saremo.
Non voglio dilungarmi oltre, concludo dicendo che, quando si è
in tanti intorno ad un tavolo, è chiaro che bisogna trovare una
sintesi e una mediazione, per cui alla fine se qualcuno ci dice che
dovevamo lasciare tutto così perché andava bene, qualcun altro ci
ha detto di avere più coraggio, probabilmente la sintesi giusta è
un po' quella che abbiamo trovato, nel senso che si modifica
comunque per oltre 40 Comuni e può essere un esempio, una prova per
capire, poi torno a dire che tutto andrà verificato, tutto andrà
valutato, per cui il voto, per quello che riguarda l'Union
Valdôtaine Progressiste, sarà un voto a favore tenuto conto che
abbiamo partecipato e siamo stati parte attiva di questo tavolo e
di questa condivisione. Grazie.
Presidente -
Grazie. Ha chiesto la parola il Consigliere
Chatrian, ne ha la facoltà.
Chatrian (ALPE) -
Sì, grazie Presidente.
Qualche considerazione a seguito dell'intervento del collega
Bertin. Ma, ho partecipato insieme al collega al gruppo di lavoro,
abbiamo cercato di partecipare attivamente avendo proposto nel mese
di settembre una proposta di legge a seguito comunque di
elaborazione all'interno del nostro movimento, a seguito comunque
di non solo elaborazione, ma dibattito e confronto all'interno del
nostro movimento e anche all'esterno sul territorio intero.
Riteniamo, ritengo che le regole, riscrivere regole nuove per
quanto riguarda la legge per le elezioni comunali dei nostri Comuni
sia comunque molto molto importante. Il Comune è l'Ente più vicino
al cittadino, ho avuto l'opportunità, l'onere e l'onore di fare il
Sindaco di un piccolo Comune, un'esperienza, a mio avviso, che
tutti dovrebbero fare, perché è molto interessante, molto
arricchente, a contatto diretto, ma allo stesso tempo comunque ti
proietta ad assumere delle importanti responsabilità. Al di là di
quello, diciamo che una nuova legge non può stimolare la
partecipazione, ma, a nostro avviso, può creare i presupposti, può
creare le condizioni.
Qualche considerazione sul merito, sul cuore di questa proposta.
Vi dicevo che abbiamo partecipato in maniera fattiva, attivamente,
perché? Il nostro impianto andava in una direzione alternativa di
questa sintesi, metteva in discussione l'elezione diretta del
Sindaco per tantissimi motivi che non sto a elencare. Un primo
passaggio quindi è positivo: 41 Comuni su 74 comunque non andranno
più ad eleggere un Sindaco direttamente o un Vice Sindaco
direttamente, quindi in parte sono state accolte dal gruppo di
lavoro la nostra elaborazione, le nostre idee. Avremmo osato un po'
di più, l'abbiamo detto nel gruppo di lavoro, noi abbiamo
fattivamente fatto queste proposte dicendo: proviamo nelle piccole
comunità sotto i 500, sotto i 300, sotto gli 800 a dare la
possibilità ai nostri cittadini di poter scegliere anche tra due
liste. Abbiamo creato...abbiamo cercato all'interno del gruppo di
lavoro, non c'è stata data risposta positiva, quanto meno si è
messo in discussione per 41 Comuni l'elezione diretta del Sindaco,
un passaggio comunque importante quindi è stato recepito.
Lasciatemi il messaggio che avremmo osato un po' di più, il collega
Gerandin dice tra probabilmente chi osava di più e chi non avrebbe
toccato nulla la via di mezzo; non so se è la via di mezzo, la
nostra elaborazione ci portava ad osare un po' di più per quanto
riguarda la non elezione diretta del Sindaco e del Vice
Sindaco.
Sul discorso delle incompatibilità come può il gruppo ALPE non
essere d'accordo? Battaglie in questa legislatura, nella passata
legislatura...noi riteniamo che sia una parte della propria vita
dedicata ad assumersi delle responsabilità per la comunità, per il
sistema pubblico, quindi non siamo per delle modifiche, degli
emendamenti che vanno a...probabilmente poi una comunità è piccola,
alla fine questi emendamenti hanno dei nomi e dei cognomi, ma, al
di là dei nomi e cognomi, noi siamo contrari al principio che per
15 anni uno fa il Sindaco...può dare la sua disponibilità
eventualmente nel Consiglio comunale, può arricchire, può portare
la sua crescita culturale, politica, e non solo, evviva, altrimenti
io penso che, dato che la politica non dev'essere un mestiere... Il
principio lo condividiamo quindi, come abbiamo detto nel gruppo di
lavoro, come abbiamo ribadito il concetto poc'anzi in I
Commissione, noi siamo per inserire l'incompatibilità, ma proprio
incompatibilità che va in quella direzione.
Terza considerazione di merito sulle preferenze. Allora, nella
nostra proposta...noi abbiamo proposto, abbiamo fatto le battaglie
nel 2007 per la preferenza unica per le ragioni che il collega
Bertin ha già evidenziato molto bene. Noi abbiamo proposto al
gruppo di lavoro di eventualmente inserire la doppia preferenza di
genere, non c'è stata la possibilità di approvare tale proposta,
questo è un altro di quei motivi per cui noi non possiamo sostenere
e ci asterremo su quest'impianto, su questa sintesi, ma all'interno
del gruppo di lavoro abbiamo proposto...anche se su questo
l'asticella è stata abbassata, per quanto riguarda la percentuale
di candidati di genere, è stato recepito in maniera minimale: il 20
percento, noi avremmo gradito una percentuale maggiore, la sintesi
è stata del 20 percento, è un inizio di percorso. Anche su questo
avremmo osato un po' di più, ma quanto meno si è equiparato - ecco,
su questo noi concordiamo - il sistema regionale, piccoli, medi e
grandi Comuni, almeno il 20 percento di genere dev'essere
garantito, io penso che su questo noi abbiamo portato il nostro
contributo all'interno del gruppo. Stesso contributo, sempre da
parte nostra, abbiamo cercato di...non basta a quel punto mantenere
un'asticella per quanto riguarda l'obbligo di candidare il 20
percento di pari opportunità di genere...ma nelle nuove regole - e
così sono state scritte - la possibilità che il genere meno
rappresentato debba far parte di una Giunta: questa è una proposta
che abbiamo fatto noi al gruppo di lavoro che è stata recepita.
Ripeto: il tutto però è un po' dopato, drogato dal fatto che quella
percentuale del 20 percento...fosse stata un 40, un 30 percento,
avrebbe modificato, diciamo, l'impianto in maniera un po' più
massiccia, osando un po' di più; di conseguenza, l'altro
emendamento, quello di avere comunque in tutti i 74 Comuni il
genere rappresentato nelle Giunte, avrebbe avuto un peso più forte,
rafforzato dal nostro punto di vista.
Ultimo passaggio che invece ci vede favorevoli: sotto i 1.000
abitanti, quindi su 41 Comuni, quello di equilibrare meglio i
rapporti fra maggioranza ed opposizione. Noi riteniamo che anche
nei piccoli Comuni, piccolissimi, il fatto di avere una minoranza
che controlla, che verifica, che propone...perché la minoranza non
può solo controllare e verificare, ma magari la minoranza nei
piccoli o medi Comuni, come nei grandi, hanno delle buone idee che
la maggioranza può fare sue e, di conseguenza, mettere in campo per
dare delle risposte migliori, più equilibrate e - perché no? -
innovative alla propria comunità. In questo momento, soprattutto i
piccoli Comuni di montagna hanno bisogno veramente di persone
che...diventa praticamente una missione quasi per la comunità...se
ci sono delle persone che dedicano parte del proprio tempo per dare
delle risposte al sistema, alla propria società, alla propria
comunità, a mio avviso, devono essere aiutate e quindi una norma
che va in quella direzione può creare le condizioni, i presupposti
per avere una competizione elettorale, stimoli, idee, come dicevo
prima, per mantenere una montagna viva, una montagna che può ancora
rispondere alla qualità della vita, che in questo momento...come
qualità di benessere, possibilità di lavoro e la possibilità di
rimanere veramente in montagna.
Termino. Come dicevo, abbiamo partecipato al gruppo di lavoro,
abbiamo annunciato il nostro voto di astensione al gruppo di lavoro
dopo il percorso che è stato fatto. Ripeto: abbiamo voluto comunque
rimanere all'interno del gruppo di lavoro nonostante da subito ci
sia stato comunque un po' un primo muro sul discorso dell'elezione
diretta, ma il nostro obiettivo era migliorare, portare soprattutto
il nostro contributo e le elaborazioni che il nostro movimento ha
fatto in questi anni, dopo anni di battaglie, come vi dicevo, sulla
preferenza unica, come vi dicevo, per il discorso di genere e, come
dicevamo, per il discorso della non elezione diretta dei Sindaci in
41 Comuni su 74. Io penso che questo sia un traguardo importante
dal nostro punto di vista, sapendo perfettamente, come dicevo
poc'anzi, che una nuova legge non può stimolare la partecipazione,
ma può creare i presupposti: questo era il nostro obiettivo e ci
asterremo su questo provvedimento. Ringrazio ancora tutti i
colleghi che hanno partecipato al gruppo di lavoro, accelerando
anche nelle ultime settimane il lavoro, ma la scadenza è il 10 di
maggio, quindi l'obiettivo era di chiudere il cerchio e a quel
punto dare le nuove regole ai nostri cittadini per poter eleggere i
prossimi 68-69 Comuni. Grazie.
Presidente -
Grazie Consigliere. Siamo sempre in
discussione generale, ha chiesto la parola il Consigliere Ferrero,
ne ha la facoltà.
Ferrero (M5S)
- Grazie Presidente.
Noi non abbiamo partecipato al gruppo di lavoro volontariamente,
perché sapevamo che le nostre posizioni erano così lontane, quindi
non abbiamo voluto neanche pregiudicare i lavori invece di forze
politiche che avevano già trovato una via comune, quindi anche per
una questione di rispetto del lavoro degli altri, indipendentemente
dalle idee, noi abbiamo una visione proporzionale anche per quanto
riguarda le elezioni comunali, quindi le questioni maggioritarie,
con i premi non ci piacciono in nessun tipo di elezione. Noi
vogliamo una rappresentanza che sia proporzionale, noi avremmo
puntato la nostra attenzione su un taglio più netto delle poltrone,
perché alla fine mettere 10 o 15 persone è relativo, ne metti 5 che
sono capaci e riescono a risollevare la sorte di un Comune, ne
bastano anche 2, e alla fine rimane una specie di conta delle
poltrone per soddisfare gli appetiti politici. Avremmo dato una
vera sforbiciata anche - questa era una cosa che, secondo noi, era
urgente - agli stipendi di certi Sindaci, che effettivamente anche
i Comuni che hanno una popolazione che è relativamente elevata
hanno comunque degli stipendi che sono decisamente spropositati.
Avremmo ovviamente anche attaccato la questione delle tre
preferenze, che è il vero nodo sul quale ci poteva essere una
scelta epocale sulla legge elettorale. La questione delle tre
preferenze a livello comunale, come regionale, è una cosa che,
finché non verrà affrontata, farà rimanere la Valle d'Aosta in una
sorta di Medioevo del ricatto, delle triplette, dei santini che
girano con i tre nomi, un metodo che è inviso ad alcune...cioè è
utilizzato da alcune forze politiche in maniera abbastanza...così
sconsiderata. Il nostro voto quindi sarà un voto assolutamente
contrario, vi siete fatti la vostra legge, secondo noi, è stato
come dare una spolverata di cipria sul viso della moglie di
Matusalemme.
Presidente -
Altre richieste di intervento? Ricordo che
siamo in discussione generale. Ci sono altri interventi? Chiede la
parola il Consigliere Viérin Laurent, ne ha la facoltà.
Viérin L. (UVP) -
Merci Monsieur le Président.
Nous avons abordé le thème des Communes lors de la votation de
la première loi qui a vu dans un parcours commun les différentes
sensibilités des forces politiques présentes à l'intérieur de ce
Conseil se confronter sur un thème pour nous fondamental: justement
l'identité millénaire de la Vallée d'Aoste, qui passe à travers nos
Communes, de la plus petite à la plus grande des Communes. Nous
avons dans un modèle de subsidiarité, de fédéralisme valdôtain
toujours donné une attention particulière à cette prérogative, qui
est une prérogative de territoire, d'identité, de subsidiarité et
surtout de maintien d'un partage, d'un esprit communautaire qui
depuis des siècles anime notre communauté.
Le passage qu'aujourd'hui nous vivons à l'intérieur de ce
Conseil donc est un passage important, un moment de partage qui
au-delà des thèmes administratifs qui voient souvent les
différentes forces politiques ici dans cette salle se confronter
avec des visions différentes...au moins sur le thème des réformes,
sur le plan institutionnel, pour défendre, pour faire un front
commun qui puisse revoir les règles et, quand on revoit les règles,
plus grand est le partage et meilleurs sont les résultats...puisse
donner un élan au moins sur ce thème, qui nous voit engagés, même
si avec des sensibilités différentes, avec des objectifs communs.
Alors, Chanoux déjà disait que les Communes sont à la base, après
l'individu et avant des autres entités supérieures sont le
cœur de l'identité valdôtaine. Donc après la loi
qui a vu la répartition territoriale et l'organisation territoriale
un peu plus moderne de nos institutions, aujourd'hui le système
électoral et le contenu de cette loi sont fondamentaux, car ce sont
les règles qui vont règlementer la démocratie, la participation,
car aujourd'hui nous avons un problème de participation. C'est
peut-être pas encore un thème qui est arrivé en Vallée d'Aoste, on
le verra lors des élections municipales, peut-être ce sont des
élections que les gens sentent le plus, avec les élections
régionales, mais il y a un problème aujourd'hui de participation.
Les gens voient la politique ou quand même les institutions en
général comme quelque chose de lointain. C'est de notre devoir de
réussir à pouvoir de nouveau approcher les gens à la participation,
car nous savons très bien - le collègue Chatrian l'a rappelé, nous
avons été plusieurs, dans cette salle, des administrateurs des
Communes - que le premier pas pour œuvrer en
faveur de notre communauté c'est de s'engager pour notre Commune, à
différents niveaux, même un Conseiller simple, puis peut-être un
Assesseur, un Syndic, ou quand même à niveau institutionnel dans
nos Communes c'est le premier pas qui pourra et qui peut en effet
être un premier moment qui approche les jeunes surtout, car nous
avons dans les Communes le lien entre les nouvelles générations et
ceux qui sont un peu plus anciens pour pouvoir faire ce lien de
tradition et renouveau, qui puisse faire passer les compétences des
anciens à ceux qui sont plus jeunes. Et donc nous partageons,
au-delà des nuances, la méthode qui a été proposée, qui a été déjà
la méthode qui nous a animé dans ces derniers mois sur la partie de
répartition territoriale et qui aujourd'hui, à travers le partage
d'un parcours commun, a vu dans ces mois les différentes forces se
pencher sur ce thème. Aujourd'hui le collègue Gerandin rappelait
que c'est une synthèse, donc chacun de nous a dû renoncer à quelque
chose ou a dû ou a pu proposer quelque chose, donc, quand on parle
de synthèse, bien évidemment, il faut avoir la force d'aller
jusqu'au bout et de dire: "bien, nous on partage quand même ce
dessein de loi, même si nous n'avons pas obtenu le 100 pour cent de
ce qu'on voulait". Autrement on se demande comment on peut parler
de partage et de parcours commun, chacun reste dans son coin et
chacun n'est favorable dans la mesure dans laquelle tout vient
accepté.
Allora l'esperienza delle riforme è un'esperienza che deriva da
un'esigenza, qual è l'esigenza? L'esigenza è quella di adattare un
sistema elettorale che, sì, ha funzionato e che va riletto e letto,
parametrato al momento in cui era stato approvato, c'era una forte
esigenza, ci eravamo confrontati in quegli anni nelle varie assise
politiche sull'esigenza di dare stabilità ai nostri Comuni perché
si usciva da una fase di instabilità. Tanti Comuni, o comunque una
parte di Comuni avevano avuto un'esperienza negativa nel rapporto
famoso di 8 a 7, dove spesso poi questo aveva portato a dei
ribaltoni, o comunque a delle situazioni di ingovernabilità.
Sull'onda anche di queste esigenze, si era passati ad un'elezione
diretta, in primis si era parlato del Sindaco, poi del Sindaco e
del Vice Sindaco per garantire in modo ancora più rafforzato la
governabilità. Oggi è su quest'esigenza di modernizzare, di
adattare alle esigenze attuali una legge e un sistema elettorale
che ci siamo mossi, perché tutte le forze politiche hanno comunque
rivendicato un'esigenza di cambiamento. Adattare un sistema
elettorale con dei correttivi e anche con delle piccole, grandi
rivoluzioni quindi è stato per noi qualcosa di importante, anche
perché lo
status quo
avrebbe significato continuare senza
nulla cambiare.
Per quanto ci riguarda - qualcuno lo ha detto -, l'elezione
diretta è stata sì positiva per la governabilità, ma spesso nei
Comuni, soprattutto nei piccoli Comuni ha personalizzato la
politica nel bene e nel male, nel senso che si caricava sui
candidati Sindaci l'intero esito del risultato elettorale. Bastava
che qualcosa non funzionasse per caricare appunto su chi incarnava
il vertice della lista la negatività o la positività
dell'esperienza. Noi la personalizzazione di questa politica,
soprattutto nei Paesi dove sappiamo esserci delle logiche che
spesso non sono logiche di politica o di ideologia, ma anche di
simpatie e antipatie, di storie vissute di famiglie negli anni, che
hanno ancora inasprito quella che spesso può essere anche una
caratteristica dei valdostani, che è quella di non andare troppo
d'accordo...quindi, sì, questo sistema ha garantito la
governabilità, ma ha accentuato la personalizzazione, le divisioni,
soprattutto non ha favorito sicuramente la condivisione, le liste
uniche, magari nei piccoli Comuni dove effettivamente avrebbe
potuto essere questa un'esigenza invece positiva.
Secondo aspetto: spesso si decideva nelle regole democratiche -
che sono giuste, ma che spesso sono svuotate nella scarsa
partecipazione - che poche persone decidessero magari chi incarnava
questa figura e poi, con la logica magari appunto delle
composizioni anche familiari delle liste, si andavano a ripartire
le altre caselle. Questo ha portato, tra l'altro, anche ad evitare
per chi era in testa alla lista di sottoporsi all'elettorato, cioè
a quello che era un principio sulle preferenze di democrazia pura,
quindi anche per qualche Sindaco uscente magari sottoporsi al
giudizio puro dell'elettorato potrà essere una sfida importante,
chi ha fatto politica nei Comuni sa che, quando si fanno i conti
delle preferenze, nei Comuni...già nelle elezioni regionali forse
la nostra piccola dimensione è un modo che i voti siano abbastanza
reali, nel senso che ci conosciamo tutti e si sa anche che, quando
si esprime una preferenza, si esprime una preferenza alla persona e
nei Comuni questo è ancora più accentuato, nei piccoli Comuni
soprattutto, quando si ha un consenso, questo è un consenso che
deriva da una stima comunque alla persona. Il fatto quindi di
rimettere un po' di democrazia e di dire un po' a tutti di
sottoporsi all'elettorato, come lo si fa quando si mette un po' la
propria faccia su un manifesto elettorale, su una
brochure
,
su un programma è qualcosa che farà bene anche ai Sindaci
catapultati, paracadutati o decisi dall'alto, calati dall'alto.
Ecco, magari qualche tensione sul territorio di chi dice: "ma sì
però questo sistema andava bene". Spesso si difende il sistema che
favorisce noi stessi, questo lo diciamo riferito alla politica in
generale, ma abbiamo spesso incontrato Sindaci in questo periodo
che ci hanno detto: "ma il sistema alla fine funzionava" e magari,
ecco, interrogando i Consiglieri comunali o chi effettivamente ha
un'esigenza di partecipazione popolare, non sempre era questo il
giudizio, perché spesso i Consigli erano un po' così dimenticati,
spesso chi poi è investito con un'elezione diretta dalla propria
comunità dimentica un po' che il Consiglio, come era una volta, è
quello che poi ti elegge, come qui noi siamo abituati in un sistema
proporzionale con un'elezione di un Governo da parte
dell'assemblea...è un po' nella logica dei valdostani, ecco, noi
abbiamo sempre rifiutato l'elezione diretta del Presidente della
Giunta e crediamo che sia una logica che continuiamo a difendere,
perché il nostro sistema proporzionale è un modello che funziona e
garantisce con uno sbarramento le diverse sensibilità
rappresentative.
Il fatto quindi di togliere in 41 Comuni l'elezione diretta per
noi è una rivoluzione che non sarebbe avvenuta se tutti si fossero
sfilati dal gruppo di lavoro e non si fosse arrivati ad una sintesi
e noi anche, come il gruppo dell'ALPE, eravamo per alzare
l'asticella, però abbiamo apprezzato lo sforzo di chi era per i
500, cioè per togliere l'elezione diretta fino a 500 e ha saputo
portarla a 1.000, cioè aumentarla di 500. Il grosso numero dei
Comuni era lì, perché, se si alzava ancora l'asticella di qualche
centinaio di unità, cambiava di 10 Comuni arrivando a 2.000 circa,
quindi non era quello che avrebbe inciso, capendo anche che nei
Comuni grandi forse le esigenze sono un po' diverse. Non sempre nei
Comuni grandi il fatto di avere una sola lista...anzi non è
sicuramente un elemento positivo. Il fatto dell'alternanza e
comunque di avere nei grandi Comuni più liste è sicuramente
espressione di democrazia.
Il secondo aspetto è di aver adattato anche il numero degli
eletti alla proporzione effettiva della nostra comunità in certi
casi non è sempre facile su una comunità così variegata con una
grande città e 73 Comuni che sono disseminati sulla nostra Valle
con dei parametri numerici di popolazione, che non è che sono poi
sempre effettivi come discriminante...aver saputo però adattare il
numero e soprattutto aver evitato questa questione dei tecnici
anche per il Comune di Aosta, dove effettivamente le regole
democratiche erano spesso sovvertite dal fatto di far dare le
dimissioni a chi era stato eletto per far entrare chi non era stato
eletto, poi questa è la realtà.
Sulla questione del genere poi noi non ci siamo strappati le
vesti, perché siamo favorevoli alla presenza femminile, ma siamo
abbastanza contrari alla politica del panda e della riserva. Noi
crediamo che le donne abbiano sufficientemente capacità per sapersi
difendere da sole senza bisogno di norme che le difendano a priori,
sapendo anche che l'elettorato femminile in Valle d'Aosta è
prevalente, quindi c'è anche un certo ossimoro democratico che fa
sì che spesso le donne non votino le donne: questo bisogna avere la
forza di dircelo. Noi però abbiamo accolto con favore la
sensibilità del Partito Democratico, con, tra l'altro, una capacità
di studiare in modo intelligente anche un meccanismo che le
favorisse veramente, perché poi spesso si studiano norme che non ti
danno la possibilità di andare nella direzione auspicata e in
questo senso abbiamo anche imparato qualcosa.
In ultimo la questione evocata dai colleghi sui Sindaci che da
15 anni amministravano e che giustamente con alcune questioni di
capacità tecniche di inserirsi riuscivano comunque sempre magari a
condizionare quello che era il nuovo amministratore che prendeva il
posto di chi invece era uscente. Anche qui quindi in un "agone
politico", così come ci siamo dati noi come norma qui in
Amministrazione regionale, che, dopo 10 anni di governo, uno non
può più far parte di un Governo, ma può ancora far parte di
un'assemblea, perché con il proprio peso e con le proprie capacità
può comunque apportare in modo benefico, sicuramente plurale e
soprattutto produttivo quelle che sono le competenze maturate negli
anni, anche qui abbiamo ritenuto, sapendo di aver suscitato in
alcuni Sindaci qualche malumore, comunque la capacità di dire:
"bene, ricambiamo". Sapendo anche che i Sindaci possono una volta
ogni tanto fare magari il passo e passare dall'amministrazione
comunale a quella regionale, e poter anche lì mettersi in gioco in
modo diverso e poter portare le proprie sensibilità di
Amministratori locali all'interno di quest'aula.
Noi quindi crediamo in una rivoluzione e in una revisione, i due
aspetti di questa legge che abbiamo condiviso, ma in conclusione la
considerazione politica è che le forze, alcune forze, la maggior
parte delle forze che hanno a cuore il sistema delle autonomie
locali, quindi delle forze autonomiste, che hanno a cuore il
sistema delle autonomie locali, hanno avuto la capacità di sintesi,
non tutti...ma quando dico: "non tutti", probabilmente qualcosa non
ha funzionato anche nel modo di rapportarci, perché l'idea che noi
ci eravamo fatti era quella di inglobare il maggior numero
possibile di sensibilità proprio perché, come dicevo in premessa,
una riforma ha una valenza e un'incidenza di impatto sulla comunità
maggiore nella misura in cui sa coinvolgere il maggior numero
possibile di sensibilità all'interno di quest'aula, è chiaro non
solo, ma soprattutto all'interno di quest'aula.
Il raccordo con il CELVA c'è stato a maggioranza, a larga
maggioranza i Sindaci hanno approvato la loro riforma, perché poi
questa era la questione importante, se ieri fosse arrivata una
bocciatura da parte dei Sindaci, sicuramente non saremmo stati qui
a parlare di una riforma in questo modo, ma abbiamo in qualche modo
avuto l'avallo, anche con i distinguo, che sono importanti, perché
non è che i Sindaci devono ratificare ciò che i Consiglieri, i
legislatori in questo caso approvano. Il legislatore però rimane in
capo a quest'aula e quest'aula ha saputo carpire le sensibilità e
le esigenze di cambiamento con quello che era il mantenimento di un
sistema che effettivamente in certe parti aveva funzionato. Tutti
noi quindi crediamo che abbiano portato qualcosa, per qualcuno
forse è stato più difficile conciliare le posizioni diverse di
identità plurale qui e negli altri organi che hanno votato,
ratificato questa legge, però l'importante nella politica di
qualcuno di voler salvare capra e cavoli è alla fine saper decidere
e saper dire che questa è, a nostro avviso, una legge che fa parte
di un percorso che apre nuove sfide: che apre nuove sfide perché
dopo questa noi crediamo che sia giunto il momento di affrontare
altre sfide, e parliamo del resto delle riforme sia a livello
comunale che del resto delle riforme a livello regionale. Sappiamo
tutti che le regole democratiche che oggi regolano questa Regione
sono regole che non hanno portato - e questa legislatura lo sta
dimostrando - ad una governabilità che possa assicurare una
serenità e soprattutto una possibilità di lavorare in modo compiuto
che siano gli uni o gli altri a governare. La prossima sfida per
quanto ci riguarda - ma crediamo che sia un'esigenza che è sentita
in modo trasversale - quindi sarà quella di avere la capacità di
confrontarci sulle nostre regole, sulla nostra possibilità di
rivedere le regole del gioco, sapendo anche in questo caso che
ognuno cercherà di portare le proprie sensibilità, ma sapendo anche
che, finché non si cambierà questa legge elettorale, soprattutto
con un assetto istituzionale che conosciamo, difficilmente ci sarà
qualcuno che riuscirà a governare questa Regione. La sfida che
quindi noi lanciamo, annunciando, com'è già stato detto, il nostro
voto favorevole...perché questo è l'inizio di un percorso, seppur
già condiviso e già avanzato, che secondo i nostri auspici...noi
veramente crediamo possa portare ad una condivisione sulla
revisione delle regole del gioco che possono portare a breve anche
al cambiamento della legge elettorale regionale, che è quella che
oggi ha portato a questo risultato in parte, anche se
effettivamente non è l'unico fattore, ma che, se avremo la capacità
di cambiare, potrà effettivamente per il futuro disegnare un
assetto migliore, soprattutto una capacità di governo diversa per
chi alla fine di una competizione elettorale avrà in modo chiaro
ottenuto un risultato, o comunque darà la possibilità per
quest'Assemblea di dare messaggi diversi e di governare in modo
stabile. Grazie.
Presidente -
Grazie collega. Ci sono altre richieste di
intervento? Ricordo che siamo in discussione generale. Se ci sono
richieste, vi chiedo di iscrivervi. Posso chiudere la discussione
generale? La discussione generale è chiusa. Per la risposta, chiede
la parola il Presidente della Regione Rollandin, ne ha facoltà.
Rollandin (UV) -
Merci Président.
Avant tout je veux rappeler qu'on ne peut qu'apprécier le climat
dans lequel on a discuté une des quatre lois les plus importantes.
Comme vous savez, pour les réformes des collectivités locales on a
quatre rendez-vous importants: le premier a déjà été fixé, on a
débattu la loi 6, cette nouvelle loi est la loi qui va donner un
essor à l'attente du système électoral, donc les instruments pour
la compétition du 10 du mois de mai. Restent les deux lois sur les
secrétaires et sur les appointements pour les administrateurs, qui
sont sans doute des lois importantes, sensibles, mais je crois que,
par rapport aux deux qu'on vient d'approuver, sont en poids
différents. J'estime donc que le travail plus important a été fait
avec ces deux lois sans...par rapport à ces deux nouveaux
rendez-vous, donner toute l'attention et surtout de le faire dans
le plus bref délai. Je ne peux que dire, en effet, ce que le
collègue Donzel a dit: on est en retard et, par conséquent, on a dû
un peu solliciter ce débat dans cette salle et le retard est dû
aussi - je le dois avouer - à un climat difficile, différent pour
justifier un débat sur une loi si importante, les collègues l'ont
rappelé.
Je remercie sincèrement chacun de ceux qui ont participé à ce
groupe de travail, tous ceux qui ont travaillé, qui ont travaillé
pas seulement avec dévotion et compétence, mais surtout avec la
disponibilité à trouver un accord, car c'était à la base du choix.
Je regrette que les Cinq Étoiles n'ont pas voulu participer, mais
c'est un choix, je le dis sincèrement...tout de même le débat a été
franc, a été ouvert et on a dit clairement quelles étaient les
motivations à la base des différents choix qui avaient été
proposés. Je croix que dans ce sens le débat qu'on a apporté de
l'avant avec ce groupe de travail, qui après a eu l'essor définitif
dans la commission compétente, je remercie le rapporteur et la
commission pour le travail qui a été fait par conséquent...mais je
crois que ce groupe s'est penché sur les points délicats et
importants que vous avez rappelés dans le débat. Je crois que les
points essentiels étaient de définir quelle était la possibilité de
changer d'une façon concrète un peu l'aptitude par rapport à la
question de genre. Je croix que je ne peux que partager ce que
disait le collègue Viérin sur le fait que ce n'est pas obligatoire
d'aller dans la direction d'obliger quelqu'un à avoir un
pourcentage, mais on sait que s'il n'y a pas un début dans ce
genre...un barème c'est difficile d'arriver...il faut le dire. Il
faut avouer qu'on n'est pas à même, pour l'instant, de faire un
passage naturel d'arriver au fait qu'il y ait, par rapport à ce qui
est le genre, la
pari opportunità
- si on veut dire ainsi -
ou quand même la
parità
de genre, un bout qui soit
satisfaisant. Ce sont un peu les raisons qui ont été à la base d'un
débat très serré, un débat sérieux, qui a porté à un résultat que
je croix satisfaisant.
Dans ce contexte, de ce point de vue, j'apprécie aussi le fait
des déclarations du groupe ALPE, qui a dit qu'à la fin il
s'abstient, même si compte tenu des déclarations que justement le
collègue Chatrian a voulu rappeler, par rapport aux sollicitations,
au projet de loi qui avait présenté...pour la grand part a été
accepté...la question de changer de méthode, le fait de ne plus
avoir l'élection directe et là aussi je porte comme exemple ce
choix: le choix de l'élection directe, qui a été dans la substance
très discuté par les Syndics en charge, dans le CELVA il a été un
débat ouvert, car évidemment la sensibilité de ce système est
accrue. Je crois que chacun allait imaginer ce qui pouvait changer
par rapport à ce qui c'était passé il y a cinq ans et alors
l'aptitude par rapport au fait d'être l'unique qui peut...qui
représente toute la liste, avec l'adjoint Syndic, ou bien d'être là
au pair avec les autres collègues de la liste, de dire: "bon, ce
sera les gens qui vont dire si le choix est envers A ou envers B",
évidemment la chose change radicalement. Je croix justement que ce
thème, s'il n'y avait pas de bon sens, n'arrivait pas à un point de
confrontation et surtout à une solution qui soit partagée, cela est
évident.
Io credo dunque che su queste tematiche, sulla partecipazione,
sulla giusta rivendicazione di una voglia di essere in qualche modo
democraticamente eletti, di fare un gruppo...cioè se noi pensiamo
che in 41 Comuni ci sarà la possibilità di dire: "bene, ci sarà
un'iniziativa..." che io voglio ricordare, anche questo è
importante, ma un'iniziativa che nasce anche sulla voglia di fare
un programma condiviso, che non è solo quello di essere quattro
amici che si mettono assieme e dire: "bene, adesso ci facciamo una
lista", ma una lista per che cosa? Per avere un programma, poi
chiaramente nel programma si confrontano e vengono a galla idee che
in qualche modo, se sono condivise, danno la facilità, la
possibilità di andare avanti conseguentemente a questo programma:
ecco perché sul discorso del
panaché
noi abbiamo avuto
quelle perplessità che ci hanno portati...
(interruzione di alcuni Consiglieri, fuori microfono)
...
panachage
...
panaché
, è più o meno la stessa
cosa. Io l'ho detto di là, birra e gazzosa, si andava un po' su
questa sollecitazione, perché è un
panaché
di fatto, perché,
quando arrivi alla fine, non sai se hai vinto o se hai perso, è
birra e gazzosa, non sai qual è la birra e qual è la gazzosa:
questo è il punto.
Di fatto quindi questo sistema non poteva garantire la
governabilità: questo è il punto, perché una delle rivendicazioni
di chi voleva mantenere il sistema con la faccia era di dire: "eh
no, noi così garantiamo la governabilità", ma la governabilità si
può mantenere lo stesso con...allora sì, la lista che vince, perché
se faccio
panachage
, evidentemente io non so cosa succede
alla fine, qual è la composizione, non c'è...è una maggioranza
tutta da inventarsi ed è più difficile. Obiettivamente se noi
andiamo ad avere la preoccupazione della governabilità, la
governabilità passa attraverso un numero che sia giusto. Anche qui
cedere, cioè dire: "noi siamo andati sul sistema maggioritario..."
e dà la possibilità anche alla minoranza di avere una
rappresentanza forte, possibile. È evidente che se si sfalda il
quadro dei 7 che sono...quello che si augura sempre che non
succeda, però dev'essere esagerato per non dare la possibilità di
continuare con quel tipo di logica con cui si è ritrovati. Io
quindi credo che ci sia oggi con questo sistema che è stato pur con
le difficoltà...però è il risultato di un confronto molto
ampio.
Il discorso dell'incompatibilità: noi l'abbiamo...credo che è un
altro tema che era stato sollecitato e che è stato accolto. Anche
qui evidentemente...io condivido quello che hanno detto i colleghi,
per cui abbiamo accettato questo, perché, dopo tre mandati, non
penso che ci sia l'esigenza di...come dire? continuare con la
stessa situazione per...credo sia giusto anche mettere
quest'incompatibilità.
Per quanto riguarda l'altro aspetto che tutti hanno detto
delicato: le preferenze, qui il discorso, il ragionamento è stato
molto semplice, rispetto a due...il discorso della preferenza di
genere, la terza preferenza ha un suo significato, una sua
giustificazione, poi sulle preferenze, come dico, ci sono molte
chiavi di lettura e io non voglio andare oltre. Credo però che ci
sia da tener conto che nel sistema che è stato qui in qualche modo
previsto, con una leggera riduzione per alcune di numero, però,
com'è stato ricordato, compatibili...con un numero di persone che
non siano tra i componenti delle liste, per presentare la lista che
abbiamo ancora ridotto, io voglio sottolinearlo questo, noi abbiamo
messo al minimo, proprio dire: noi diamo la possibilità a tutti di
presentarsi, diamo la possibilità di avere un sistema che permetta
di avere l'espressione più ampia, anche questo è un segnale che va
nella logica, nella direzione più volte auspicata, e questo è stato
messo nella legge. Nella sostanza quindi si sono cercate le altre
forme di incompatibilità che sono state qui riviste e considerate.
Qualcuno ha detto: "ma ci dispiace che non si è andati sul 40
percento, ci siamo fermati al 20 percento". Attenzione, 20 percento
è il minimo, poi se uno vuole mettere il 40 percento, lo metta,
abbiamo avuto...io voglio sottolinearlo...ci sono già dei Comuni
che hanno quasi il 50 percento: c'è il Comune di
Gressoney-La-Trinité che ha il 50 percento di donne, i risultati io
non li so, ma comunque questo è quello che succede, però per dire
che uno può metterne...il 20 percento minimo era quello che deve
essere fatto, poi sul resto...per dire che già oggi ci sono dei
Comuni che hanno queste quote.
L'altro aspetto che credo importante - ecco, questo l'abbiamo
sottolineato - è la presenza in Giunta, anche questo ha un suo
significato importante. Chiaramente abbiamo anche messo che se è
già Sindaco una donna, chiaramente viene meno il discorso
dell'obbligatorietà nella...l'abbiamo voluto dire perché abbiamo
già un certo numero di Sindaci donne, quindi questo non è più
un'eccezione, ma sta diventando un aspetto importante che noi
registriamo e sottolineiamo, quindi abbiamo rimarcato anche questo
passaggio. Credo che alla fine quindi, proprio grazie a quella
collaborazione che c'è stata e che ho visto in un modo molto molto
positivo, proprio che è il frutto, credo, anche di questo clima che
un po' alla volta si è creato, che è alla base di quel ragionamento
che abbiamo fatto anche stamattina, che veniva ricordato, perché
sennò questa legge non arrivava qui in Consiglio, o comunque
arrivava con una battaglia su dei temi che alla fine non portava a
nulla, se non a far capire al di fuori che nemmeno su un tema
istituzionale come una legge elettorale riuscivamo a trovare una
quadra. Qui si è trovata...ecco, mi dispiace che qualcuno, per
delle situazioni che francamente mi sembrano non essenziali, ma
comunque ognuno ha il suo giudizio...ecco, non abbia dato il suo
assenso pieno a questo percorso, un percorso importante, un
percorso che ci permetterà da domani di dare certezze di poter fare
in modo che ognuno si organizzi sapendo qual è la situazione
oggettiva delle regole, per arrivare alle elezioni del 10, perché
sembrano lontane, ma sono lì, mancano 40 giorni per fare tutto,
dopodiché devi presentare le liste. Ricordo che tutto quello che è
stato detto per quanto riguarda questa nuova legge va nella
direzione di aumentare la democraticità, la partecipazione, la
libertà del voto, la libertà di poter esprimersi nel modo giusto e
soprattutto la concretezza di un Governo che risponda a quelle che
sono le esigenze delle nostre collettività. Grazie.
Si dà atto che dalle ore 18,47 riassume la presidenza il
Presidente Marco Viérin.
Viérin M. (Presidente) -
Grazie Presidente. Passiamo ora
all'analisi dell'articolato. Ricordo a tutti che si vota sul nuovo
testo predisposto dalla I Commissione consiliare permanente.
Articolo 1. I colleghi sono pregati di votare. La votazione è
chiusa.
Presenti: 35
Votanti: 30
Favorevoli: 28
Contrari: 2
Astenuti: 5 (Bertin, Certan, Chatrian, Morelli, Roscio)
Il Consiglio approva.
Articolo 2. Stesso risultato. Articolo 3. Stesso risultato.
Articolo 4. Stesso risultato. Articolo 5. Stesso risultato.
Articolo 6. Stesso risultato. Articolo 7. Stesso risultato.
Articolo 8. Stesso risultato. Articolo 9. Stesso risultato.
Articolo 10. Stesso risultato. Articolo 11. Stesso risultato.
Articolo 12. Stesso risultato. Articolo 13. Stesso risultato.
Articolo 14. Stesso risultato. Articolo 15. Stesso risultato.
Articolo 16. Stesso risultato. Articolo 17. Stesso risultato.
Articolo 18. Stesso risultato. Articolo 19. Stesso risultato.
Articolo 20. Stesso risultato. Articolo 21. Stesso risultato.
Articolo 22. Stesso risultato. Articolo 23. Stesso risultato.
Articolo 24. Stesso risultato. Articolo 25. Stesso risultato.
Articolo 26. Stesso risultato. Articolo 27. Stesso risultato.
Articolo 28. Stesso risultato. Articolo 29. Stesso risultato.
Articolo 30. Stesso risultato. Articolo 31. Stesso risultato.
All'articolo 32 invece c'è l'emendamento n. 1 dei Consiglieri
Farcoz, Borrello, Gerandin e Donzel che i colleghi hanno ricevuto.
Su quest'articolo inoltre c'è un'annotazione tecnica, che è
conseguenza all'approvazione dell'emendamento n. 1 se verrà
approvato, in sede di coordinamento formale anche il comma 2 del
medesimo articolo 32 le parole
"15 mila abitanti"
saranno
sostituite dalle parole
"1.000 abitanti"
, è un discorso
prettamente tecnico, quindi, se si vota l'emendamento n. 1,
automaticamente votiamo la modifica al comma 2. Posso dare lo
stesso risultato sull'emendamento? Stesso risultato. Articolo 32
nel suo complesso. Stesso risultato. Articolo 33. Stesso risultato.
Articolo 34. Stesso risultato. Articolo 35. Stesso risultato.
Articolo 36. Stesso risultato. Articolo 37. Stesso risultato.
Articolo 38. Stesso risultato. Articolo 39. Stesso risultato.
Articolo 40. Stesso risultato. Articolo 41. Stesso risultato.
Articolo 42. Stesso risultato. Articolo 43. Stesso risultato.
Articolo 44. Stesso risultato. Articolo 45. Stesso risultato.
Articolo 46. Stesso risultato. Articolo 47. Stesso risultato.
Articolo 48. Stesso risultato. Articolo 49. Stesso risultato.
Passiamo ora alla votazione dell'allegato A, che modifica il
vecchio testo di legge negli allegati A, C, Dbis, Dter. Nuovo
allegato A stesso risultato.
Passiamo ora alla votazione della legge nel suo complesso. C'è
qualcuno? Altrimenti passiamo alla votazione della legge nel suo
complesso. Un attimo solo, ha chiesto la parola la collega
Certan.
Certan (ALPE)
- Sì, grazie Presidente.
Per dichiarazione di voto. Innanzitutto grazie allo sforzo che
tutti i componenti della commissione hanno fatto e, comunque, anche
al tentativo di portare sicuramente delle riforme. Mi permetto di
soffermarmi su due aspetti, il collega Donzel ha detto: "forse non
è la legge più bella del mondo", beh, in effetti forse nessuna
legge lo è, per tutti, la più bella del mondo, perché giustamente
devono...spesso sono il frutto di sintesi. Una legge elettorale,
cioè i criteri che una comunità, una civiltà si dà per l'elezione
dei suoi rappresentanti è lo specchio del livello, a mio avviso, di
cultura della società stessa. Forse, una volta applicata, potremmo
dire che sicuramente ha portato dei passi avanti, solo una volta
applicata. Sicuramente ha degli aspetti positivi, sono già stati
tutti sottolineati nei vari interventi: dal collega Bertin, dal
Capogruppo Chatrian, quindi non vado... Mi soffermerei su due
aspetti: quello delle preferenze e quello della parità di genere,
che mi permetto di dire non è la parità fra...non sono regole che
vengono messe per le donne, ma è parità di genere e pari
opportunità, come ha ricordato il collega Donzel.
Per quanto riguarda le preferenze, sappiamo che siamo una delle
uniche Regioni d'Italia ad avere ancora le tre preferenze, sappiamo
che - io non sono contraria alle tre preferenze a priori, noi non
siamo stati contrari alle tre preferenze - le tre preferenze
portano a delle storture e al controllo del voto, quindi su questo
noi abbiamo per diversi anni in tante occasioni sottolineato questo
e credo che fosse da tenere in considerazione. Questo introduce
anche l'altro aspetto, che è quello della parità, la parità si
gioca sul 50 percento, non può giocarsi su tre preferenze: ecco
perché noi introducevamo una preferenza, oppure la doppia di
genere. Credo che...sì, queste tre preferenze con un obbligo di una
di genere opposto porteranno magari a dei vantaggi, che quindi
verranno decantati come dei grandi successi. È stata una sintesi, a
mio avviso, è stata una soluzione al ribasso, si poteva sicuramente
andare a trovare una sintesi molto molto più alta da un punto di
vista culturale e sicuramente anche sociale. Io credo che l'obbligo
minimale, cioè quel 20 percento...sì, sotto di lì non si potesse
proprio andare proprio per una questione credo di rispetto, ma
credo che la totale parità non fosse impossibile e questo ce lo
dimostra un Paese che è molto democratico: la Francia, che ha fatto
delle liste dove c'è l'obbligo di candidare...ed è lì che viene la
parità: nel momento della candidatura, non poi con delle alchimie
di percentuali una volta elette, ma viene nell'opportunità di
candidatura uguale al 50 percento. Noi eravamo anche scesi, avevamo
messo un 40 percento per evitare di inchiodare delle liste, ma in
Francia si devono presentare le liste con un uomo una donna, un
uomo una donna, un uomo una donna, quando non si trova più il
genere diverso, ci si ferma, in questo modo la parità è
garantita...e lì, a mio avviso, è la libertà di espressione, lì è,
a mio avviso, la libertà dei cittadini di votare e ognuno poi vota
senza avere delle percentuali bloccate. A mio avviso, la parità o
la si riconosce e la si favorisce, e quindi la si esercita in
pieno, altrimenti sì, si è fatto un tentativo, però ancora, a mio
avviso, non si può dire di aver fatto una riforma. Prendiamo atto,
a mio avviso, che la rappresentanza politica valdostana è ancora
culturalmente legata a dei retaggi passati. Non siamo stati capaci,
a mio avviso, tutti di dare gambe a quelle belle parole di
principio che ci siamo detti. Spesso si dice - e poi termino - che
"de fenne eun nen trouve pa
"
(traduzione letterale
dal patois: "di donne non se ne trovano"), perché questo è un po'
il leitmotiv che viene...certo, soprattutto se non si crede fino in
fondo alla parità di genere e soprattutto, come dicevo, di
opportunità, cioè non si cercano e non si trovano delle soluzioni
per garantirle. La stessa cosa avviene anche per i giovani, ci si
stupisce che i giovani non si interessano, ma in realtà quelli
liberi, cioè non quelli "targati", ma i giovani liberi spesso si
allontanano proprio perché non vedono coerenza tra quello che si
decanta e quello che si fa. Poi siamo...abbiamo riconosciuto che è
stato fatto un primo tentativo, mi dispiace che spesso, quando si
parla di questo, si facciano battute, sorrisi e sorrisini,
ridolini, siamo ancora...in Italia, ma anche la Valle d'Aosta dai
dati dell'APF è risultata una delle più basse, con tanti Paesi
dell'Africa che ci hanno superato per rappresentanza di genere
diverso, e io non parlo solo di donne, quindi credo che, nonostante
il tentativo di fare un passo avanti con questa legge, ci sia da
fare una riflessione. Grazie.
Presidente -
Grazie collega.
La parola al collega
Bertin.
Bertin (ALPE)
- Grazie Presidente.
Una rapida precisazione. Non abbiamo voluto portare in questo
Consiglio la nostra proposta di legge presentata nel mese di
settembre anche per non allungare troppo la discussione, che
sapevamo che si sarebbe comunque conclusa in questo modo, ma la
nostra proposta di legge era piuttosto diversa da quella che
approverete oggi. Non è che sono state accolte, come diceva il
Presidente Rollandin, buona parte delle nostre proposte, anzi ne
sono state accolte poche, in caso contrario le avremmo votate anche
noi. Le differenze erano sostanziali, non sto qui a ripeterle, ma
abbiamo voluto ritirare la legge per non ingolfare una discussione,
pertanto mi fermo qui, ma le differenze erano sostanziali.
Grazie.
Presidente
- Altri? Non vedo altre richieste. Poniamo in
votazione la legge nel suo complesso. I colleghi sono pregati di
votare. La votazione è chiusa.
Presenti: 35
Votanti: 30
Favorevoli: 28
Contrari: 2
Astenuti: 5 (Bertin, Certan, Chatrian, Morelli, Roscio)
Il Consiglio approva.
Adesso colleghi, come avevamo annunciato, andremo ad analizzare
il punto 21.02, inerente all'elezione del Delegato della Regione
all'elezione del Presidente della Repubblica. Chiederei cinque
minuti di sospensione per fare una riunione dei Capigruppo per fare
un ragionamento com'è stato anche richiesto dal Presidente della
Regione e così vediamo anche come procedere coi lavori. Grazie.
Si dà atto che la seduta è sospesa dalle ore 19,09 alle ore
19,24.
Viérin M. (Presidente)
- Riprendiamo i lavori. Allora,
comunico che la Capigruppo ha concordato di fare questo punto 21.02
e poi di sospendere i lavori che riprenderanno domani mattina.
