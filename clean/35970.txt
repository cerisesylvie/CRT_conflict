Classificazione
AGRICOLTURA
GIUNTA REGIONALE



Oggetto del Consiglio n. 280 del 27 novembre 2013 - Resoconto
OGGETTO N. 280/XIV - Reiezione di mozione: "Impegno
dell'Assessore all'agricoltura a reperire le disponibilità
finanziarie per l'erogazione dei contributi previsti per il
comparto agricolo e forestale".
Presidente
- Prima di passare all'illustrazione, ha
chiesto la parola il collega Bertschy.
Bertschy (UVP)
- Grazie Presidente. Chiedo una
sospensione per una riunione dei gruppi di minoranza...un quarto
d'ora. Grazie.
Presidente
- Va bene. Il Consiglio è sospeso per un
quarto d'ora.
Si dà atto che la seduta è sospesa dalle ore 9,48 alle ore
10,07.
Rini (Presidente)
- Colleghi, possiamo riprendere i
nostri lavori. Qualcuno vuole intervenire? Possiamo passare
all'illustrazione del testo della mozione iscritta all'ordine del
giorno al punto 27? La parola al collega Grosjean.
Grosjean (UVP)
- Bonjour Président.
Avec cette motion les groupes d'opposition veulent poser la
question sur le fait que toute une série d'entrepreneurs - et dans
le cas spécifique du secteur agricole - sont dans une situation de
fort malaise pour l'absence de disponibilités financières, vis à
vis des requêtes de contribution envers les différents secteurs de
l'agriculture que vous trouvez décrits sur la motion...comme vous
aviez déjà annoncé, Assesseur Testolin, le 3 octobre dernier, et
qui s'est malheureusement très bien reconfirmé et détaillé dans le
compte rendu de l'Assesseur aux finances. Eh bien, vu que pour le
secteur de l'élevage, en quelque sorte, Monsieur l'Assesseur
Testolin, vous vous étiez engagé à repérer la nécessaire
disponibilité, j'ai appris avec plaisir que la disponibilité
nécessaire, pour un rêve, a été confirmée par la délibération de la
Junte - je ne savais pas si employer le terme "Gouvernement", mais
je crois que c'est mieux la Junte régionale - du 16 novembre
dernier pour presque 4 millions et demi d'euros.
On vous demande, avec cette motion, le même engagement pour le
reste des secteurs de l'agriculture et aussi pour les consortiums
d'amélioration foncière. J'ai entendu parler, en commission, la
semaine passée, l'Assesseur aux finances qui déclarait de vouloir
maintenir pour quelque secteur les lois de financement, et ça m'a
fait vraiment plaisir, mais de l'autre côté je n'ai rien entendu
pour les requêtes de subvention qui, malheureusement, depuis deux
ans reposent dans les bureaux de l'Assessorat de l'agriculture; et,
aussi, pour toutes ces requêtes présentées dans les termes, dans
les délais prévus, mais qui n'ont pas encore eu de réponses, parce
qu'il y a encore toutes les requêtes présentées dans l'année 2013,
une grande partie de ces requêtes présentées par des jeunes
agriculteurs qui ont vraiment été mis dans une situation...je
dirais "honteuse", pour avoir leur promis toute une série de choses
et, maintenant, pas de réponses!
Alors je demanderais à l'Assesseur à l'agriculture quelle idée
a-t-il pour toute cette question. Je sais que quelque chose est en
train de bouger et donc je vous assure vraiment, Monsieur
l'Assesseur, que pas seulement moi, mais toute l'opposition est
plutôt inquiète sur le futur de notre agriculture. Donc j'attends
vraiment avec impatience de connaître le programme de la Junte
régionale, et pas seulement de l'Assesseur, de tout le
Gouvernement, de tout le groupe de majorité, de savoir comment il
pense de s'en sortir de ce désastre qui a été fait par le
Gouvernement passé et repris avec tranquillité par le Gouvernement
actuel.
Président
- Merci collègue Grosjean. On peut ouvrir la
discussion générale. Il y a quelqu'un qui souhaite intervenir? Pas
de requêtes? J'invite les collègues qui souhaitent prendre la
parole à s'inscrire. S'il n'y a pas d'inscriptions, je vais fermer
la discussion générale. Il y a des requêtes? La parole au collègue
Chatrian.
Chatrian (ALPE) -
Grazie Presidente.
Ritorniamo con una mozione...come posso dire? cruda, semplice,
senza fronzoli, senza perdere tempo, perché, a nostro avviso,
questo è un compito a cui noi dobbiamo dare risposta...non prendere
in giro i valdostani, non prendere in giro le aziende, non prendere
in giro il comparto...più volte discusso in quest'aula. Mi sembra
che nella passata legislatura, e anche nei primi cinque mesi di
questa legislatura, più volte siamo intervenuti sullo stato
dell'arte. Qui, cari colleghi, se alla maggioranza interessa o ai
colleghi di maggioranza interessa questa nostra proposta, stiamo
parlando del pregresso, non stiamo parlando del domani, stiamo
parlando dello ieri e dell'oggi.
Solo poche settimane fa i gruppi di minoranza avevano
presentato, in quest'aula, una mozione sul tema delle rassegne per
quanto riguarda il settore zootecnico. Avevamo rappresentato le
criticità, avevamo voluto spiegare qual era l'intenzione di quella
mozione scritta a più mani. C'era un impegno, con una delibera di
Giunta del mese di marzo 2013, e abbiamo ritenuto fondamentale e
necessario presentare una mozione che impegnasse il Governo
regionale a reperire i finanziamenti, dato che erano già stati
approvati, deliberati dal Governo regionale nel marzo 2013. Dopo
ampia discussione, il Governo regionale e il nuovo Assessore
Testolin hanno deciso di accettare - a nostro avviso con
soddisfazione - la nostra proposta e reperire i finanziamenti, e a
oggi - mi sembra due settimane fa - il Governo regionale ha
impegnato le risorse che saranno impegnate sul 2013 e liquidate
entro il 28 febbraio 2014.
Oggi, invece, parliamo e affrontiamo un tema ancora più ampio,
un tema che l'Assessorato nel 2011-2012 ha messo in campo...come?
ha messo in campo dei bandi, dei piccoli bandi, io li chiamerei
delle "piccole finestre", perché ha approvato, tramite delibere di
Giunta e provvedimento dirigenziale, dei criteri, delle possibilità
inserendo parametri e criteri dove le aziende hanno potuto
verificare e presentare una richiesta di sostegno, una richiesta di
aiuto. Facciamo quindi degli esempi in modo che chi ci ascolta
capisca bene di che cosa stiamo parlando. Abbiamo due tipologie di
pratiche inevase: la prima, molto meno cospicua...parliamo di
pratiche di contributo con regolare impegno di spesa, ma in attesa
di liquidazione perché eccedenti la disponibilità di cassa...e non
è tema di questa mozione, ma l'importo per quanto riguarda
l'Assessorato guidato dall'Assessore Testolin è di 1 milione e 300
mila euro, i quali fondi saranno liquidati nei primi mesi del
2014.
Tema invece di questa mozione sono le pratiche inevase, non
impegnate perché eccedenti la disponibilità finanziaria, eccedono
dalla disponibilità finanziaria del 2013 e sul bilancio 2014, non
ci sono queste risorse; quindi noi, con questa mozione, andremmo a
impegnare il Governo regionale a reperire entro il 28 febbraio 2014
le disponibilità finanziarie per soddisfare le domande pervenute
entro i termini previsti. Di che cosa stiamo parlando? Innanzitutto
stiamo parlando della legge 32 del 2007, legge quadro che racchiude
praticamente tutti gli aiuti del settore agricolo: 7 domande sui
fabbricati di agriturismo, per un importo totale di 259 mila euro;
26 pratiche sui fabbricati agricoli...il bando si riferisce al
2012, quasi un anno e mezzo fa, finestra aperta dagli uffici
regionali, bandito, approvato dal Governo regionale...26 sono le
pratiche istruite e 3.100.000 è l'importo. Sempre sui fabbricati
agricoli, il bando 2013, mi sembra a giugno 2013, l'importo è di
1.800.000. I fabbricati di alpeggio - le pratiche sono già tutte
istruite - 3.200.000; vi sono invece ancora pratiche in via di
istruttoria per quanto riguarda i fabbricati in alpeggio, sempre
bando 2013 - stiamo parlando sempre di pregresso - 3.600.000.
Apriamo una parentesi più volte discussa in questi cinque mesi
di legislatura, giovani agricoltori, fabbricati agricoli, e quindi
giovani agricoltori che hanno iniziato un percorso di
affiancamento, affiancati dall'Amministrazione regionale...come
posso dire? uno
start up
per quanto riguarda i giovani
agricoltori, per un importo di 2.400.000 (14 sono le pratiche
inevase); sempre i giovani agricoltori, trasformazione di prodotti
su fabbricati, 129 mila euro; richiesti invece a sportello, sempre
fabbricati agricoli, per un importo di 270 mila euro. Ulteriori
sistemazioni terreni, impianti irrigui, 8 pratiche inevase per 780
mila euro e poi 8 sono le pratiche inevase e senza copertura
finanziaria per quanto riguarda i consorzi per lavori di
miglioramento fondiario, per i progetti cantierabili, quindi stiamo
parlando dei progetti cantierabili.
Non apriamo neanche la parentesi per quanto riguarda i consorzi
per chiusura riordini fondiari, perché sulla tabella che ci è stata
fornita l'importo è ancora da definire, è ancora da definire a
seguito comunque di una legge approvata ormai da un anno e mezzo
(se la mente non mi vacilla), approvata nel luglio 2012, quindi la
legge è stata approvata un anno e mezzo fa, noi dobbiamo ancora
definire l'importo per coprire le pratiche inevase. Per un importo
totale di 22 milioni di euro le pratiche istruite sono 375. Vorrei
ribadire un concetto: stiamo parlando del pregresso, stiamo
parlando del 2012, stiamo parlando del 2013, quindi le aziende
hanno prodotto le loro domande a seguito di bandi
dell'Amministrazione regionale, bandi che non avevano copertura
finanziaria, sportelli che hanno accettato queste domande, domande
istruite dagli uffici senza copertura e, oggi, stiamo discutendo su
queste 375 pratiche congelate, istruite, ma che non hanno
disponibilità finanziaria.
Una parentesi, Assessore Testolin, dal punto di vista politico:
noi cercheremo di portare tutto il nostro contributo non solo su
questa mozione, ma, come più volte detto in quest'aula, il nostro
unico obiettivo è quello di trovare delle soluzioni, non solo per
il comparto, ma per andare a sviluppare quelle che sono le
strategie del domani per quanto riguarda il settore agricolo.
Oggi, però, stiamo discutendo di aiuti e di sostegni pregressi,
aiuti e sostegni che le aziende, comunque, hanno in parte già
realizzato, aziende che hanno fatto domanda a seguito, ripeto, di
bandi, di finestre aperte dall'Amministrazione regionale, ma che, a
oggi, non hanno trovato copertura. Ecco, gradiremmo veramente non
uno sforzo...noi riteniamo che questo sia un dovere, un obbligo di
chi si occupa del bene collettivo e di chi legifera delle leggi e
approva delle leggi...legge approvata nel dicembre 2007.
Faccio un'ulteriore considerazione: quando più volte, con i
colleghi di minoranza, abbiamo riscontrato che da parte di questo
Governo e dell'allora Governo 2008-2013 il settore agricolo, ormai,
non è più tenuto non solo in considerazione, ma è fanalino di
coda...lo dicono i numeri, lo dicono i risultati...Assessorato
dell'industria, dell'energia e dell'artigianato: 8,2 milioni di
euro sono gli aiuti impegnati e non liquidati, che saranno
liquidati nel gennaio 2014, 6 e 7 quelli non coperti dal punto di
vista finanziario...diciamo che c'è un pareggio, come dire una
parte è stata impegnata, importante, di 8 milioni di euro e sarà
liquidata, 6 e 7 devono trovare ancora copertura per il 2014. Per
quanto riguarda il settore agricolo 1 milione è stato impegnato e
sarà liquidato nel gennaio 2014, e 22 milioni non sono stati
impegnati. Ecco, io penso che questa riflessione la dica lunga su
quanto, a voi, in questo momento, interessa il settore e, credete,
nonostante le campagne elettorali per le politiche e per le
regionali, credete in questo settore e, soprattutto...ecco, non
illudiamo, non illudete le persone come avete fatto in questi
anni!
Noi quindi pensiamo...la politica per noi è una cosa seria; noi,
gruppo di ALPE, riteniamo che, a fronte comunque di norme, di
domande, di istruttorie fatte, di inizio lavori fatto, noi diciamo
che questo Consiglio, oggi, deve trovare una soluzione ad una
criticità forte che avete creato voi e quindi reperire...abbiamo
messo il 28 febbraio 2014, se c'è un problema di tempo ed è il 30
marzo 2014 o il 30 aprile 2014 io penso che non ci strapperemo i
capelli, no?...con un unico obiettivo: l'Amministrazione regionale
ha messo in campo dei bandi, ha accettato delle domande, le ha
istruite positivamente...ecco, adesso, tutti insieme, dobbiamo
trovare la soluzione. Ci mettiamo anche noi di mezzo, dico "tutti
insieme", sapendo perfettamente che la coperta in questo momento è
più corta rispetto a qualche anno fa, però a questo punto forse chi
ha guidato quel dicastero per 8 anni o doveva bloccare le cose
prima, o doveva essere chiaro con le aziende prima e, adesso, dato
che il pregresso è qui sul tavolo carta che canta (22 milioni sono
le risorse non impegnate), chiediamo uno sforzo al Governo
regionale per reperire e soddisfare le domande pervenute entro i
termini previsti. Grazie.
Président
- Merci. La parole au collègue Donzel.
Donzel (PD-SIN.VDA)
- Grazie Presidente.
Ritorniamo ancora una volta sulla questione dei finanziamenti al
settore agricolo, e potrebbe parere un po' paradossale questo
interesse in avvio di legislatura su un settore che
tradizionalmente nell'opinione pubblica valdostana appare come un
settore iperfinanziato, come un settore "coccolato", tenuto da
conto dall'Amministrazione regionale. Invece, i dati che
faticosamente con i colleghi dell'opposizione da anni stiamo
cercando di far emergere, ci dicono che c'è un
trend
che
parte dal 2010 per arrivare fino a oggi che è fortemente negativo
in questo settore e sproporzionato rispetto a tutti gli altri
settori. Allora, nessuno di noi ha voglia di anticipare la
discussione che ci sarà nel settore agricolo in sede di bilancio
regionale, stiamo parlando del passato, stiamo parlando di domande
che hanno avuto risposta positiva e che dovevano essere finanziate
già entro quest'anno. Quindi nessuno di noi vuole...come dire?
giocare d'anticipo su una discussione che sarà ben più puntuale e
dettagliata quando affronteremo la questione di questo settore, del
settore agricolo all'interno della discussione generale del
bilancio.
Noi vogliamo dire: che cosa c'è stato in passato? In passato c'è
stata una situazione in cui si diceva: "noi crediamo in questo
settore, ci sono delle leggi importanti che lo finanziano, fate
domanda, andate a chiedere il sostegno e la Regione vi garantisce,
vi darà". Voi capite che chi presenta una domanda di finanziamento
e riceve una risposta positiva, dice: "ma che bravi questi
governanti, io ho deciso di realizzare il sogno della mia vita,
sono un giovane agricoltore"...pensate a tutta la famiglia che
dice, in un momento in cui non si trova lavoro per i giovani: "vedo
un figlio che s'incanala sulla strada giusta", si dà risposta
positiva! È chiaro che quando è il momento di votare va e vota per
quei signori che gli hanno detto: "sì, c'è questo
finanziamento"...peccato che poi si scopra che non ci sono quei
soldi che sono stati promessi...abbiamo scherzato, non ci sono! E
così si potrebbe continuare per tutte le altre attività, attrezzi
agricoli...da anni ho chiesto di fare chiarezza su questo settore,
regolarmente i finanziamenti arrivavano in alcune fasi e, poi,
scomparivano; adesso addirittura si sta cercando di costruire
l'idea che è meglio non finanziare le macchine agricole, che è
meglio che gli allevatori e gli agricoltori diventino così
responsabili da comprarsele! Ma allora perché gliele avete regalate
prima? Perché gliele avete regalate prima? Siete stati
irresponsabili voi, avete sprecato denaro pubblico? No, quelle
macchine erano necessarie, solo che adesso qualcuno ha sbagliato i
conti e non ci sono più i finanziamenti per le domande "già
presentate", domande aperte, guarda caso, prima delle elezioni!
Adesso è il momento di saldare il conto, il famoso conto delle
promesse elettorali...ecco perché non c'entra con la finanziaria
che verrà, ma è una cosa pregressa, bisogna trovare queste
risorse.
I dati che citava il collega Chatrian sono dati preoccupanti: 22
milioni di euro da impegnare, ma 22 milioni di euro è esattamente
l'intero importo della finanziaria previsto per l'agricoltura per
il 2014, l'intero importo! Ciò vuol dire che qui si rischia di
cancellare un anno di storia, cioè noi facciamo sparire per un anno
il mondo agricolo, non c'è più, perché dobbiamo trovare i soldi del
passato! C'è qualcosa che non va, di preoccupante, in questo modo
di gestire le cose e, se non intervenivamo con forza, con
determinazione, come forza dell'opposizione a dire: "ma fermate
questo sistema, fermate questo modo di correre a presentare
domande"...cioè qualcuno non si accorgeva che forse era il caso di
dire alla gente: "guardate, non presentate più le domande perché
non abbiamo i finanziamenti"...ma abbiamo dovuto fare noi pressione
perché ci fosse questo atto di responsabilità, in un momento in
cui, appunto, si correva e gli uffici continuavano...
Presidente
- Colleghi, per cortesia, non si riesce a
sentire niente, per cortesia, colleghi!
Donzel (PD-SIN.VDA)
- ...a dare parere favorevole.
Adesso quello che noi chiediamo è che si risponda a questi
impegni presi, che queste domande che hanno avuto un "sì" perché
sono state accolte, trovino la copertura finanziaria. Qualcuno
dirà: "eh, ma 22 milioni di euro"...si sono trovati 60 milioni per
il Casinò, eh, ragazzi, dovete trovarli anche per l'agricoltura!
Non è che potete dire: "per altri sì e per questi no, questi li
dimentichiamo", anche perché il paradosso dei paradossi è che
arriva in commissione niente po' po' di meno che il Presidente di
Finaosta a dirci che, in questa situazione difficile in cui non
sappiamo che strada percorrere...sicuramente non la sa percorrere
il Governo regionale per portarci fuori dalla crisi
economica...ebbè, l'agricoltura è un settore che, forse,
bisogna...dice il Presidente di Finaosta...forse bisogna darle
un'attenzione particolare e andare a sostenerlo, perché mai...dice
il Presidente..."mai" come in passato è stato così in difficoltà! È
la prima volta - dice il Presidente - che ci sono delle situazioni,
in questo settore, di persone che non riescono a far fronte al
pagamento delle rate dei mutui, mai c'era stata un'insolvenza di
questo tipo nel settore agricolo! Quasi lui non se n'era...dice:
"dai dati che abbiamo noi, in Finaosta, non ce n'eravamo neanche
accorti, tanto erano inessenziali le cifre di questo settore".
Adesso dice: "è una cifra piccola nel bilancio di Finaosta, ma
comincia a dire qualcosa della crisi di questo settore", perché che
si parla di 300 mila euro, oltre 300 mila euro d'insolvenze.
Allora, il nostro non è quindi un atteggiamento...come dire? che
è ripetitivo su questo settore, è un atteggiamento che lancia un
allarme specifico a fronte di una situazione che sta diventando
insostenibile in questo settore, insostenibile, insostenibile
perché qualcuno ha alimentato speranze che rischiano di essere
gravemente deluse se non si interviene con energia e con forza,
subito! E dobbiamo farlo con una certa energia dai banchi
dell'opposizione, perché mi pare che, per fortuna non tutti, ma
alcuni soggetti rappresentativi del mondo agricolo, con mia grande
sorpresa, non ci degnano neanche della presenza in commissione
consiliare, cosa che non succede per nessun altro settore, ed è una
cosa che io ho rilevato con grandissima amarezza e stupore! Ma
figuratevi se il rappresentante dei commercianti non viene in
commissione consiliare a battere i pugni sul tavolo per la sua
categoria! E che dire di Confindustria? Fior di finanziamenti
all'industria, eppure il Presidente di Confindustria è in
commissione, puntuale come un orologio, ogni anno, con una
relazione puntuale, precisa, e va riconosciuta la professionalità!
Ma possibile che nel settore agricolo ci sono dei rappresentanti
che non trovano il tempo di portarci una relazione? di farci capire
che quella realtà che stiamo descrivendo, quella che è, la dobbiamo
costruire noi, per vie traverse? Io penso che anche questo fatto
sia un fatto che va denunciato in un Consiglio regionale.
Bisogna cambiare qualcosa, cioè le rassicurazioni, il tempo del
"tutto funziona, funziona bene", non sono più così, qualcosa non
va, e la situazione che noi richiamiamo di estrema gravità,
presentata in questa mozione, lo dice con chiarezza. È arrivato il
momento delle risposte perché non si faccia e non si vanifichi con
un
bluff
incredibile...cioè che l'unico settore a sparire
letteralmente dal bilancio regionale, se non verrà approvata questa
mozione, sarà l'agricoltura, perché esattamente i soldi che
dobbiamo trovare per il passato sono i soldi promessi per il
futuro. I conti non tornano, bisogna saldare i conti del passato
per continuare a dire che si vuole investire, nel futuro, in questo
settore.
Presidente
- La parola al collega Nogara.
Nogara (UVP) -
Merci Présidente.
Io vorrei fare un brevissimo intervento, perché i colleghi che
mi hanno preceduto hanno praticamente esposto e detto tutti quelli
che sono i problemi legati al passato, giustamente; qui non stiamo
parlando del futuro dell'agricoltura, degli agricoltori e dei
contributi, ma parliamo del passato. Io mi sono chiesto, mi sono
fatto una domanda semplice e vorrei girarla a chi di
dovere...adesso non so se girarla...mi sembra di esagerare nel
girarla all'Assessore Testolin, perché probabilmente in quel
momento, senza "probabilmente", non c'era assolutamente, ma qui,
leggendo tutti i contributi che sono stati...le pratiche di
contributo eccedenti le disponibilità finanziarie che sono
riportate sulla grande colonna che abbiamo qua e che per
l'agricoltura sono di 22 milioni...quello che non capisco è questo:
si sono aperti dei bandi senza la copertura finanziaria, perché
questa è l'unica cosa che si evince da questo! Allora io vorrei
chiedere, vorrei sapere di chi è la responsabilità. Qua si è
continuato a illudere agricoltori che non c'erano problemi, di
continuare a fare domande, qua abbiamo tutto l'elenco: fabbricati
rurali, agriturismi, alpeggi, interventi di elettrificazioni,
attrezzi agricoli...ma non c'era la copertura finanziaria per tutto
questo! Ecco, vi vorrei chiedere: come è stato possibile fare una
cosa del genere? Grazie.
Président -
Merci. La parole au collègue Ferrero.
Ferrero (M5S) -
Grazie Presidente.
Solo per alcune battute. Anche in questo caso rileviamo che
sostanzialmente quello che si evidenzia è un'incapacità o
un'incompetenza delle strutture regionali che erano preposte a
programmare anche poi la corresponsione di questi contributi, a
prevedere quello che è successo. Per l'agricoltura, come per gli
altri settori, assistiamo sostanzialmente a una situazione in cui
si è andati a spanne e vogliamo essere ancora...diciamo tranquilli
nel definire, nel dare questa definizione, perché si potrebbe anche
pensare che ci siano stati altri interessi nel rinviare poi la
notizia che è stata data a tutti gli imprenditori e agli
agricoltori del fatto che non erano disponibili i fondi.
Noi, venerdì scorso, abbiamo fatto una riunione in Bassa Valle
con agricoltori che erano presenti sulla questione del contenimento
dei cinghiali, è emersa una cosa, una cosa che è comunque molto
grave: gli agricoltori non richiedono neanche più i rimborsi per i
danni che sono stati causati dai cinghiali, ormai non hanno più
fiducia nella forestale che viene a vedere, i soldi non arrivano
più, le stime sono delle stime approssimative, quindi c'è una
rinuncia da parte degli agricoltori ad avvalersi dei rimborsi che
vengono corrisposti dall'Amministrazione regionale. Ecco, abbiamo
assistito ormai, ed è strano che voi non ve ne rendiate conto, ma
la distanza tra il Palazzo e quello che succede fuori, e anche per
quanto riguarda l'agricoltura è evidente questo, l'agricoltura che
era un cavallo di battaglia di alcune forze autonomiste, è
evidente, è chiaro a tutti: state perdendo il contatto con quella
che è la popolazione, con quella che è la realtà degli
agricoltori!
Guardate che i "forconi", qui sotto, non sono lontani...molti
agricoltori sono veramente in difficoltà, questa è l'ennesima
batosta che capita sulla testa e, come hanno già detto bene i miei
colleghi precedentemente, anche in questo caso non potete
pretendere di far passare un sistema che è stato un sistema
foraggiato in continuazione, anche eccessivamente nei confronti di
alcune persone e nei confronti di alcuni operatori dei settori
economici, ma non si può passare dal giorno alla notte a togliere
completamente quello che era il contributo, l'incentivo
all'economia! Ci vuole un passaggio graduale. Facendo quello che
state facendo attualmente, otterrete un risultato che è un
risultato devastante per quanto riguarda tutta l'economia
valdostana. L'agricoltura poi, che era già un settore in
difficoltà, che adesso patisce più di altri della congiuntura
economica, non potrà che uscirne in maniera...diciamo
disastrosa.
Qui bisogna quindi prendere un impegno. Giustamente, come si
sono trovati i soldi per altri interventi sui quali noi abbiamo già
espresso molte perplessità come l'intervento di ristrutturazione
del casinò, si devono trovare, a maggior ragione, per questi
settori economici che coinvolgono comunque decine di migliaia di
famiglie. È inutile ricordare - lo sapete bene - l'importanza del
settore agricolo, non solo per quanto riguarda l'indotto e il
sostegno di una parte della popolazione, ma per i risvolti a
livello turistico e ambientale che ha su tutta l'economia
valdostana.
Presidente
- Grazie. Altri? Possiamo chiudere la
discussione generale? La discussione generale è chiusa. Per la
replica, la parola all'Assessore Testolin.
Testolin (UV)
- Grazie Presidente, e grazie a tutti
coloro che sono intervenuti su un argomento che abbiamo già avuto
modo di affrontare in precedenti occasioni all'interno di questo
Consiglio, in commissione, e nei confronti del quale, personalmente
e a livello di Governo regionale, non ci siamo mai sottratti ad un
confronto per quelle che potevano essere le possibilità di trovare
delle soluzioni.
Senza entrare...diciamo in argomentazioni che vanno ad esulare
da quella che può essere una risposta puntuale e concreta, così
come la domanda lo è stata, io vado a ripercorrere quelle che sono
già state delle affermazioni che ho già esternato all'interno della
II Commissione, in audizione, e così come hanno sottolineato anche
il Presidente e l'Assessore alle finanze, più di una volta, nel
senso che si sta valutando tutta una serie di percorsi che
potrebbero portarci a una rimodulazione di quelli che possono
essere i contributi.
Nella fattispecie, l'Assessorato che mi trovo a dirigere in
questo momento, sta ultimando, così come ho già avuto modo di dire
più di una volta, una parte di quelle che sono le istruttorie
relative a quelle domande di contributo che sono state avanzate per
determinare in maniera precisa, puntuale e definitiva quello che è
l'ammontare complessivo di questi contributi, così come si evince
anche dalle tabelle che avete a vostre mani. Sulla base di questo
risultato, si stanno comunque ipotizzando delle proposte di
rimodulazione di questi contributi al fine di verificare la
possibilità di reperire i fondi necessari per dare una
risposta.
Ciò detto, però, non ci si può...diciamo sottrarsi dal fatto che
il tema del reperimento delle risorse finanziarie è comunque
subordinato non tanto all'avere...diciamo il denaro necessario, ma
ad una situazione che ci vede obbligati al rispetto di un Patto di
stabilità imposto dallo Stato. Quindi la mancanza di certezze su
questo fronte ci impedisce, nostro malgrado, di aderire alla
mozione e di impegnarci con una data certa al reperimento delle
disponibilità finanziarie che servirebbero per dare queste
risposte. Come già evidenziato in precedenti occasioni, il
problema, dunque, è ampiamente conosciuto e, per certi versi,
assolutamente condiviso. Da parte del Governo regionale c'è
comunque tutto l'impegno e lo spazio per individuare una soluzione
che potrà avvenire solo ed esclusivamente con una liberazione di
quello che è appunto il Patto di stabilità. Al momento, purtroppo,
la risposta non può che essere quella relativamente alla domanda
che avete posto: che questo impegno non può essere assunto, e
quindi la mozione, per quanto ci concerne, non verrà accolta.
Merci.
Presidente
- Per la replica, la parola al collega
Grosjean.
Grosjean (UVP) -
Grazie Assessore.
Presidente del Consiglio, l'altro giorno, sabato, ho assistito
ad un convegno qui sotto, quello del decimo anniversario della
morte di Giulio Dolchi, e due parole mi hanno impressionato: onestà
e dignità. Qui dove sono queste parole? Chi andava in campagna
elettorale a dire: "Signori, tranquilli, torno io a fare
l'Assessore all'agricoltura,
il n'y a pas de problèmes
,
eh?"...Assessore, da lei mi aspettavo le dimissioni, il 3 ottobre,
dopo aver scoperto che per anni si era preso in giro gli
agricoltori, lei è diventato complice di questo sistema, complice
perché ci ha preso in giro anche lei! Lei doveva dare un segnale
forte quel giorno e dire: "chi era lì, per tre anni, cos'ha
fatto?". Qualcuno è ancora qui presente...tanti di quelli che ci
hanno portati in questa situazione! Ma volete solo i "forconi" o
volete anche le botti del liquame qui fuori? Ci state veramente
prendendo in giro! Io non sopporto più queste situazioni, gli
agricoltori queste situazioni non le sopportano più!
Poi lei mi parla di Patto di stabilità...22 milioni di Patto di
stabilità? Anzi, 40, perché non c'è solo l'agricoltura, anche tutti
gli altri settori sono in questa situazione. Qui abbiamo preso in
giro la gente, Signori, qui abbiamo preso in giro la gente! Gente
che ha fatto le domande, gente che ha comprato dei terreni, che ha
fatto dei progetti, che le ha fatto dei complimenti...e adesso si
sentono dire: "non ci sono i soldi"! Ho sentito un giorno il
Presidente che diceva: "sì, ma queste leggi sono fino al..." come
percentuale di contributo...è vero, ma perché non lo avete detto in
campagna elettorale che c'erano 22 milioni di pregresso e che non
sapevate come fare per pagarli? Perché non avete detto questa
realtà alla gente? Chiaro, è comodo, sono 375, più gli altri,
saranno 500 persone...che non sono raggruppate in un'associazione,
l'unica associazione è l'AREV e quella più o meno l'abbiamo
accontentata, ma tutti questi battitori singoli li vogliamo
ammucchiare qui, in piazza Deffeyes? Non ci stanno tutti, eh!
Io credo che la gente prima o poi incominci veramente ad
arrabbiarsi. Mi fermo qui, non sono un grande oratore, ma credo che
avete capito qual è il mio stato d'animo.
Presidente
- Altri in dichiarazione di voto o replica? La
parola, per la replica, al collega Nogara.
Nogara (UVP)
- Merci Présidente.
Io, in questo momento...siccome ho già fatto la domanda
all'Assessore Testolin che non mi ha risposto, a questo punto non
so a chi devo farla, se devo farla al Presidente o devo farla
all'ex Assessore Isabellon...ma una cosa voglio chiedere
nuovamente: qui sono stati aperti dei bandi dove gli agricoltori,
gli allevatori hanno fatto delle domande perché i bandi erano
aperti. Questi bandi sono stati aperti senza una copertura
finanziaria...è possibile una cosa del genere? È questo che io vi
voglio chiedere, questa è la cosa grave, questo è quello che penso
che anche il mio collega Grosjean voglia dire! Allora,
abbiamo...come ha detto giustamente lui, in campagna elettorale
avete sbandierato: "ma sì, non ci sono problemi, qua fate pure
quello che chiedete, che non ci sono problemi,
nous la mettons
en place,
e poi non c'era neanche la copertura finanziaria!
Perché vedendo la cosa che ci avete dato, non c'era una copertura
finanziaria...ma certo che c'era dove? Perché io capisco il Patto
di stabilità...lei, Presidente, tutte le volte ha dei gesti di
stizza quando sembra che noi non capiamo il fatto che c'è una
chiusura della cassa...la capiamo benissimo! Ma se per il Patto di
stabilità non si paga 1 milione e 4, quello non si paga per il
Patto di stabilità, ma gli altri 22 milioni con che cosa li
paghiamo? Eppure, qui, le domande, i bandi sono stati aperti per
questi 22 milioni! È questo che voglio chiedere: la responsabilità
di chi è? Magari poi la scaricate sui dirigenti...però la
responsabilità di chi è? È questo che io volevo chiedervi.
Grazie.
Président -
La parole au collègue Donzel, pour la
réplique.
Donzel (PD-SIN.VDA)
- Grazie Presidente.
Noi facciamo, ai nostri giovani amministratori, ai giovani della
Valle d'Aosta, corsi di democrazia, però io vedo che chi entra in
politica immediatamente fa il corso della "malapolitica", perché
lei, Assessore, si era presentato in modo schietto, trasparente a
quest'aula, in commissione e, dopo pochi mesi, ha già imparato il
trucchetto...come dire? del depistare, del portare fuori dalla
discussione che noi abbiamo intavolato il dibattito in aula.
Complimenti quindi a lei per aver fatto subito questo salto di
qualità: dal corretto ragioniere che ci dava i dati, ci forniva...è
diventato il politico che cerca di raccontare una storia, che non è
quella che noi abbiamo posto in quest'aula.
Noi, molto correttamente...l'opposizione non ha anticipato il
dibattito sul bilancio regionale che ci sarà la prossima settimana,
abbiamo detto: "parliamo del passato" e lei, invece, ha
incominciato a parlarci di "rimodulazione dei contributi", ma
guardi che quella è la parte che riguarderà da qui in avanti! Noi
stiamo parlando delle domande che hanno già avuto un "esito
positivo", domande a cui voi avete detto: "sì, sì, questo progetto,
questo alpeggio va ristrutturato, questo mezzo agricolo ha un senso
che questa azienda lo compri".
Vorrei solo per far capire, a chi magari non è tanto del
settore, che nel 2012, questo Governo regionale...che è
sostanzialmente lo stesso che c'era nel 2012, non è cambiato
niente, non c'è l'appoggio del Popolo della Libertà, ma abbiamo
visto che alcuni entrano ad integrare, tramite il Presidente del
Co.re.com., quello spirito di destra che anima la nuova Union
Valdôtaine...ecco, questo Governo regionale pagò mezzi agricoli per
quasi 2 milioni di euro o forse più di 2 milioni di euro. Nel 2013
si sono reperiti a malapena 300 e qualche mila euro, 400 mila euro
per i mezzi agricoli e oltre 800 mila euro di domande che hanno
avuto esito positivo, che si trovano in graduatoria, non trovano
risposta. Com'è possibile che ho 2 milioni di euro nel 2012 e nel
2013 sparisce tutto? Questo è il ragionamento. Allora, intanto la
parola "rimodulazione dei contributi" era, in commissione, riferita
a che cosa dovremo decidere per i prossimi anni. Dovremo ragionare
insieme alla categoria, spero che ci saranno dei rappresentanti
degli agricoltori e, insieme a loro, il Governo regionale deciderà
come rigestire questi contributi, se ci sarà, se scomparirà quasi
tutto il fondo perso, ma se ne rimarrà, sembra, una parte per
alcune tipologie di domande, si rifletterà sulle percentuali del
contributo o del mutuo anziché finanziare una domanda per intero,
l'entità dei mutui stessi. Sarà tutto da rimodulare, saranno da
ridisegnare le leggi.
Intanto è gravissimo che in una situazione così - e lo vedremo -
si arrivi dicendo: "dovremo ancora vedere che cosa fare". Intanto
il settore rimane lì, immobilizzato, perché finché non abbiamo
deciso, nessuno sa che cosa deve fare, quindi non sa se deve
investire o non investire, ma noi parliamo di quelli che hanno già
fatto la scelta, di quelli che hanno già deciso. È questa la
diversità e su questa cosa qui l'Assessore non può dire:
"rimoduliamo i contributi"! Ma io ho fatto una domanda con un certo
tipo di contributo...per le domande sui mezzi agricoli, sul sito
dell'Assessorato, c'è scritto: numero della domanda, classificato
tot, il mio contributo è di tot euro, c'è scritta esattamente la
cifra che io devo percepire...che mi vuoi rimodulare? O mi hai
mentito, mi hai detto che mi davi quei soldi e mi dici: "eh, non ce
li ho più, ho scherzato, ho fatto male i conti, sono un
pasticcione", oppure quei soldi me li devi dare! Questa è la
domanda che noi facciamo. Questi soldi glieli dovete dare perché
c'è scritto nella domanda, e così per tutti gli altri settori. Chi
faceva la domanda sapeva che, a fronte di un certo importo di
spesa, c'era un certo contributo, e molti, per fare delle
domande...non è che si fanno delle domande tanto per farle, alle
volte c'è un progetto, c'è un architetto, un geometra da pagare...e
cosa ne facciamo? Cioè andiamo a dire, gli allevatori vanno dai
professionisti e dicono loro: eh, va beh, tu mi mandi questa
fattura, portala all'Assessore all'agricoltura la fattura, è lui
che mi ha detto di presentare la domanda! C'è tutto un mondo che
ruota dietro, che si è in qualche modo...ci sono state delle azioni
che già hanno comportato delle spese per chi ha presentato queste
domande.
Arriviamo alla frase fatidica: è colpa di Roma, è colpa di Roma,
il Patto di stabilità...ma perché il Patto di stabilità non c'è in
Trentino? perché a Bolzano non c'è il Patto di stabilità? E voi
pensate che ci sia una situazione di questo tipo a Trento e a
Bolzano? No, non c'è una situazione di questo tipo a Trento e a
Bolzano, non c'è una situazione di questo tipo a Trento o Bolzano,
paragonabile in termini di proporzione di domande e di domande
inevase, non c'è! Tutti sono in difficoltà, tutti chiediamo di
cambiare questo Patto di stabilità, persino il Governo nazionale
dice: "le cose vanno male, chiediamo all'Europa di tagliare il
Patto di stabilità". È la domanda di tutti, però il numero di
queste domande in eccesso non è legato al Patto di stabilità.
Voi sapevate che non avevate la copertura e avete lasciato che
comunque molte domande andassero avanti. Voi sapevate che non c'era
tutta questa copertura, perché, guarda caso, è proprio nel settore
agricolo che c'è il maggior numero di scopertura. Come mai? Come
mai non c'è la stessa proporzione di scopertura negli altri
settori? Perché qui si è lasciato andare! Qui si è lasciato fare le
domande, qui si è continuato a dire: "vai, vai, che ci sono le
elezioni, vai, vai pure che devo raccogliere i voti"! Quindi il
Patto di stabilità è vero che incide, poteva creare dei problemi,
ma non di questa entità, perché noi sappiamo già che se non
reperite, ed ecco la domanda...questa è la risposta, l'Assessore
deve dire, oggi: "siamo in grado o faremo ogni sforzo per reperire
queste risorse" oppure dite già: "gettiamo la spugna", il che vuol
dire che andremo ad utilizzare denari del 2014 per far fronte a
questa cosa qui, cioè vuol dire che abbiamo bluffato nei confronti
dell'agricoltura, che i soldi che state promettendo per il 2014
sono finti, sono falsi, si continua a costruire un carrozzone che
rinvia i problemi al passato, cioè anziché utilizzare le risorse
messe per un anno, si sposta la spesa in avanti. E questo è dire
una cosa non corretta a questo settore che, naturalmente, essendo
già in difficoltà, in una situazione grave così...io voglio capire
qual è la
mission
che si darà, e lo discuteremo nella
prossima settimana, un Governo che non riesce a far fronte neanche
agli impegni presi in passato!
Président
- Merci. D'autres? La parole au collègue
Gerandin.
Gerandin (UVP)
- Merci Madame la Présidente. Solo per
provare, se si riesce, a fare un po' di chiarezza.
Lei, Assessore, quando si è insediato ha chiesto a tutti un po'
di comprensione, perché voleva capire qual era la reale situazione.
Io, come molti altri...penso che abbiamo particolarmente gradito
questo suo atteggiamento, un atteggiamento riflessivo, di chi
voleva capire qual era la reale situazione e che in parte voleva
assumersene la responsabilità. Con grande rammarico, devo dire che
probabilmente lei, in questo periodo, più che assumersi
responsabilità e capire qual è la reale situazione, probabilmente
ha imparato, e ha imparato male, un modo di fare politica e di
raccontare bugie. Perché, vede, lei non può venirci a dire, in
questa fase, che i 22 milioni sono legati al Patto di
stabilità...perché come lei ben saprà, o almeno, sono certo che
avrà studiato cosa significa il Patto di stabilità..."Patto di
stabilità" significa che non si possono pagare nell'anno di
competenza delle risorse impegnate. Ebbene, le risorse impegnate
nel bilancio 2013 e non pagabili per il Patto di stabilità sono
1.347.778, sono queste le risorse che non può utilizzare
eventualmente per il Patto di stabilità. I 22.236.000 sono risorse
che voi, nella tabella che ci avete consegnato...si dice di
"pratiche di contributi eccedente la disponibilità
finanziaria"
, non c'entrano nulla col Patto di stabilità,
nulla! Allora lei non può venir qua a dirci che non può liquidarli
a causa del Patto di stabilità! È veramente prendere in giro i
valdostani e chi ha creduto in questo...soprattutto quelli che nel
mondo agricolo, in questo momento, hanno creduto che ci fosse
ancora un po' di dignità, per questo mondo agricolo. E questa è la
parte che riguarda lei, Assessore.
C'è però una parte che riguarda la politica valdostana...ha
detto bene il collega Grosjean, eh...qualcuno ha fatto bene
attenzione a parlare prima delle elezioni del Patto di stabilità,
perché il Patto di stabilità mica vi è cascato sulla testa a
partire dal 2013, che sia chiaro! Voi, il Patto di stabilità,
quando potevate pagare, lo sapevate, e il Patto di stabilità 2012 è
chiarissimo, parla di disponibilità a pagare di 633 milioni di euro
al netto delle spese della sanità e degli Enti locali. Voi questo
lo sapevate nel 2012, voi sapevate che il Patto di stabilità del
2013...sì, come no, come no? Certo! Ma certo che lo sapevate, sono
documenti che ci avete dato, ma certo, sono documenti che ci avete
consegnato, ce li avete consegnati questi documenti, guardate! E
sapevate anche che il Patto di stabilità per il 2013 sarebbe stato
da 633 a scendere. Certo che lo sapevate, non lo avete ancora
chiuso con lo Stato, ci mancherebbe, il 2013 non lo avete chiuso,
ma il 2012 sì, per cui questi sono dati ufficiali, non potete
barare coi dati ufficiali. Solo che queste cose non avete avuto il
coraggio di dirle, non avete avuto il coraggio di dirle, avete
preso in giro la gente, avete nascosto le verità, sono queste
veramente le cose inaccettabili, inaccettabili veramente; queste
sono le cose che non riguardano, per la carità, l'Assessore, che ne
ha già a sufficienza, perché ha imparato anche lui a dire le
parziali verità, queste sono le cose che la politica e chi, come
lei Presidente, ha gestito questi ultimi anni, si è guardato bene
di raccontare alla gente, si è guardato bene di dire la verità.
Adesso ci si trova a dire: "beh, mi dispiace, rimoduliamo", ma la
rimodulazione riguardava solo a partire dal 2014, nessuno ci ha
parlato di rimodulare il pregresso e soprattutto nessuno ha parlato
di rimodulare i contributi a fondo perso che erano stati promessi
ed erano previsti nel pregresso, si è detto: "dal 2014
rimoduleremo".
Ora, io veramente non ho parole, nel senso che l'ho detto ieri -
probabilmente anche l'Assessore Marguerettaz l'ha detto - è stato
condiviso da tutti: che la collegialità fa parte dell'azione di
governo...bene, allora se la collegialità fa parte dell'azione di
governo, Signori miei, aprite gli occhi, ecco, e prendete un minimo
di cognizione di causa, perché non potete dire delle cose e poi
agire in maniera assolutamente diversa! Voi state facendo l'opposto
di quello che state dicendo, e soprattutto state smentendo quello
che avete promesso! Si sapeva delle difficoltà, nessuno ha la palla
magica e verrà a fare chissà che tipo di moltiplicazioni di pani e
di pesci, ma la gente ha diritto si saperla la verità, non dire le
cose a spizzichi e bocconi, non venire a dire: "noi parleremo della
rimodulazione nel 2014" e adesso, nel suo intervento, veramente due
parole lei ha detto, due parole, su un argomento così ci viene a
dire "rimodulazione"!
Veramente, guardi, è un po' una delusione, perché qualcuno ci
credeva, ci credeva nella sua buona fede, credeva nella sua volontà
di voler cambiare le cose. Le cose non cambieranno mai se non si
dice qual è la reale situazione. I valdostani hanno diritto di
saperla, hanno diritto di saperla perché qualcuno rischia magari di
compromettere quella che è l'attività delle aziende, rischia di
compromettere magari anche quelle che sono delle esposizioni che
hanno con istituti di credito e con banche.
Allora non è questo il modo di fare, io penso che i valdostani
meritino un po' di rispetto. Io lo capisco il collega Grosjean
quando è intervenuto e, di petto, ha detto quello che pensa, ma il
suo è stato l'intervento di quella gente che in questo momento si
vede crollare un mondo, si vede crollare un mondo nel quale ha
creduto, perché i valdostani, soprattutto quelli che fanno
agricoltura, sono quelli forse che più hanno creduto in questo
sistema e in questa politica. Non potete deluderli così, dovete
veramente, secondo me, fare il possibile per chiudere questa
partita. Vogliamo poi riaprirne una nuova con modalità nuove? Ci
sta, ci sta la cosa, ma questa dovete chiuderla, chiuderla
rispettando gli impegni che avete preso, sennò...ha veramente
ragione, qualcuno dovrebbe fare un ripensamento, magari fare un
passo indietro e rassegnare le dimissioni. Grazie.
Presidente
- La parola al Consigliere Chatrian.
Chatrian (ALPE)
- Cari colleghi, intervengo a nome del
gruppo di ALPE con tanta amarezza. Non vorrei iniziare questo mio
secondo intervento quasi difendendo l'ex Assessore Isabellon,
perché mi sembra un copione lasciato solo negli ultimi anni della
scorsa legislatura, parafulmine della passata legislatura, perché
sono i risultati ed è questa tabella a dircelo, questa tabella, a
dircelo, lasciato solo, senza soldi, obbligato a mettere in campo
probabilmente dei bandi, obbligato a ricevere delle domande a
sportello a seguito di leggi, la 32 del 2007...questo è il
risultato.
Abbiamo iniziato questa nuova legislatura dando al collega
Assessore Testolin un'apertura di credito. Quest'apertura, il fido
è stato chiuso subito, subito, senza "se" e senza "ma". Non
accettiamo, però, Assessore Testolin, la sua approssimazione
voluta, nella risposta, non accettiamo la rimodulazione che lei
oggi ha detto, nero su bianco, in Consiglio: che il Governo
regionale andrà i rimodulare il pregresso, il pregresso! Non lo
accetteremo, discuteremo nella prossima finanziaria. Sulle regole
nuove siamo stati i primi in commissione, in questa legislatura,
mettendo in campo l'operazione verità che quanto meno mancava in
tanti settori, l'avere tutte le carte sul tavolo, siamo stati i
primi a dire che il mondo è cambiato e le nuove regole devono
essere condivise, riviste, rimodulate...sì, Assessore Testolin, per
il prossimo Piano di sviluppo rurale. Lei oggi, però, ha una
mozione puntuale, ha dei risultati che lei ci ha fornito, 375
domande nel 2012 e 2013, per un importo di 22 milioni di euro...di
sostegno. Lei oggi ci risponde: "mai sottratti al confronto, mai
sottratti al confronto, il problema lo conosciamo, individuiamo una
soluzione". Ecco, noi riteniamo veramente molto gravi queste sue
affermazioni, politicamente e, dal punto di vista amministrativo, i
miei colleghi hanno ben esplicitato la situazione, ripeto a chi ci
ascolta: stiamo parlando del pregresso, stiamo parlando del
passato, quando le regole erano diverse e quando il collega ex
Assessore, probabilmente, è stato lasciato solo anche
politicamente, non solo finanziariamente, perché questi sono i
risultati, questi sono i risultati!
E poi quando lei, nuovo Assessore Testolin, ci parla del Patto
di stabilità...evitiamolo, evitiamolo per favore! Nel nuovo DL
l'impianto che avete messo in campo, mettete in campo con due carte
di credito potentissime che vanno a valere sui fondi di rotazione,
uno, e, l'altro, che va a valere direttamente, finanziati con le
disponibilità a valere sul fondo speciale. Sono balle, sono balle!
Allora stiamo parlando di bandi, stiamo parlando di sportelli, è un
discorso di volontà, di natura politica. Ecco, per favore, non
prendiamo in giro, ancora non prendete in giro, perché noi non
stiamo prendendo in giro, non stiamo illudendo, siamo convinti e
certi e responsabili che le nuove regole saranno diverse,
sicuramente dovremo trovare delle azioni diverse, rimodulate,
riprogrammate e ridotte. Siamo consci, viviamo in Valle d'Aosta,
parliamo con gli imprenditori e le aziende, parliamo con gli
agricoltori, probabilmente come fate voi, ma non li illudiamo,
quello sicuramente! Allora adesso aspetteremo ulteriormente la
replica dell'Assessore Testolin, dato che ci spiegherà
probabilmente perché le risorse non sono state allocate, perché non
sono state impegnate, un milione è stato impegnato per il 2013 e 22
milioni non sono stati impegnati. Ecco, per favore però non ci
risponda sul Patto di stabilità, perché è fuori tema, fuori tema!
Ci sono 14 articoli nella finanziaria che vanno a trovare i fondi
finanziati con le disponibilità a valere sul fondo speciale ed esce
dal Patto di stabilità, esce dal Patto di stabilità, è una volontà
di natura politica, ma nel momento in cui lei oggi ci dice, dice a
tutto il Consiglio che avete già deciso di rimodulare, avete già
deciso di ridurre, avete già deciso probabilmente anche con dei
prospetti, con delle proiezioni che noi non conosciamo e che noi
vorremmo sapere e che ci piacerebbe sapere da parte sua, oggi, dato
che oggi parliamo di questa mozione, noi abbiamo presentato questa
mozione.
Ieri, sempre nel suo settore, avremmo gradito un suo intervento,
avremmo gradito un suo intervento su Vallée d'Aoste Structure, dato
che in finanziaria si inserisce comunque l'articolo 24 che si va a
conferire, avete deciso di conferire tutto il patrimonio
produttivo, dai caseifici alle aziende vitivinicole, avremmo
gradito un suo piccolo intervento politico: "questa era la strada,
questo è l'impatto sul prossimo bilancio Vallée d'Aoste Structure
2014, queste sono le soluzioni trovate a delle criticità"...avremmo
gradito quello, Assessore Testolin! E poi, quando parliamo di
ridare dignità a questo Consiglio e ridare soprattutto centralità,
ecco, per noi del gruppo ALPE, penso di tutta questa minoranza
intergruppo, questo è ridare dignità e centralità al Consiglio
regionale, non solo avere delle informazioni, ma capire quali sono
le soluzioni che mettete in campo e non quelle a ribasso, perché
non sapete trovare altre soluzioni alternative! Ripeto: stiamo
parlando del pregresso. Faccia solo attenzione, però: qualcuno è
stato volutamente lasciato solo nella passata legislatura;
probabilmente, dal punto di vista politico...non credo che ci sia
tanta collegialità nella sua brutta e negativa risposta.
Grazie.
Presidente
- La parola all'Assessore Baccega.
Baccega (SA)
- Sì, grazie Presidente.
È sicuramente forte la preoccupazione da parte della Giunta, da
parte della maggioranza, credo del Consiglio tutto, rispetto ai
numeri che si sono evidenziati nel presentare alla commissione
quella tabella che riguardava i contributi a fondo perso pregressi
e sui quali, ovviamente, è opportuno che si diano delle risposte
concrete e certe. Ricordo che quando abbiamo presentato in
commissione la tabella, che è stata oggetto di un approfondimento
da parte di tutti gli uffici...perché quando abbiamo sospeso la
facoltà di presentare le domande nei vari contesti, nei vari
Assessorati, lo abbiamo fatto consapevoli che c'era qualcosa che
non funzionava...ad un certo punto si era capito che le risorse non
c'erano più e quindi era corretto, giusto, andare a fare
quell'operazione verità che diceva "blocchiamo tutto e, a bocce
ferme, valutiamo come si può intervenire".
Soltanto la settimana scorsa abbiamo avuto contezza del
risultato globale e, ovviamente, quando abbiamo presentato questo
documento, ricordo bene, il Presidente ed io, abbiamo sottolineato
alla commissione che, per gli impegni che erano stati effettuati e
per le risorse bloccate dal Patto, il pagamento sarebbe stato fatto
nel mese di gennaio e, per gli altri impegni, si aspettava, come
prima ipotesi, l'accordo con lo Stato sul Patto di stabilità per il
2013 che, in una sorta di accordo, attraverso un prospetto
presentato dalla Regione Sardegna, potrebbe anche darci delle nuove
risorse e le avremmo destinate in questo ambito; in una fase
successiva avremmo potuto fare delle valutazioni approfondite.
Questo è stato detto e mi sembra che questo sia ancora il discorso
al quale possiamo tener fede; chiaramente non possiamo dire adesso:
"nel bilancio 2014 andiamo ad allocare tutti i debiti pregressi".
Troveremo delle formule, faremo delle scelte politiche che andranno
nella direzione eventualmente di soddisfare quelle che sono le
esigenze. Questo "eventualmente" è destinato al fatto che la
coperta è corta, l'hanno sottolineato tutti quanti nei loro
interventi, quindi c'è una forte consapevolezza, vi assicuro. Non è
che siamo qui a dire: "tagliamo, togliamo, privilegiamo gli uni
rispetto agli altri". È una situazione pregressa che, in qualche
modo, va sanata, troveremo le soluzioni idonee; però non abbiamo
detto "no". Abbiamo detto in commissione, presentando quel
documento che è un documento freschissimo, nel senso che è stato
presentato all'attenzione della commissione soltanto la settimana
scorsa e sul quale ovviamente ci sono una serie di aperture...se il
Patto di stabilità presentato dalla Sardegna trova l'accordo delle
Regioni a Statuto speciale, sono già risorse importanti che vengono
a disposizione e potranno andare in quella direzione...questo è il
passaggio. Era per dovuta chiarezza, grazie.
Presidente
- Altri? Non ci sono altri? La parola al
collega Ferrero.
Ferrero (M5S)
- Grazie Presidente.
L'Assessore Baccega dice che la coperta è corta. È vero, la
coperta è corta per coprire la vergogna di quello che avete
combinato; effettivamente la coperta è corta. Mai un'autocritica,
mai un "abbiamo sbagliato", mai un "potevamo fare meglio", mai un
"vogliamo rimediare"...è andato tutto bene! Allora perché accettare
quelle domande quando si sapeva che non c'erano i soldi, se non per
legittimare a livello di consenso un Governo regionale che,
diversamente, non sarebbe su quei banchi? Questo è l'unico motivo
per cui sono state fatte queste cose.
Le scelte politiche del passato e quelle più recenti sono
chiare: avete voluto privilegiare un certo tipo di edilizia, che è
l'edilizia del parcheggio dell'ospedale, nel quale adesso, di
notte, quando piove pompano le idrovore dopo 2 mesi, 3 mesi
dall'inaugurazione, e la muffa è presente sui muri, e tutto va bene
(un parcheggio pagato il doppio del prezzo di mercato!), avete
privilegiato un aeroporto senza aerei, avete privilegiato una
ristrutturazione selvaggia del Casinò de la Vallée, dove, adesso,
sono a rischio i posti di lavoro...scelte politiche. Avete deciso
di non dare agli agricoltori, avete deciso di dare i soldi da
gestire a Bruno Milanesio per l'Università della Valle
d'Aosta...questa è una vostra scelta: è la scelta dell'Union
Valdôtaine
e della Stella Alpina, questo ve lo dovete
ricordare!
Noi non collaboreremo a questo affondamento anche
dell'agricoltura, statene certi! Non possiamo collaborare a queste
condizioni con questa maggioranza, questo è un dato di fatto. Alle
vostre promesse, che adesso vedremo come le spenderete in giro per
i paesi, andremo, noi, in giro per i paesi con i dati reali a
spiegare agli agricoltori quello che è successo. Io spero ci sarà
un impegno da parte di tutta la minoranza, perché adesso è l'ora di
fare chiarezza. Ci saranno 17 Consiglieri che spiegheranno come
avete fregato i valdostani: questa è la verità! Si sta perdendo
tempo, si sta perdendo ulteriormente tempo e si stanno raccontando
delle favole, delle favole. E allora, qui si perde veramente
l'ultima opportunità per salvare l'agricoltura, qualcosa la stiamo
perdendo, è una questione di mesi, secondo noi, per l'affondamento
anche dell'agricoltura. E allora prendiamo a prestito dai nostri
cugini transalpini un proverbio francese:
Tant que le chien
pisse, le lièvre s'enfuit
...questo riepiloga la situazione
attuale.
Presidente
- Altri? Nessun altro? La parola all'Assessore
Testolin.
Testolin (UV) -
Solo per ribadire alcuni concetti, alcune
valutazioni in seguito agli interventi dei Consiglieri di minoranza
che hanno sollecitato, come al solito, un dibattito che va molto
più in là di quella che è la mozione specifica e che io apprezzo e
condivido, anche perché, come dite sovente, siamo qua per animare
una discussione dal quale magari non ne esce una soluzione
immediata ed improvvisa, però che serve...diciamo per crescere, per
trovare delle soluzioni possibilmente condivise. Credo che quando
si parla di capacità di immedesimarsi, per quanto mi concerne, in
una situazione nuova e di diventare un politicante...mi sento un
po' preso in giro, sinceramente, perché l'approccio, al di là di
quelli che possono essere i risultati in questi 5 mesi, è comunque
quello di capire e di non prendere in giro nessuno, perché questo
non me lo potete dire.
Al di là di questo, credo che una risposta sia doverosa nei
confronti del collega Nogara che chiedeva perché sono stati fatti
dei bandi...perché sono stati fatti dei bandi: perché - come
sottolineava anche Gerandin - esiste un Patto di stabilità che era
negli intenti di questo Governo precedente andare a rivedere con lo
Stato, tant'è vero che delle risorse, inizialmente stanziate nel
bilancio di previsione dello scorso anno, erano poi state bloccate
per essere messe a disposizione, così, della Giunta, in previsione
di uno sblocco di questo Patto di stabilità che avrebbe potuto
fornire nuove risorse che avrebbero permesso di finanziare questi
bandi effettivamente messi in piedi in un momento dove le risorse
non erano ancora disponibili.
Solo per sottolineare ancora - come ha sottolineato prima Donzel
- come quando si partecipa a un bando per gli attrezzi agricoli, al
di là di quello che è successo negli ultimi 10 anni, effettivamente
si ha una chiarezza di quella che è la somma finanziata, perché
vengono esplicitate in modo preciso e puntuale quelle che sono le
richieste finanziarie; quindi, da quel punto di vista lì, penso che
ci sia almeno da riconoscere la trasparenza del sistema. Così come
quando vengono presentate delle domande a sportello: al di là di
confermare la legittimità e quindi l'accoglibilità della domanda,
si precisa, ed è stata mia premura farlo rendere ancora più
esplicito nelle ultime segnalazioni, quanto non ci fosse la
possibilità di andare a finanziare per mancanza di risorse l'opera
così come richiesta. Quindi diciamo che ci si è attivati comunque
nel dare la dovuta e opportuna informazione.
Al di là di questo, non mi resta che ribadire, per quanto avevo
già sottolineato in precedenza e quanto è stato ribadito e
sottolineato anche dall'Assessore alle finanze, come in questo
momento i numeri non ci diano la possibilità di accogliere questa
mozione. Questo è quanto. Grazie.
Presidente
- Grazie Assessore. La parola, per la
dichiarazione di voto, al collega Grosjean.
Grosjean (UVP)
- È chiaro, Assessore, ho capito che la
volontà non c'è, non c'è anche perché le domande del 2013 - bando
del 1° giugno, mi riferisco soprattutto ai vigneti, agli impianti
dei vigneti e dei frutteti - non hanno ancora, dopo 6 mesi, avuto
una risposta! Dunque, se i soldi non ci sono, ditelo subito alla
gente, che la gente non s'impegna! La gente non vive d'aria! La
gente che si è impegnata, che ha fatto la domanda convinta di poter
fare l'impianto fra qualche mese, è lì, ferma, che non lo sa! Ma il
27 a queste persone non arriva se non producono, se non piantano,
se non fanno qualcosa! Ma magari hanno preso degli impegni...per
fare la domanda di contributo hanno dovuto chiedere a un tecnico di
fare un progetto, hanno dovuto comprare dei terreni, hanno dovuto
avere la proprietà o la titolarità dei terreni e...adesso non
possono piantare, non possono fare l'impianto! Sei mesi per
rispondere che non ci sono i soldi! Credo che i funzionari al 15 di
giugno avevano già tutte le pratiche esaurite. Ho lavorato in
Assessorato, per 28 anni, conosco molto bene come funziona il
sistema, ma non mi risulta sia mai successo che si illuda la gente,
i funzionari avevano ordine di non dire niente! Queste sono le
realtà! E adesso mi viene a parlare di "rimodulazione"! Qua i soldi
ci devono essere, porca Eva! È impossibile prendere in giro la
gente! Quindi noi voteremo...e voi votate pure contro a questa
mozione! Poi andrete in giro nelle fiere a toccar la mano alle
persone!
Presidente
- Altri? La parola, per dichiarazione di voto,
al collega Gerandin.
Gerandin (UVP)
- Merci Madame la Présidente.
Solo per riprendere una parte del passaggio dell'Assessore
Baccega che spiegava le difficoltà legate al discorso del Patto di
stabilità. Io ho detto nel mio intervento, e ci tengo a
sottolinearlo, che c'è una grande differenza tra avere delle
risorse disponibili di capitolo e non poterle pagare e avere
capitoli che non hanno disponibilità finanziaria, continuare a fare
bandi, continuare ad accettare domande. Vengo dal mondo degli Enti
locali; negli Enti locali questi noi li chiamavamo "debiti fuori
bilancio", perché quando vai a promettere alla gente contributi,
fai bandi e non hai coperture finanziarie, questi sono debiti fuori
bilancio e non c'entrano nulla col Patto di stabilità. Perché il
Patto di stabilità - e lo ribadisco - voi lo conoscevate a partire
dal 2012, perché quello del 2012 l'avete siglato con lo Stato,
sapevate che il Patto di stabilità 2013 era a scendere e io penso
che, anche con un po' di saggezza, voi abbiate evitato di mettere
disponibilità finanziarie su quei capitoli sapendo che non eravate
in grado di pagare, perché il Patto di stabilità vi impediva di
pagare. Questo io penso sia stato...diciamo un minimo di saggezza
che avete usato, nel senso che non avete voluto gonfiare il
bilancio sapendo che non potevate pagare.
C'è un lato negativo, però: è che voi avete continuato a fare
bandi, accettare domande, sapendo di non avere nessun tipo di
copertura finanziaria! Perché non c'entra nulla il Patto di
stabilità con i 22 milioni! Voi, un'operazione come quella che
avete fatto ad ottobre, dovevate farla a gennaio, dicendo alla
gente di evitare di fare richieste di finanziamenti per leggi di
settore...soprattutto di evitare di pubblicare bandi...dovevate
dire ai funzionari - come ha detto il collega Grosjean - di dire la
verità, di dire che queste risorse non sapevate se c'erano o
comunque non c'erano a bilancio 2013, perché i 22 milioni non ci
sono a bilancio 2013! È inutile che giriate intorno al Patto di
stabilità! Non ci sono, non le avete messe! Questa è la cruda
verità, è giusto che venga ripetuta perché, torno a dire, non siamo
dei maghi di finanza, ma la differenza tra non avere risorse
disponibili e non poterle pagare per il Patto di stabilità...fino
lì ci arriviamo ancora! Grazie.
Presidente
- Altri colleghi? Guardiamo la postazione di
Donzel che vuole prendere la parola e non...vuole provare intanto a
far cambio con la postazione vicina? Intanto facciamo
verificare...forse andava? È illuminato, forse si è
illuminato...provi a rimettere la scheda nella sua
postazione...proviamo a dar la parola al collega Donzel, dovrebbe
aver la parola...non si illumina il microfono...provi a far cambio
tessera...chiedo scusa per l'inconveniente... Proviamo a spostare
la postazione, come l'altra volta, per il collega
Roscio...ecco.
Chiediamo scusa al collega Donzel per il disguido tecnico. Ha la
parola, collega.
Donzel (PD-SIN.VDA)
- Grazie Presidente, nessun
problema...semplicemente per non lasciare in sospeso un argomento
di questa rilevanza al momento del voto di una risoluzione di
questo tipo.
In un'altra risoluzione avevamo avuto l'attenzione
dell'Assessore che, rispetto alla possibilità di erogare i
contributi promessi, aveva chiesto uno spostamento della data. Il
fatto che invece in questa seduta abbia chiaramente detto che non
può prendersi nessun impegno, fa sì che sostanzialmente si
verifichi quello che io temo di più: cioè che si darà decorso ad
eventuali pagamenti di domande del passato con la finanza...cioè
con i soldi del 2014.
Le posso garantire che da parte del gruppo del PD...ma mi sembra
che, visto il dibattito che c'è stato oggi, credo che in questo ci
seguiranno tutti i gruppi di opposizione, noi saremo molto attenti
a vedere come lei impegnerà le risorse che prometterà, che troverà
il coraggio di promettere tra qualche giorno al settore
dell'agricoltura, non ci faremo mettere nel sacco dalla sua nuova
vocazione di abile giocoliere del pallottoliere del bilancio
dell'agricoltura, per cui i 22 milioni che devono essere impegnati
per rispondere alle domande del passato non potranno essere trovati
nelle risorse promesse nel 2014. Questo è un giochino che...ecco,
non lo dico con la veemenza che l'ha detto un coltivatore diretto
come il collega Grosjean, lo dico con la pacatezza di chi vorrà
fare un lavoro certosino di controllo sul suo operato di bilancio,
perché lei ci aveva dato la promessa di essere garante e la
sensazione che nel settore dell'agricoltura si sarebbe fatta
chiarezza sui conti. Adesso ho l'impressione che, più che altri,
voglia mistificare quello che sta succedendo...quindi, da parte
nostra, votiamo questa mozione e ci prendiamo l'impegno di andare a
spulciare esattamente ogni capitolo, ogni voce del suo bilancio per
tutta la legislatura, se sarà necessario...e stia pur certo che
smaschereremo quel giochino che lei ha cercato di fare oggi!
Presidente
- Altri? Non ci sono altri? La parola al
collega Nogara.
Nogara (UVP)
- Merci Président.
Volevo fare solo un riferimento a quanto, nell'ultimo
intervento, l'Assessore Testolin ci ha detto, cioè il suo
intervento ha fatto riferimento ai soldi che la Presidenza della
Giunta, nella primavera del 2013, si era accantonata...secondo
quanto ci ha detto, per soddisfare le necessità...al limite i
problemi che c'erano nel mondo agricolo. Volevo solo fare una
precisazione: quei soldi che la Presidenza della Giunta si è
accantonata nella primavera 2013, cioè prima delle elezioni, fa
parte della "politica dei rubinetti", cioè proprio prima delle
elezioni, quando c'era da agevolare o aiutare qualcuno, quei soldi
venivano usati...ma non sono stati usati per i problemi del mondo
agricolo valdostano, glielo assicuro!
Presidente
- Altri? Nessun altro? Non ci sono più altre
richieste d'intervento? La parola al collega Chatrian.
Chatrian (ALPE)
- Grazie Presidente.
Per ribadire che il gruppo ALPE voterà convintamente questa
mozione.
Trovo e troviamo inquietanti le ultime parole dell'Assessore
Testolin. La motivazione per cui non si voterà questa mozione è
questa: i numeri non ci danno la possibilità di accettare questa
mozione. Dopo due ore di dibattito sul pregresso la motivazione
politico-amministrativa dell'Assessore Testolin è: "i numeri non ci
danno la possibilità di accettare questa mozione"! Io trovo
francamente pauroso, poco dignitoso, nei confronti delle 375
aziende che hanno presentato domanda, dei funzionari che hanno
istruito le pratiche, dei dipendenti che hanno - immagino -
studiato, verificato, istruito, rimodulato, rivisto le iniziative
che le aziende hanno presentato...qual è la risposta politica?
È
:
"i numeri non ci danno la possibilità di accettare questa
mozione"! Ecco, Assessore Testolin, lei ci ha parlato di
trasparenza, ma qui non si parla di più di trasparenza! C'è una
criticità, volevamo insieme a voi risolvere questa
criticità...siamo coscienti che dal 2014 in avanti nuove regole,
come dicevo prima, nuove rimodulazioni, come dicevamo prima, nuovi
criteri, come dicevamo prima...oggi, adesso, stiamo parlando del
pregresso, stiamo parlando del passato!
Chi ci ascolta penso abbia ben capito che nulla c'entra il Patto
di stabilità, nulla c'entra, tant'è vero che le risorse impegnate
sono 1 milione di euro e saranno liquidate giustamente nel mese di
gennaio/febbraio, ma le altre 375 domande, per un importo di 22
milioni di euro, non hanno, a oggi, copertura. Non possiamo
accettare le sue riflessioni di rimodulazione sul pregresso, non
possiamo accettare la sua non volontà di trovare delle soluzioni, e
sono inquietanti soprattutto le risposte che ci sono state fornite
oggi, in aula.
Come dicevo, il gruppo dell'ALPE voterà convintamente questa
mozione. Penso però che non si possa più affrontare tematiche del
genere in questa maniera; penso che sia finito il tempo di illudere
le persone, penso che debba finire questo modo di fare politica;
penso che questa fase, al più presto, dovrà chiudere i battenti per
i motivi che esplicitavo prima. E il buonismo, il finto buonismo
deve smettere nel momento in cui, chi ha un dovere, come tutti noi
35 abbiamo avuto, di trovare delle soluzioni e di creare delle
condizioni, deve smetterla di nascondersi dietro un dito,
affrontare le criticità, trovare delle soluzioni, e soprattutto
dare delle risposte, soprattutto se queste risposte aspettano
risposte da diversi mesi, da diversi anni, con delle regole certe,
con dei bandi certi e con degli sportelli che comunque non solo
hanno accettato, ma hanno istruito queste pratiche.
Io, veramente, non ho altre parole da aggiungere a tutte le
considerazioni che son state fatte, però non nascondiamoci, come
dicevo prima, dietro a un dito e non nascondiamoci dietro al Patto
di stabilità, non nascondiamoci dietro ai rapporti con lo Stato...
Dicevo: c'è la volontà? In finanziaria avremmo gradito capire se il
nuovo Assessore all'agricoltura voleva o poteva incidere per
inserire comunque una parte di queste risorse...così non è. Capiamo
a questo punto perfettamente che non è vostra intenzione; l'unica
intenzione vostra, da quello che abbiamo capito, è ridurre,
ridurre, ridurre, ridurre il pregresso. Grazie.
Président -
Merci. D'autres pour la déclaration
d'intention? La parole au collègue Bertschy.
Bertschy (UVP)
- Grazie Presidente.
Solamente per comunicare, a nome del gruppo UVP, e credo anche a
nome degli altri gruppi d'opposizione, che non chiederemo il voto
segreto su questa mozione, perché intendiamo, da questi ultimi
Consigli - dopo le discussioni articolate, le prese di posizioni e
la chiarezza che ognuno rispetto ai propri ruoli sta facendo sui
tanti argomenti che portiamo in Consiglio - far sì che ognuno possa
assumersi le sue responsabilità, anche perché questi sono atti che
sono frutto di passaggi di amministrazioni differenti, del passato
e di oggi, rispetto ai quali, come nell'illustrazione, nelle
repliche, ci sono delle incidenze importanti sulla
comunità...quindi ad ognuno fare le riflessioni che ritiene
opportuno e assumersi le responsabilità del caso.
Président -
Merci. D'autres? Pas d'autres? La parole au
Président Rollandin.
Rollandin (UV)
- Grazie Presidente.
La discussione verte su un tema che, da una parte, si riferisce
a quella che è stata sostanzialmente la difficoltà negli ultimi
anni legata a tutti i settori, ma in modo particolare
all'agricoltura. Chi ha retto il dicastero dell'agricoltura ha
confrontato e, con tutta la Giunta, ha gestito quello che è
successo, quindi non è mai stato da solo; le scelte sono state
fatte coralmente, anche su questo prendendoci le responsabilità di
quello che succedeva. Questo voglio ribadirlo con molta
tranquillità. L'Assessore ha già detto quali sono le difficoltà
oggi.
Volevo chiarire però due punti in modo specifico. Il primo: il
Patto di stabilità 2012 è stato chiuso con un
una tantum
che
è stato accettato in deroga per la Regione, sennò già nel 2012
c'erano 30 milioni in meno di disponibilità per i finanziamenti. Il
Patto di stabilità 2013...allora, se parliamo di quelle che sono
state in più le elezioni, noi abbiamo chiesto di discutere il Patto
di stabilità a marzo di quest'anno; a oggi, noi non abbiamo chiuso
il Patto di stabilità, il quale Patto di stabilità ci dice che cosa
e fino a dove possiamo - quello che noi speriamo ancora - sforare
rispetto a quello che è previsto: questa è la sostanza. Allora lì
ci sono due ragionamenti. Il primo: i fondi che ci sono ancora,
quel milione e 3. I 22 milioni che mancano, comunque, anche se si
fossero trovate le disponibilità, che, com'è stato detto, non
c'erano nel bilancio...non stiamo dicendo...non c'erano, ma se si
trovassero oggi quei soldi non li possiamo utilizzare: questo
voglio che sia chiarissimo! Allora...no, no, non è tutto chiaro,
perché su questo tema si è fatta molta confusione e continua ad
esserci; difatti per questo noi su questo ci impegniamo a far
capire anche questo passaggio, che non è così banale, perché il
discorso è: non è vero che c'entra il Patto di stabilità, l'ho
sentito ancora dire qui, invece c'entra eccome il Patto di
stabilità! E voglio ricordare: non solo c'entra per il 2013, ma
c'entra per il 2014 e c'entra per gli anni a venire, se non
cambiano - come noi auspichiamo - le regole.
Noi abbiamo fatto delle proposte al Ministero e c'è una lettera
ufficiale della Ragioneria dello Stato che dice che giustamente il
Patto di stabilità dev'essere confrontato come i tagli alle Regioni
a Statuto speciale. Non dimentichiamo che noi abbiamo avuto tre
tagli durante l'anno, non previsti! Perché c'è stato un taglio
suppletivo, e la percentuale che a noi è toccata nell'ambito del
taglio rispetto al Trentino è un aspetto che credo grida vendetta,
tant'è che la stessa Ragioneria dello Stato ha detto: "dobbiamo
rivedere i criteri"...dobbiamo rivedere i criteri...cosa che noi
abbiamo apprezzato perché finalmente se ne sono accorti, perché il
metodo del SIOPE dei consumi intermedi non può funzionare. Abbiamo
dimostrato che è un assurdo, perché noi paghiamo più del Friuli,
più del Veneto. Allora non sta in piedi questo discorso e
finalmente hanno dato questa disponibilità a discutere. Siamo,
oggi, a fine novembre, e non abbiamo ancora avuto la possibilità di
discuterlo. Questo ci ha impedito di vedere fino a dove noi
possiamo
una tantum
derogare,
una tantum
, perché non
può essere...per quanto riguarda lo Stato. Per quanto riguarda
alcune funzioni...non ne abbiamo e sono alla fine, se si sommano
quelle richieste che noi abbiamo fatto sono più di 100 milioni di
euro. Allora voi capite che avere la disponibilità di andare in
questa direzione vuol dire poter fare una serie di operazioni per
trovare i fondi per renderli disponibili e poterli spendere, cosa
che oggi non potevamo certo fare o dire: "mettiamo a disposizione
20 milioni, 10 milioni, 30 milioni" perché è in contraddizione con
quello che è già il Patto di stabilità esistente, e quindi questo
non avrebbe nessun senso.
Quella che è stata e che è l'intenzione è di tenere sicuramente
in conto le domande presentate, ma teniamo anche conto che
noi...voi dite: ma perché non avete bloccato all'inizio dell'anno?
Perché all'inizio dell'anno non si poteva immaginare quante domande
venivano presentate ad importo! L'abbiamo fatto nel momento in cui
abbiamo visto qual era l'impatto e difatti non abbiamo più permesso
che venissero presentate domande, con quello che sarà il
ripensamento per l'anno futuro. Per quanto riguarda le domande già
presentate, che sono già state valutate e vagliate dalle
amministrazioni, queste vengono prese in considerazione e
naturalmente nell'anno 2014 dovremo trovare le soluzioni per
finanziarle, ma per finanziarle...che non vada a discapito di nuovo
di far saltare il Patto di stabilità per il 2014, sennò il discorso
si rincorre, perché se io metto i 22 milioni subito e pago senza
tener conto del Patto di stabilità me lo trovo in coda! Me lo
trovo, però devo aver discusso il Patto di stabilità 2013, perché
questi sono fondi legati all'attività 2013.
Ora, questa azione che non siamo riusciti, malgrado tutti i
tentativi che abbiamo fatto...e non siamo gli unici a non aver
chiuso il Patto di stabilità per le Regioni a Statuto speciale,
purtroppo, noi siamo quelli che paghiamo di più, perché alcune non
fanno che sforare, tanto sanno che non pagheranno pegno, perché
"sforare" vuol dire che quello che io sforo me lo trattengono
l'anno dopo, quindi ho il danno e la beffa. Questa è la ragione per
cui noi, di quello che abbiamo cercato di fare nel settore
agricolo, credo che possiamo andare fieri, per gli investimenti che
son stati fatti negli anni in cui si poteva fare tutto. Oggi non è
più così, già da 2-3 anni. Abbiamo cercato di reggere quello che
era possibile, oggi dobbiamo rivedere questo per il 2014. Per il
2013 la valutazione verrà fatta tenendo conto di quello che ho
appena detto.
Credo che questo non sia non tener conto di quello che era nello
spirito della mozione, ma non possiamo impegnarci né per il 28 di
febbraio, né per il 2 di marzo, in quanto non abbiamo risolto
questo problema che è alla base di tutto. Vorrei che questo fosse
chiaro, quindi non c'è sicuramente l'intenzione di andare contro.
Non sono sicuramente il mese più, il mese meno, non è certo su
settori...cioè, per carità, prima si può dare la risposta più siamo
contenti, ma non è che noi, con questo, abbiamo detto delle cose
senza poterle mantenere...abbiamo detto e predisposto dei programmi
che c'erano allora e che oggi ci troviamo con questa difficoltà
perché, come ho detto, gli obblighi che si sono succeduti nel
tempo...alcune difficoltà sono venute ad agosto, ad ottobre, non è
che lo sapevamo a gennaio, perché qui il bilancio non ha certezza,
non è un bilancio sicuro. I dati e i continui tagli sono venuti nel
tempo e durante l'anno, questo è il problema vero! Per cui una
volta si faceva addirittura il DEF, si faceva la
programmazione...oggi, la programmazione è giorno per giorno, sulle
tasse!
Guardate che cosa succede per i Comuni, perché lo stesso
discorso è per i Comuni...non sanno ancora quale sarà la loro
sorte...per quanto riguarda molti Comuni, il Patto di stabilità,
che cosa possa essere tolto o non essere tolto...su alcune tasse:
l'IMU, la TARES, l'ICU e tutto quello che sarà...qual è la
certezza? Nessuno sa dire nulla! Adesso vedremo come finisce la
legge di stabilità, come arriverà in porto, però questa è la
situazione, la ragione per cui noi oggi non possiamo
accettare...non perché non vogliamo vedere quelle che sono le
difficoltà del mondo agricolo, ma perché oggi, realmente, non è
possibile tecnicamente dare una soluzione a questo problema.
Presidente -
Grazie. Non ci sono altri? Possiamo mettere
in votazione? La votazione è aperta. Colleghi, siete invitati a
votare. Bene, possiamo chiudere la votazione.
Presenti: 35
Votanti: 35
Favorevoli: 17
Contrari: 18
Il Consiglio non approva.
