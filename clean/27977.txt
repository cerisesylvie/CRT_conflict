Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 277 del 21 novembre 1970 - Resoconto
OGGETTO N. 277/70 - Proposta di legge statale per la
revisione dell'ordinamento finanziario della Regione Valle
d'Aosta.
Chantel (P.S.I.)
- Premetto che è stato distribuito o è
in fase di distribuzione il nuovo allegato c) che è stato
modificato con un aumento della quota fissa e una diminuzione della
quota variabile, dopo la discussione avvenuta nella Commissione
Affari Generali e Finanze.
"Signori Consiglieri, ho chiesto la parola per illustrarvi, se
ancora ce ne fosse bisogno, il disegno di legge statale che viene
oggi sottoposto alla vostra approvazione per la revisione
dell'attuale sistema di ripartizione fiscale.
La relazione allegata al disegno di legge illustra con chiarezza
e sufficienza i motivi che hanno indotto la Giunta regionale a
rivedere l'attuale sistema di ripartizione che, ormai vecchio di
ben 15 anni, si è dimostrato nel tempo insufficiente a sopperire le
esigenze finanziarie dei bilanci regionali.
Il problema ormai sul tappeto da tanti anni trova oggi, con la
proposta formulata, pratica e ritengo soddisfacente soluzione, del
tutto idonea ad assicurare nel futuro, alla nostra Regione
disponibilità finanziarie, essenza stessa di una vera autonomia,
consone ai compiti che la Regione si propone di assolvere per il
benessere della popolazione valdostana.
Ritengo qui doveroso ringraziare coloro che prima di me hanno
trattato questo importante problema, in particolare gli Assessori
alle Finanze, Avv. Fillietroz e Rag. Bordon che mi hanno preceduto,
predisponendo svariati studi ed intavolando difficili trattative
per addivenire ad una revisione del riparto.
La legge che viene sottoposta all'approvazione del Consiglio non
è che la conclusione di tutti gli sforzi fin qui compiuti ed il
risultato di comuni esperienze che meritano in questa sede, e prima
di passare all'esame del provvedimento, un particolare
commento.
Fra le esperienze di maggior rilievo che ci hanno indotto a
sottoporre all'approvazione del Consiglio un nuovo riparto, devo
qui ricordare che la richiesta allo Stato di speciali contributi
annuali (art. 12 dello Statuto) per sopperire in pratica a normali
esigenze di bilancio, si è dimostrato nel tempo sistema
estremamente lento e macchinoso tant'è che ancor oggi deve
pervenire alla Regione il contributo speciale di 3 miliardi
concessi per il 1968, e per evitare ulteriori discussioni e
trattative per i contributi 1969 e 1970 il disegno di legge riporta
un apposito articolo (art. 13) per la loro concessione alla
Regione.
È forse il caso di affermare che non tutti i mali vengono per
nuocere, tant'è che l'inconveniente lamentato è stato ampiamente
discusso dalle Commissioni Finanze e Tesoro, che in sede di esame
del provvedimento di concessione alla Regione del contributo
speciale per il 1968, in un ordine del giorno hanno concordemente
raccomandato al Governo di rivedere l'attuale sistema di
ripartizione fiscale fra lo Stato e la Regione ed il
Sottosegretario di Stato per il Tesoro Dr. Riccardi ha dichiarato
di accettare la raccomandazione.
Le trattative che ne sono seguite sono state lunghe e laboriose
e l'impostazione data al nuovo riparto si concretizza nei seguenti
punti essenziali:
1) riconoscimento alla Regione a partire dal 1971 di una quota
di riparto idonea ad assicurare la copertura di tutte le sue spese,
non solo correnti o di funzionamento, ricorrenti in conto capitale
e relativi al rimborso di prestiti, ma anche e soprattutto delle
spese in conto capitale indispensabili a favorire un normale
impiego di investimenti rientranti, di per sé stessi, nei compiti
istituzionali della Regione;
2) assegnazione alla Regione di uno speciale contributo in conto
dell'art. 12 dello Statuto di complessivi 6 miliardi per gli anni
1969 e 1970 a definizione delle istanze a suo tempo presentate e
non ancora definite e a copertura di corrispondenti spese già
impegnate o stanziate nei bilanci 1969 e 1970;
3) assegnazione alla Regione nel quinquennio 1971 e 1975 di
speciali contributi per complessivi 16 miliardi, ai sensi dell'art.
12 dello Statuto, atti a consentire interventi straordinari e
contingenti per opere ospedaliere, edilizia scolastica ed edilizia
popolare.
I competenti organi ministeriali, con i quali ho avuto ripetuti
contatti hanno sostanzialmente aderito alle tesi sostenute dalla
Regione e superate difficoltà di ordine tecnico amministrativo è
stato possibile predisporre il disegno di legge sottoposto oggi
alla Vostra approvazione che, sul piano pratico assicura alla
Regione la possibilità di fruire dei seguenti finanziamenti:
a) quota fissa di riparto per un importo annuo di circa Lire
11.500.000.000 con un incremento di circa 6 miliardi rispetto al
gettito delle quote fisse previste per il 1970;
b) possibilità di ottenere dallo Stato ad integrazione della
quota fissa ulteriori decimi su determinate imposte per un importo
massimo di circa 3 miliardi e 600 milioni all'anno (la quota
variabile 1970 è stata concordata in circa 3 miliardi 300
milioni);
c) assegnazione di un contributo speciale di Lire 6 miliardi in
conto dell'art. 12 1969-1970;
d) assegnazione di uno speciale contributo di 3 miliardi e 200
milioni annui, per la durata di 5 anni, in conto dell'art. 12 dello
Statuto regionale.
La Commissione consiliare permanente per gli Affari Generali e
Finanze cui la Giunta ha sottoposto il disegno di legge oggi in
esame ha espresso il proprio parere favorevole alla sua
approvazione.
Al Consigliere Avv. Caveri, che anche a nome del gruppo
consiliare Union Valdôtaine ha sollevato, in sede di Commissione,
riserva circa la prevista attribuzione alla Regione di due quote di
riparto fiscale, una fissa e l'altra variabile, puntualizzo:
1) in base alle trattative intercorse con i competenti organi
ministeriali (Dicasteri delle Finanze del Tesoro) che in pratica
saranno chiamati ad esprimere il loro parere tecnico-amministrativo
sul provvedimento è sorta la questione di evitare l'attribuzione di
una quota di riparto per evitare non tanto analoghe richieste da
parte di altre Regioni a Statuto speciale, ma essenzialmente per
evitare di escludere da ogni possibilità di riparto l'imposta di
fabbricazione sugli olii minerali, non ammessa a riparto da nessuna
Regione a Statuto speciale.
Francamente non mi sento di proporre al Consiglio di escludere
tale entrata dal riparto e ciò in relazione al gettito che ne può
derivare alla Regione trattandosi di un imponibile che oggi supera
largamente i 2 miliardi l'anno (i nove decimi rappresentano per la
Regione 1,8 miliardi) ed è destinato al sicuro sensibile
incremento;
2) una più larga base imponibile ammissibile a riparto
consentirà una maggiore elasticità al bilancio della Regione che,
in sede di formazione del bilancio stesso, potrà sempre contare su
una quota di riparto che come ho già accennato non potrà soltanto
tener conto delle normali esigenze della Regione (Spese correnti o
di funzionamento, spese per rimborsi di prestiti e spese ricorrenti
in conto capitale), ma dovrà soprattutto tener conto di
investimenti produttivi rientranti nei compiti istituzionali della
Regione da destinare ad un indispensabile incremento dei redditi
per un futuro migliore della nostra Valle.
La più larga base imponibile cui ho accennato potrà altresì
compensare eventuali, non auspicabili, flessioni nel gettito della
Casa da Gioco di St. Vincent.
Prima di concludere voglio rivolgere un pubblico ringraziamento
al nostro Segretario Generale Dr. Brero, al Ragioniere Capo Peretto
ed ai loro collaboratori tutti per la serietà e la diligenza
dimostrata nel condurre a termine questo gravoso lavoro.
Sono certo che hanno operato così nel solo interesse della Valle
d'Aosta e mi auguro che tutti i colleghi Consiglieri, a qualunque
partito appartengano, vogliano, operando nello stesso spirito di
superiore interesse al nostro Paese, dare, adesso, la loro
approvazione alla legge sul riparto per seguirla poi, in completa
collaborazione, e con tutti i mezzi a loro disposizione nel suo
iter legislativo verso la sua definitiva approvazione da parte del
Governo presieduto dall'On.le Colombo che, sia nel rispondere
all'On. Ollietti nel corso del dibattito sulla fiducia al Governo,
sia nel rispondere ad un telegramma di auguri inviatogli dal
Presidente della Giunta valdostana Dott. Dujany, assicurava il suo
interessamento favorevole per la definizione dei problemi che
interessano l'avvenire e lo sviluppo della Valle d'Aosta".
Montesano (P.S.D.I.)
- Chi chiede la parola? Nessuno
chiede la parola su questo importante documento?
Dolchi (P.C.I.)
- Signor Presidente e Colleghi
Consiglieri, come prima cosa voglio sottolineare che bene ha fatto
il Presidente Montesano ad accogliere la proposta della Commissione
Affari Generali e Finanze e dedicare la seduta odierna
esclusivamente alla discussione e alla approvazione della proposta
di legge per il riparto fiscale.
È un argomento di tale importanza che merita tutta l'attenzione
ed anche il tempo necessario. È uno degli argomenti di fondo - di
cui abbiamo parlato nella scorsa seduta - su cui la volontà
autonomistica del Consiglio può e deve misurarsi. È una
impostazione che può dimostrare lo spirito unitario necessario ed
indispensabile perché il provvedimento vada a buon fine e superi
tutte le difficoltà che potrà incontrare nel corso dell'iter
parlamentare.
Abbiamo già detto, e mi sembra inutile ripetere, che i Gruppi
parlamentari Comunisti sono disponibili ad appoggiare una siffatta
legge che tende a definire i rapporti finanziari fra Stato e
Regione, come già è emerso chiaramente negli ordini del giorno
proposti dai deputati e senatori comunisti nelle competenti
Commissioni alla Camera e al Senato.
Vorrei però aggiungere che la legge sud riparto fiscale è anche,
per quanto ci riguarda, la prova di una concezione diversa
dell'opposizione e della funzione della minoranza.
Parecchie volte abbiamo ribadito, anche in polemica con la
Democrazia Cristiana, che ritenevamo superato il concetto per cui
la maggioranza governa e l'opposizione si limita a criticare.
Abbiamo sempre affermato invece che l'opposizione, o se volete, le
minoranze, hanno il dovere di partecipare alla vita dell'Assemblea
elettiva con proprie proposte ed iniziative. Ha il dovere, una
minoranza cosciente della propria responsabilità, ha il dovere di
assumersi le proprie responsabilità nell'indicare soluzioni, nel
contribuire all'elaborazione di provvedimenti interessanti la
comunità. In tal senso ci siamo mossi in questi anni con la
convinzione di assolvere alla nostra funzione di Partito di classe,
che concepisce l'autonomia come strumento di effettiva
partecipazione democratica.
Ricordo questo perché penso che non ci sia nessuno che possa
negare il notevole contributo dato dal Gruppo regionale comunista
che ha seguito questa linea di opposizione costruttiva e partecipe
all'impostazione e allo studio del problema del riparto
fiscale.
Direi che abbiamo, in accordo e in collaborazione con gli altri
Gruppi di opposizione, non solamente tallonato e spronato la
Giunta, ma addirittura sopravanzato a volte le timide iniziative in
proposito negli ultimi anni effettuate dall'Assessore prima e
Presidente poi, Rag. Bordon.
Tutti ricordano come una legge presentata un anno fa su questo
argomento, legge presentata dalle opposizioni, ma che ricalcava un
testo proposto dallo stesso Rag. Bordon, non sia stata discussa in
questo Consiglio per un colpo di forza dell'allora maggioranza che
la rinviò in Commissione dove poi giacque. E tutti ricordano come
in ogni discussione di bilancio preventivo, quasi con
cocciutaggine, da parte comunista si richiedeva la definizione di
un nuovo riparto fiscale con lo scopo di dare stabilità e
credibilità alla parte Entrate della Regione e come la nostra
critica al contributo statale sull'art. 12, tanto caro all'amico
Bordon, fosse basata sulla preoccupazione dell'aleatorietà della
soluzione che di anno in anno si presentava.
Siamo giunti oggi, pertanto, al dibattito di una proposta che va
nel senso delle cose da noi dette in tutti questi anni e non
possiamo che rallegrarcene.
Ciò sta a significare che non abbiamo parlato ed agito
invano.
Però, con la stessa franchezza e coerenza con le quali ci siamo
battuti per un nuovo riparto fiscale ed abbiamo criticato, nel
passato, le posizioni rinunciatarie che riguardavano le forze
politiche, che il problema non volevano affrontare e risolvere - mi
sento in dovere di dire che il disegno di legge che oggi voteremo
potrà superare gli scogli che troverà o che verranno posti sul suo
cammino se non sarà solamente il risultato di un voto consiliare -
che mi auguro unanime - ma anche l'espressione della volontà di
tutta la Valle d'Aosta.
Bisogna che attorno a questa applicazione statutaria, a questo
fondamentale diritto autonomistico si stringa la volontà delle
popolazioni, si faccia ad esempio sentire la voce dei Consigli
comunali, consci che in un nuovo riparto fiscale può trovare posto
l'attesa legge di integrazione dei bilanci comunali.
Si faccia sentire pure la voce dei Sindacati, delle
Organizzazioni di categoria, che devono comprendere come con questo
nuovo riparto, nuove possibilità della Regione si possono
manifestare per l'avvio delle riforme anche in Valle d'Aosta.
È indispensabile cioè, secondo noi, e in tal senso prenderemo
con tutti quelli che condividono questa impostazione le opportune
iniziative, è indispensabile che la proposta del Consiglio
regionale per avere successo sia accompagnata dal consenso e
dall'appoggio di tutti gli abitanti della Valle e di tutti gli
organismi elettivi della Regione affinché questo nuovo riparto
fiscale si concretizzi, divenga realtà nell'interesse dell'avvenire
della Regione e del suo ulteriore sviluppo.
Grazie.
Caveri (U.V.)
- Je ferais quelques considérations sur ce
projet de loi. Les Conseillers de l'Union Valdôtaine voteront à
faveur de ce projet de loi. Cependant il nous sera permis de faire
quelques remarques.
Il y a un aspect négatif dans cette proposition de loi qui
consiste dans le fait qu'il y a toujours le système de la
quota
fissa
et de la
quota variabile
.
Nous de l'Union Valdôtaine, come d'autre part d'autres Groupes
du Conseil, nous avons été toujours contraires au système de la
quota fissa
e de la
quota variabile
pour des raisons
qui sont évidentes, il y a une raison de nature financière, mais il
y a surtout une raison de nature politique, parce que le système de
deux pourcentages et de deux
quote
est un système qui dépend
de la théorie, de la fameuse théorie de robinet de Ministre
Gava.
Or, évidemment, nous ne pouvons pas accepter ces tentatives de
chantages qui sont quelque chose de plus que des tentatives parce
que c'est un chantage qui a été exercé vis-à-vis de la population
valdôtaine pendant des longues années.
Un étudiant américain qui n'est pas suspect de théorie grossiste
puisqu'il appartient au parti Républicain a écrit une thèse de
doctorat sur l'autonomie de la Vallée d'Aoste et il s'étonne, il se
scandalise que le Gouvernement central en Italie c'est toujours
servi de l'arme des chantages politiques vis-à-vis de la Vallée
d'Aoste, et il cite vraiment la fameuse théorie des robinets de
Gava pour déplorer ses méthodes politiques.
Voilà pourquoi nous sommes contraires au système de la
quota
fissa
et de la
quota variabile
et c'est la réserve la
plus importante que nous faisons sur cette loi.
Nous nous rendons compte, cependant, que dans l'imminence de la
réforme financière, d'une manière transitoire la quote variable
peut être utile dans le cas que prévue de la suppression de
certains impôts.
Je ne dis pas de plus. Alors il y une raison d'ordre pratique
qui nous fait accepter d'une manière transitoire, provisoire ce
système, mais nous faisons, nous adressons une vive prière à la
Junte, de vouloir bien reconsidérer la théorie d'une quote fixe
unique comme d'ailleurs elle est prévue par le Statut, parce que
quand on prévoit deux quotes, évidemment cette disposition est
anti-constitutionnelle et anti-statutaire parce que le Statut dit
"una quota" et non "due quote o parecchie quote", "una quota sui
tributi".
Il y a dans le même temps une disposition dans ce projet de loi,
qui est, au lieu, très positive, et c'est là où on prévoit une
série de dispositions en manière que, à la Vallée on puisse
assigner une partie des impôts en rapport aux sociétés, aux
activités économiques qui s'exercent en Vallée d'Aoste, mais qui
payent certains impôts en dehors de la Vallée d'Aoste, et je crois
que la chose sera d'autant plus utile pour l'impôt de l'IGE. Je ne
veux pas ici, rappeler une longue polémique qui s'est déroulée
entre M. Bordon et moi, à cet égard, - mais ce n'est pas vrai, ce
n'était pas vrai ce qu'on avait dit à M. Bordon de l'impossibilité
d'établir le montant de l
'imposta entrata
, ce n'est pas
vrai, parce que dans le bilan 1967 de la Cogne, on voit très bien
quel est le
fatturato
, comme on dit, de la Cogne d'Aoste,
quel est celui de la Cogne de Castellamonte et quel est celui de la
Cogne de Imola, de manière qu'on peut aussi établir en examinant
les bilans des différentes sociétés, on peut très bien établir quel
est le montant de l'IGE qui se réfère à la production en Vallée
d'Aoste ou à la production en dehors de la Vallée d'Aoste, et
alors, là aussi, tandis que j'ai fait une réserve sur la question
de la
quota fissa
et de la
quota variabile
,
j'approuve amplement ces dispositions qui sont contenues sauf
erreurs dans l'article trois et dans l'article treize.
J'ai voulu faire une exposition très synthétique sur ce
problème, parce qu'il me semble que c'est inutile de faire,
excusez-moi la vilaine parole "de grande pissaie" quand on parle au
Conseil régional, on peut être synthétiques et être clair dans le
même temps, comme ça, on ne fait pas perdre du temps aux
Conseillers régionaux, qui des fois s'embêtent à écouter certaines
interventions kilométriques et exposées avec des lectures très mal
à propos et très ennuyeuses à ce propos, comme nous en entendons de
temps en temps, c'est-à-dire, assez souvent.
Pedrini (P.L.I.)
- ... poche cose da dire.
Mi trovo purtroppo, non è purtroppo, direi che la parola
purtroppo non deve essere messa tra virgolette, in quest'ultimo
periodo, alcune volte sulla stessa posizione del Consigliere Caveri
e questo non è che mi dispiaccia perché si vede che ci sono delle
identità di vedute. Io quindi sposo in pieno le parole che l'Avv.
Caveri ha detto su questa proposta di legge. Mi permetterei di
soffermarmi - specialmente poi per quanto riguarda le imprese
commerciali, ecc. - vorrei soffermarmi un attimo solo sui canoni
annui per le concessioni di derivazioni di acque a scopo
idroelettrico.
Io qua, non soltanto sono soddisfattissimo della voce, non
soltanto io sono d'accordo, io sono sempre ancora fermo, forse per
un carattere insito in me, sono ancora fermo al fatto che la Valle
è stata depauperata di quelli che sono i suoi diritti delle acque
pubbliche. Ed allora io su questo insisterei proprio in maniera
diciamo ferma affinché questi canoni che, evidentemente devono
essere - almeno io mi immagino, non soltanto dei canoni, di quelli
che sono passati, ma dovranno essere programmati anche per il
futuro, io almeno penso che sia così, noi si calchi la mano,
perché, a noi, valdostani è stata rubata una cosa che era nostra di
diritto. E questo io non lo dico soltanto oggi in quest'aula, ma
l'ho detto in pubbliche assemblee davanti all'Avv. Di Canio,
Presidente dell'Enel, lo ripeto ancora in questa occasione. Su
questo io sarei veramente intransigente sotto qualsiasi
profilo.
È evidente che, avuta l'assicurazione, sotto questo senso, da
parte della Giunta, io non ho nulla in contrario a dare il mio voto
favorevole a questa proposta di legge.
Ramera (D.C.)
- Chiedo scusa all'Avv. Caveri se sarò, non
dico chilometrico, ma ettometrico, se si può dire.
Nella seduta scorsa, replicando proprio all'Avv. Caveri e con il
suo piacevole richiamo alle confessioni di Jean-Jacques Rousseau,
reo di aver deluso le speranze della bella gentildonna veneziana
affidata alle sue cure per la preparazione matematica, pretendeva
con questo un accostamento alla Democrazia Cristiana, colpevole di
aver rifiutato di far parte della Commissione unitaria per i
problemi statutari, avevo detto - e questo senza ombra di alcuna
presunzione - che noi, nei panni del filosofo francese, non avremmo
disatteso le speranze della fanciulla veneziana, così come non
avremmo mai disilluso le attese dell'elettorale e della
collettività valdostana. Mi era spiaciuta questa replica all'Avv.
Caveri che normalmente sa essere davvero brillante quando inserisce
nei suoi interventi piacevoli accenni letterari.
Ma nell'occasione, il suo intervento non mi era parso indovinato
per cui avevo dovuto rigettare l'infelice accostamento con
Rousseau. E che l'insinuazione fosse errata, apparirà ancor più
evidente oggi con la posizione che intende assumere la D.C.
Così come andranno in fumo certi accenni polemici giuntici la
volta scorsa da alcuni settori con i quali si voleva farci capire
in quale errore macroscopico saremmo caduti dicendo "no" alla
Commissione unitaria.
A questi Consiglieri così premurosi per le nostre sorti e per
gli interessi della Democrazia Cristiana diciamo soltanto che tanta
solerte preoccupazione, non richiesta né voluta, è perlomeno fuori
luogo, perché agli interessi nostri ci pensiamo noi che, oltre ad
essere Consiglieri regionali, siamo anche dirigenti di Partito.
Fatta questa premessa, abbiamo dunque di fronte a noi
l'annunciata proposta di legge concernente la revisione
dell'ordinamento finanziario della nostra Regione con la quale si
chiede di modificare la precedente legge del 29/11/1955, legge che,
guarda caso, venne sollecitata e fatta approvare da una Giunta
democristiana.
Sappiamo già quel che ci si potrà obiettare in proposito, e
poiché non vogliamo fare la facile Cassandra eviterò di anticipare,
in merito, quel che altri vorranno dire. Semmai mi permetterò a
quel momento di replicare. Tuttavia rimane il fatto che l'unica
legge su quello che è il cardine della nostra autonomia e cioè
l'ordinamento finanziario è una legge di 15 anni or sono voluta da
quella D.C. valdostana che il Consigliere Tonino ha incautamente
definito "nemica della Valle d'Aosta", legge approvata dal
Parlamento nazionale dove la Democrazia Cristiana ha da 25 anni una
parte determinante.
Detto questo dovrei, a nome del mio Gruppo, passare ad esaminare
il contenuto della proposta di legge che viene sottoposta al nostro
esame ed alla nostra approvazione. Ma ritengo sia in parte
superfluo anche se esistono in noi delle perplessità, non sul
contenuto della legge che mi sembra essere buono, soprattutto con
le variazioni che ho notato or ora. E, poiché ricalca già quanto in
precedenza era stato predisposto, ma per quelle parti migliorative
che, a parer nostro, non ci convincono appieno, soprattutto la
previsione di introiti per voci di non facile individuazione e
determinazione, così come non ci convince la celerità prevista per
l'entrata in vigore della legge, che potrebbe invece subire dei
ritardi, data la prevista riforma burocratica e altrettanto non
siamo convinti della frettolosità con cui si vuol portare avanti
questa proposta di legge senza aver trattato a livello
ministeriale, ma semplicemente a livello di funzionari di
Ministero.
E questo senza nulla togliere alla capacità di questi funzionari
con i quali si è trattato e che personalmente conosco per aver
incontrato più volte durante i due anni in cui ho diretto l'Ufficio
di Roma.
Tuttavia ritengo che per dare concretezza e certezza a questo
disegno di legge occorreva, a nostro avviso, un preventivo accordo
a livello di Ministri del Tesoro, delle Finanze, del Bilancio, per
non incontrare successivamente ostacoli che potrebbero rallentare
l'iter legislativo.
Sono semplici perplessità che riteniamo doveroso esprimere, non
per ostacolare l'operato della Giunta, ma per evitare troppo
ottimismo in chi avrà la non facile responsabilità di portare
avanti questo discorso.
Se una critica, invece, mi è concessa avanzare, questa sta nel
prevedere ancora il ricorso ai contributi speciali previsti al
comma 3 dell'art. 12 dello Statuto. Tanto deprecati quando eravamo
noi a richiederli e divenuti ora un fatto logico e normale, anche
se questo ricorso all'art. 12 viene giustificato con l'intento di
attuare il piano regionale di sviluppo.
Il richiedere contributi speciali sull'art. 12 è senz'altro da
noi condiviso perché ricalca sistemi già messi in atto da noi. Lo
sarebbe ancor più con questa motivazione che però, consentitemi,
non si giustifica in tale modo poiché:
1) non abbiamo ancora esaminato il piano regionale di
sviluppo;
2) poiché ritengo che per l'attuazione di tale piano
occorreranno degli investimenti di gran lunga superiori se
veramente si ha in animo di dare il via ad una vera programmazione
e se si pensa che il Friuli Venezia-Giulia, pur tenendo conto delle
sue dimensioni, ha richiesto, sul medesimo nostro articolo, e con
la stessa nostra giustificazione, la somma di 500 miliardi.
Comunque sia, e come appare evidente da quanto esposto sinora,
il Gruppo della D.C. - questo sparuto Gruppo, posto ai margini
della vita regionale, pur essendo il primo Partito della Valle -
non pone pregiudiziale alcuna sulla proposta di legge che, proprio
per la sua particolarissima importanza, deve avere l'adesione
totale del Consiglio e voterà pertanto a favore, smentendo in
questo modo, e proprio su quelli che noi riteniamo essere i
problemi concreti dell'autonomia, i facili profeti che forse già
pensavano che noi saremmo venuti qui ad ostacolare il cammino
dell'Amministrazione regionale.
La Democrazia Cristiana vota invece a favore, poiché sul terreno
delle cose concrete siamo sempre stati consci delle nostre
responsabilità e da queste non vogliamo sottrarci, anche se molta
forza ci è venuta a mancare dalla nostra dolorosa scissione.
Tuttavia, come già avevo detto la volta scorsa, questa
Democrazia Cristiana ha una dignità da difendere e, su questa
nostra dignità, noi richiamiamo l'attenzione dei Gruppi che formano
l'attuale maggioranza. Siamo rimasti in 6 (oggi persino in 5) e voi
sapete che questo non rispecchia la giusta rappresentanza della
D.C. in questa Assemblea regionale. Il nostro elettorato ribadirà
al momento giusto quali sono le nostre proporzioni. Il nostro
Partito però, lo dicevo la volta scorsa, lo ripeto oggi, ritengo
abbia ancora parecchio da dire e da fare per lo sviluppo della
nostra autonomia per cui sta all'attuale maggioranza valutare nella
sua giusta luce il voto positivo che noi diamo oggi a questa
legge.
Se ritenete che la D.C. abbia ancora un ruolo importante nella
vita del nostro paese e abbia soprattutto le possibilità di
intervenire decisamente a favore dei problemi che interessano la
nostra collettività, se tutto questo ritenete, non potete di certo
pensare che la D.C. possa rimanere emarginata in quest'angolo come
se fossimo dei lebbrosi, ma deve essere reinserita al suo giusto
posto che le compete, non per investitura divina, ma semplicemente
perché 25.000 valdostani ci hanno conferito nel 1968 un mandato
fiduciario che non può essere ignorato e tanto meno calpestato.
L'isolamento e l'emarginazione della Democrazia Cristiana è un
fatto negativo per tutti e come tale va dunque eliminato.
Noi vi invitiamo a meditare su questa situazione e augurandoci
che dalla meditazione abbiano a sortirne conclusioni quali sono
nelle attese di tutti i veri valdostani, noi vi confermiamo, col
voto positivo alla proposta presentata, la nostra disponibilità e
il nostro fermo intento di operare, oggi come sempre,
nell'interesse della Valle. A voi della maggioranza, dunque, una
risposta altrettanto chiara e leale, come lo è stato il nostro voto
di oggi.
Grazie.
Balestri (P.S.I.)
- Noi voteremo a favore di questa legge
anche se in passato siamo sempre stati per una quota unica. Ma si
spiega oggi, in questo momento, il progetto di legge portato avanti
dalla Giunta regionale, in questo senso, che, nella quota fissa
sono già stati concentrati moltissime voci e quindi dà già un
importo che già da una tranquillità all'Amministrazione
regionale.
L'Assessore prima ha spiegato che, prevedendo ancora una piccola
parte della quota mobile, rientrano delle voci che altrimenti non
potevano essere ammesse, e quelle, principalmente, che riguardano
gli oli minerali, lubrificanti.
Per di più bisogna tener presente che questa legge ha una certa
precarietà in quanto la questione della riforma finanziaria, che
ormai sembra di attuazione se non prossima ma almeno vicina, dovrà
essere riveduta, quindi questa legge attuale dà per ora alla Valle
d'Aosta una certa tranquillità finanziaria autonomistica. Quindi
siamo favorevoli per questo a portarla avanti come è stata
concepita.
Germano (P.C.I.)
- La tentazione della polemica sarebbe
molto forte. Però noi non pensiamo sia utile per la Valle d'Aosta
fare polemiche. Ci interessa di più, in questa situazione, l'unità
del Consiglio regionale e quindi lasciamo perdere tutta la
questione.
Direi solo un dettaglio - mi permetta Ramera un dettaglio solo.
Ramera vanta che la D.C., unica, ha saputo fare una legge sul
riparto fiscale. Ebbene, guardiamo quella legge. La legge sul
riparto fiscale fatta nel 1955, che noi abbiamo dichiarato subito
insufficiente, insufficiente, la Democrazia Cristiana stessa, 4
anni dopo, votava degli ordini del giorno con noi dicendo che era
insufficiente. Quindi non vantiamolo quello, che non è stato una
cosa geniale!
Qui ci troviamo di fronte ad una legge che, volere o no, nel
1959, Bordon, nel 1959 sono stati votati ordini del giorno unitari
per la revisione del riparto fiscale...
(voce)
...Qui ci
troviamo di fronte ad un altro tipo di legge, una legge che, se
approvata, dovrebbe sistemare per lungo tempo le finanze della
Regione.
Stiamo trattando di un problema di fondo della nostra autonomia,
cioè dell'autonomia finanziaria e se non risolviamo questo problema
- questo dobbiamo mettercelo in testa - in futuro potremmo avere
tutte le buone intenzioni di questo mondo, fare tutto il lavoro che
vogliamo: programmare con intelligenza, fare delle iniziative
interessanti, saremo però sempre bloccati inesorabilmente dal fatto
di non avere sufficienti disponibilità finanziarie.
Si tratta, in sostanza, di dare le gambe, e le più solide
possibili, per far camminare il più a lungo e il più velocemente
possibile, la nostra autonomia. Il riparto fiscale, l'ha già detto
Dolchi, per il nostro Gruppo - e credo anche per altri Gruppi -, è
sempre stato considerato come il problema di fondo della nostra
vita autonomistica. Certo, sul problema si potrebbero fare lunghe
cronistorie e superare la classica mezz'ora dei nostri interventi.
Quindi non voglio qui ripetere cose ed argomenti già illustrati e
dibattuti, mi limiterò ad alcune considerazioni di carattere
generale.
La prima questione che vorrei sollevare è quella del momento
politico in cui approviamo questa legge, e delle possibilità di
riuscita dell'iter legislativo di questa legge.
Devo dare atto alla tempestività e all'urgenza con cui questa
maggioranza - e, ripeto, non è ancora quella auspicata da noi -,
questa maggioranza e il nuovo Assessore alle Finanze hanno
sottoposto al Consiglio l'approvazione di questa legge.
È stato fatto con urgenza e con tempestività, al momento
opportuno, perché il momento politico è favorevole, la riforma
delle Regioni ci dà una mano.
Lo Stato accentratore sta subendo colpi in tutti i campi e da
molteplici direzioni. D'altro canto abbiamo avuto le cose già
citate dall'Assessore Chantel: il Governo, per bocca del Presidente
del Consiglio, in Commissione Tesoro e Finanze della Camera e del
Senato ha accettato gli ordini del giorno che auspicavano un
aumento considerevole del nostro riparto fiscale. Siamo quindi in
condizioni facilitate, come compito per l'iter legislativo.
Ci troviamo per la prima volta con una volontà politica unitaria
al centro per risolvere questo. Nel passato c'è stata sempre, per
lo meno a parole, una volontà politica unitaria nella Regione e
abbiamo sempre trovato l'ostacolo al centro.
Ora, il Presidente del Consiglio, le Commissioni Finanze e
Tesoro all'unanimità votano ordini del giorno dove auspicano
l'aumento delle quote del riparto fiscale a favore della Regione.
Quindi, al Centro, abbiamo una situazione politica favorevole.
Vi sono dei dubbi, vi sono delle perplessità per l'unità del
Consiglio regionale? Questo si vedrà. Si vedrà se ci saranno
interventi diversi, qui, si vedrà soprattutto se si dicono delle
parole qui e poi si fanno degli atti diversi da altre parti, anche
questo sarà constatabile, anche questo sarà controllabile. Ma è
chiaro che se vi è unità e volontà politica nel Consiglio
regionale, questa volta vi sono le possibilità per far passare
questa legge.
Sulla legge: poche considerazioni. La legge ha l'aspetto già
citato da altri interventi, dall'On. Caveri, di Balestri, che ha la
questione di principio che noi abbiamo sempre combattuto, che
abbiamo anche sollevato in Commissione, cioè la questione
dell'esistenza della quota variabile, che anche se non si chiama
più quota variabile, si chiama "una quota" e poi "un'altra quota",
ma la sostanza è che è sempre la stessa. Il nostro giudizio su
questo lo abbiamo detto e quindi non sto a ripetere: un rubinetto,
è causa di discriminazioni, di pressioni, di arbitrio, ecc.
Però occorre guardare alla realtà. Questa volta la quota
cosiddetta variabile rappresenta una entità diversa dalla legge del
passato. Nella legge del passato arrivava al 40-50%. In questa
arriva al 15-20% cioè il margine di possibili discriminazioni è
molto, molto ridotto.
E ci sono anche alcune considerazioni che io non condivido, che
fanno dire che la quota variabile servirebbe, in casi straordinari.
E questo non è, perché in casi straordinari c'è il 3° comma
dell'art. 12.
Ad ogni modo. Ci sono queste considerazioni. È un peso diverso.
Ed inoltre, direi, la legge nel suo complesso risolve tutta una
serie di questioni importanti, importantissime che noi, nel
passato, abbiamo sempre sottolineato e puntualizzato.
Dunque, dicevo, dagli articoli 3 e 4 risulta che la quota fissa
è sufficiente a coprire la parte ordinaria del bilancio, per pagare
quindi tutti i servizi che dallo Stato sono stati trasferiti alla
Regione. Questo è un fatto importante, che su un blocco di imposte
di 13,5 miliardi che noi paghiamo, 10,6 ritornano alla Regione. È
un fatto notevole!
È un fatto poi notevole che vi sia una disponibilità di circa 5
e mezzo - 6 miliardi per la quota variabile. È vero che la Sicilia
prende il 100%. È vero che altre Regioni prendono quote più alte.
Noi consideriamo però un passo in avanti, un passo notevole. Un
passo che, soprattutto, stabilizza il bilancio.
Nel complesso della legge, all'art. 2 - e questo, secondo me, è
molto importante - si riconosce senza mezze misure che i proventi
della Casa da gioco sono entrate della Regione e quindi esenti da
imposizioni tributarie, e questo è un altro grosso problema che chi
è addentro a queste cose sa il pericolo e di quale entità di
miliardi saremmo stati soggetti se non passa questo articolo 2.
Si è accettata anche una nostra richiesta affacciata in
Commissione, ancora nei tempi passati quando si parlava
dell'eventualità della riforma tributaria.
Non è esattamente come diceva il Consigliere Balestri, non è che
questo serve adesso. È contemplato anche l'eventualità della
riforma tributaria. E nell'art. 16 si dice che si adotteranno, per
le nuove imposte, per uguali importi, e con percentuali, in modo da
seguire quello che sarà l'iter delle eventuali imposte che loro
metteranno.
Vengono poi - anche questa è una questione di principio che non
costa molti soldi, ma è importante per la nostra posizione
autonomistica - vengono riconosciuti al Presidente della Giunta,
negli articoli 17 e 18, gli stessi diritti dei Prefetti, in modo da
evitare, per esempio, quegli inconvenienti che la lunga degenza del
compianto Avv. Bionaz, ha creato. La questione della delega, della
firma, la questione dell'interruzione di determinati compiti
specifici del Prefetto.
Infine, sulla parte "norme transitorie finali", e l'ha citato
anche l'Assessore Chantel, viene sistemata anche la parte
contributo dello Stato per gli anni 1969 e 1970 evitando così
l'inoltro di leggine, che tutti sappiamo, sono lunghe e portano
avanti anni e anni la risoluzione del problema dei due bilanci
passati che, in questo modo, potrebbero essere chiusi e chiusi in
modo positivo.
E poi bisogna considerare questo: finalmente abbiamo una legge
finanziaria completa, organica. Contempla la parte ordinaria,
contempla alcune questioni di principio di fondo che sono
interessanti, interessantissime per la Regione. Contempla anche la
parte straordinaria.
Ramera ha detto: ma il piano quinquennale non c'è ancora. È
evidente. Il piano quinquennale non c'è, ma lo dovremo discutere
noi, lo dovremo discutere qui, decidere qui e quindi giustamente è
stato contemplato.
Ramera, nel medesimo tempo ha detto: eh, il Friuli ha chiesto
500 miliardi. Beh, noi non siamo neanche esagerati così, siamo
molto più modesti ed è giusto che sia stato messo con questo
rilievo nella legge finanziaria. Soprattutto anche per la traccia
del piano, per quello che emerge. È importante il fatto che il
piano marcia nella direzione della programmazione nazionale e
regionale, cioè nella direzione delle riforme, nella direzione dei
problemi di fondo posti avanti dalle lotte dei lavoratori, dei
giovani e da tutta la parte lavoratrice italiana, cioè nella
direzione della casa, della salute, della scuola, dei problemi cioè
che qualificano un'amministrazione, che sono qualificanti per
un'amministrazione.
Quindi, per queste importanti questioni noi superiamo la
questione di principio sulla quota variabile e siamo favorevoli a
questa legge.
Ha già detto Dolchi che ci impegniamo, come Partito,
regionalmente e nazionalmente, ad appoggiare tutte le iniziative
per facilitare l'iter e la rapida approvazione di questa legge,
convinti di fare gli interessi della Valle d'Aosta, della sua
autonomia, del suo sviluppo economico, del suo progresso
sociale.
D'altro canto, io vorrei leggere ancora - perché è bene qualche
volta ritornare alle origini - alcune frasi di Einaudi nella
discussione degli articoli 12 e 13 del nostro Statuto alla
Costituente.
Einaudi diceva allora "oggi noi vogliamo fare qualche cosa di
diverso. Vogliamo fare qualche cosa di più e non limitarci soltanto
a copiare il decreto del 1945 che concedeva soltanto un'autonomia
amministrativa. Qui si vuole dare un'autonomia alle Regioni, non ci
si vuole supinamente accontentare di una autonomia amministrativa".
E, più avanti diceva una frase che credo sia utile anche per l'iter
della nostra legge, diceva: "data la piccolezza del territorio, può
benissimo darsi, che visti i bisogni della Valle, lo Stato debba
assegnare alla Valle anche i 9/10 di tutte le sue entrate erariali
dando anche di più di quello che ha dato ad altre Regioni".
Noi non chiediamo tutto questo. Siamo, direi, più onesti sul
piano politico. Non chiediamo il 100% e neanche i 9/10 su tutto,
chiediamo quanto abbisogna alla Valle, quanto è giusto dare alla
Valle.
Quindi, se ci sentiamo, come Consiglio, uniti nel rivendicare
questo atto di giustizia nei confronti della Regione, io credo che
avremo la forza di portare avanti questo problema che è il
problema, direi, massimo, della nostra autonomia.
Tonino (P.S.I.U.P.)
- Io non posso non essere d'accordo
su questo disegno di legge e non ho nessuna difficoltà di ammettere
che se questa legge sarà accolta, la stessa va ad integrare una
parte importante della nostra autonomia regionale e del suo stesso
significato. Quindi, una volta tanto, debbo riconoscere che questa
Giunta ha affrontato un grosso problema e pertanto il mio impegno
non può che essere quello di interessare direttamente i
parlamentari del mio Partito a dimostrare ancora una volta la loro
volontà di risolvere i problemi tra lo Stato e la regione della
Valle d'Aosta.
Non va dimenticato, a tale proposito, che uno dei protagonisti
della nostra autonomia regionale porta il nome del Senatore Lussu
social-proletario, né va dimenticato che di recente, circa un anno
addietro, ad una proposta di emendamento per la salvaguardia della
lingua francese presentata dal Deputato Valdostano Dr. Ollietti, il
Gruppo social-proletario della Camera, assieme ai comunisti, votò a
favore di questo emendamento.
Ciò dimostra e smentisce coloro che attribuiscono ai nostri
Gruppi parlamentari un disinteresse per i problemi statutari della
Valle d'Aosta.
Detto questo e rifacendomi a quanto ebbi a dichiarare all'atto
della costituzione di questa Giunta che giustificava il mio voto
contrario nel fatto che era presto per attribuire dei meriti,
prendo atto che qualcosa di utile sta per essere affrontato anche
se alla proposta di questa legge si continua a lasciare un
rubinetto a disposizione di chi vuole regolare le competenze della
Valle d'Aosta.
Ma comunque ritengo che questo disegno di legge è un grosso
disegno che tiene conto delle esigenze e dei dettati
costituzionali. Quindi d'accordo con la riserva che, qualora questo
disegno di legge verrà accolto, le corrispondenti somme che
verranno incassate dalla Regione siano indirizzate su determinate
scelte specie per quanto riguarda l'edilizia popolare e le opere
ospedaliere.
Il Consigliere Ramera ha voluto ritornare sul mio intervento
della seduta passata in cui è vero che avevo detto che la D.C.
dimostra essere nemica della Valle d'Aosta. Quindi la parola
"dimostra" ha un altro senso che non il dire: la Democrazia
Cristiana è nemica della Valle d'Aosta. Comunque non intendo
polemizzare nuovamente su quanto sarebbe giusto polemizzare con il
Consigliere Ramera perché non servirebbe a nulla una nuova
polemica.
Quello che è importante è che questa legge trovi la sua
approvazione prima in questo Consiglio e successivamente ai
Ministeri competenti e alle Commissioni parlamentari Finanze e
Tesoro.
Quindi io sono d'accordo e voterò a favore di questo grosso e
importante problema, riservandomi poi, successivamente, come ho già
detto, sulla distribuzione di queste eventuali nuove entrate, che
devono essere indirizzate secondo le esigenze del momento ed in
modo particolare sui problemi della casa per tutti, sui problemi
della salute, sui problemi dei servizi ecc.
Montesano (P.S.D.I.)
- Nessun altro chiede la parola?
Prima di dare la parola al Presidente della Giunta desidero fare
una mia dichiarazione. Io voterò a favore della legge, però mi
mette obbligo di indicare al Presidente della Giunta e
all'Assessore alla Finanze una - per me - prospettata difficoltà
per quanto contenuto nell'articolo 2 alle ultime tre righe. Non
perché io non sia convinto di quanto è affermato e cioè:
"l'attività esercitata mediante la casa da gioco di St. Vincent ed
i relativi proventi sono esenti, sin dalla sua istituzione, di
qualsiasi tributo".
Andrione (U.V.)
- Lei ha il vecchio testo.
Montesano (P.S.D.I.)
- Ah, è modificato? (
voce:
corrisponde alla stessa cosa però...) ...Comunque sia io desidero
prospettare soprattutto all'Assessore alle Finanze, il quale dovrà
prendere i dovuti contatti con gli organi centrali, che su questo
punto egli ritroverà una notevole difficoltà nell'affermazione di
questo principio sul quale io sono d'accordo. Però, siccome il
problema non è soltanto di natura finanziaria, ma anche di natura
giuridica, ambito giuridico sul quale esiste una divergenza
notevole fra i concetti che vengono espressi dagli organi regionali
e i concetti che vengono espressi dagli Organi centrali. Quindi io
sono d'accordo che si affermi il principio che i proventi che
provengono dalla Casa da gioco di St. Vincent siano senza tributi,
però desidero riconfermare la mia perplessità nel fare accettare
questo concetto dagli organi centrali, i quali sinora si sono
sempre rifiutati di configurare i proventi della Casa da gioco di
St. Vincent come esenti da tributi.
E ne abbiamo avuto l'esperienza per il passato. Noi abbiamo, la
Regione ha sanato quella famosa questione dell'IGE sino al 1969,
però a me risulta che su questo punto, dal 1970, il Ministero delle
Finanze afferma l'imponibilità dei proventi della Casa da gioco di
St. Vincent.
Quindi ripeto: è bene che sia affermato nell'art. 2, però io
penso che l'Assessore alle Finanze, che dovrà avere i contatti
necessari con il Ministero e le Finanze, riaffermi questa nostra
volontà però si tenga preparato ad una posizione tutt'affatto
aderente alla nostra tesi e quindi possa, - che io auguro - possa
far superare questa perplessità da parte del Ministero delle
Finanze ed arrivare alla soluzione definitiva di questo importante
problema per la Valle d'Aosta.
Nessun altro chiede la parola?
Chantel (P.S.I.)
- Lasciando poi al Presidente della
Giunta una risposta che riguardi anche la parte politica, dò le
risposte alle singole interpellanze.
A Ramera vorrei solo far notare che negli anni 1966, 1967, 1968,
1969 e 1970 la quota che riguarda l'art. 12 è stata inserita
necessariamente nel bilancio per coprire le spese ordinarie in
quanto la quota sia variabile che fissa assegnata alla Regione era
insufficiente a coprire queste spese.
Non abbiamo mai raggiunto i 9 miliardi tra quota fissa e quota
variabile, ma ne abbiamo raggiunti 7-7,8-8-8,2, mentre
effettivamente le spese attuali correnti e ricorrenti
dell'amministrazione si aggirano sugli 11 miliardi, 11 miliardi e
mezzo tenendo conto degli aumenti avvenuti specie nel settore della
pubblica istruzione che si avvicinano ad una cifra che rasenta i 5
miliardi.
Ecco perché noi abbiamo richiesto una sanatoria in questa stessa
legge degli anni 1969 e 1970, dopo che la Commissione Finanze e
Tesoro della Camera e del Sentato avevano affermato che noi non
dovevamo chiedere questo aumento attraverso l'articolo 12, ma
dovevamo chiederlo attraverso il normale riparto.
È stato poi chiesto, per l'art. 12, su una programmazione
eventuale futura dal 1971 al 1975, un contributo di 3 miliardi e
200 milioni all'anno per quel che riguarda i tre grandi problemi
che riguardano l'edilizia popolare cioè la casa, la sanità, gli
ospedali e la pubblica istruzione.
Per quel che riguarda l'osservazione del Dr. Balestri io voglio
ricordare che all'art. 16 della legge è stato previsto che in caso
di cambiamento di voci comunque lo Stato avrebbe provveduto a
darci, ritoccando le voci e cambiando? La stessa cifra di quota
fissa da noi richiesta.
Per quel che riguarda le due osservazioni fatte sia dall'Union
Valdôtaine, sia dal Partito Comunista, sia dai Liberali, sia dal
PSIUP, io devo farvi notare che nella tabella riassuntiva, mentre
sono previsti - tenendo conto dell'imponibile accertato nel 1969,
unica base a mia disposizione - sono stati previsti 10 miliardi e
694 milioni di quota fissa nella quota variabile, levato via il 4%
sull'IGE e il 4% sui monopoli, che fanno 1.516 milioni, il grosso
della cifra richiesta in quota mobile riguarda l'imposta di
fabbricazione degli olii minerali che si aggirano a circa 2
miliardi e 200 mila, cifra ottenuta dall'UTIF di Torino che ha,
naturalmente, tutte le fatturazioni, e può senza dubbio
distinguerle e che naturalmente danno un apporto come vedete di un
miliardo e 980 milioni, quasi due miliardi.
Siccome questa imposta di fabbricazione non è mai stata concessa
a riparto né qui né a nessun'altra Regione, l'ho posta, con la
speranza di ottenerla, l'ho posta su una quota variabile di
riparto.
Per quel che riguarda l'interrogazione, l'osservazione fatta dal
Prof. Montesano, le dirò che l'ultimo capoverso è, in parole
povere, la stessa voce che esisteva nella vecchia legge, posta
forse in condizioni un po' più accettabili di quel che era posta
nella vecchia legge che era un po' troppo cruda, vero.
E, aggiungerò, che almeno per quel che riguarda gli arretrati
fino al 1969, ci sono in corso trattative per cui ci saranno
abbonate e liquidate tutte le parti arretrate, perché il problema
si porrà solo dal 1970 in avanti.
Dujany (D.P.)
- Signori Consiglieri, ritengo opportuno
innanzitutto ringraziare tutti coloro che sono intervenuti in
occasione della discussione di questo oggetto di vitale importanza
per l'Amministrazione della Regione.
Ritengo di ringraziare soprattutto per la serietà e
l'obiettività con il quale è stato affrontato questo problema,
prendo atto delle dichiarazioni della Democrazia Cristiana nella
certezza che la sensibilità e l'interesse odierno non si limiti a
questa giornata.
Perché abbiamo ritenuto di presentare questo nuovo progetto di
legge?
Non è una novità da parte di tutti i Consiglieri l'insufficienza
del nostro riparto fiscale stabilito tra lo Stato e la Regione con
una legge del 1955, perché fin dal 1960 il Consiglio regionale
esprimeva una serie di ordini del giorno in cui lamentava
l'insufficienza del riparto in relazione ai compiti e alle funzioni
normali alle quali doveva assolvere. Il Consiglio votava
unanimemente un ordine del giorno in tal senso il 13 luglio del
1960, un altro il 18 gennaio del 1964, un altro nel 1965 e un
ultimo ancora nel 1966, in cui in sostanza si ribadiva
continuamente l'insufficienza delle nostre entrate finanziarie e in
cui si affermava la necessità di rivedere il riparto stabilito con
legge del 1955.
Quella legge teneva conto in quel momento di determinati compiti
e funzioni affidati alla Regione dallo Statuto regionale e dai
decreti amministrativi precedenti allo Statuto regionale, legge che
in un primo tempo si era dimostrata sufficientemente soddisfacente,
ma che presto diventava ampiamente insufficiente per l'ampliamento
dei compiti e delle spese che venivano a cadere sul bilancio
regionale e per una serie di provvedimenti di carattere
indipendente dalla Regione - vedi ad esempio la nazionalizzazione
Enel che ci ha naturalmente impedito di introitare somme rilevanti
come imposte dirette dalla vecchia SIP e altri fattori del genere,
vedi fortissimo aumento delle spese per la scuola che dal 1955 dai
700 milioni oggi è salito a più di tre miliardi.
Accanto a questo abbiamo assistito ad una leggera lievitazione
nell'incremento delle imposte dirette su cui si basava la nostra
quota fissa e ad un forte incremento delle spese ordinarie
necessarie per il funzionamento della nostra amministrazione
pubblica tanto è vero che la percentuale delle spese, cioè la
percentuale del riparto in rapporto alle spese, nel 1955
rappresentava il 75% scendendo gradualmente sino ad arrivare al 45%
del bilancio 1970,
Accanto a questa nuova proposta di legge che tende a portare la
quota fissa dagli attuali 5 miliardi agli 11 miliardi circa
necessari per far fronte alle spese ordinarie del nostro bilancio
abbiamo previsto un contributo straordinario previsto dall'art. 12
dello Statuto che deve fronteggiare a degli interventi di carattere
straordinario, secondo lo spirito dell'art. 12 e non alle funzioni
normali dell'amministrazione della Regione.
L'inadeguatezza del riparto non è stato solo sottolineato dal
Consiglio regionale, ma è stato pure sottolineato da due ordini del
giorno in sede parlamentare da parte della Commissione Finanza e
Tesoro in occasione dell'approvazione dei tre miliardi di
concessione alla Regione, dell'ultima concessione in base all'art.
12.
Accanto a questo provvedimento di carattere così, direi,
ordinario, e continuativo, abbiamo ritenuto di proporre in questa
stessa legge la richiesta dei 3 miliardi sull'art. 12 per il
bilancio del 1969 e 1970, i quali sono ancora ampiamente scoperti
per queste previsioni previste sulla carta, ma che in realtà ci
troviamo senza i relativi finanziamenti e, in più, nell'art. 14, si
stabilisce la concessione alla Regione, sempre in base all'articolo
12, dello Statuto, di contributi speciali per l'attuazione di un
piano regionale ospedaliero e di sviluppo della Scuola e
dell'industria edilizia, restituendo quindi a questa norma
costituzionale prevista dall'art. 12 la sua vera funzione
costituzionale prevista da programmi organici della Regione e
realizzati in base a questi programmi stabiliti dalla Regione.
Risponderò brevemente ad alcune osservazioni e per primo a
quanto sollevato dall'avv. Caveri, il problema della quota fissa
disgiunta dalla quota mobile.
È vero che noi qui abbiamo chiesto una quota di riparto che
garantisca... in questa quota fissa prevediamo un importo per
garantire le spese ordinarie attuali dell'Amministrazione regionale
e una quota aggiuntiva da concordarsi di anno in anno.
Ma mi pare che questa quota aggiuntiva rappresenti veramente il
minimo indispensabile per non chiudersi tutte le porte nel caso di
eventualità particolari.
All'osservazione del Consigliere Pedrini, il quale è assente,
quindi non so se vale la pena rispondere, passerei alle
osservazioni fatte da Ramera, il quale lamentava la frettolosità
del provvedimento e la superficialità di questo provvedimento e la
mancanza di accordi a livello di Ministri. Mi pare di non poter
condividere il discorso della frettolosità in quanto ho detto
all'inizio che questo argomento si presenta costantemente al
Consiglio regionale fin dal 1960; è una necessità di cui tutto il
Consiglio si è reso conto votando una serie di ordini del giorno
nello spazio di questi dieci anni, ordini del giorno unanimi di
tutte le forze politiche.
Non abbiamo ritenuto opportuno di prendere immediatamente
contatti col Ministro prima di avere il parere del Consiglio
regionale, perché non avremmo voluto vincolarci in sede politica
per una proposta che avrebbe potuto non essere condivisa dal
Consiglio regionale. Ci è parso giusto procedere nel modo più
logico, portando in sede parlamentare, in sede governativa, una
proposta consiliare e non una proposta personale che non avrebbe
potuto avere il suffragio di questa Assemblea.
Prenderemo immediatamente questi contatti qualora il Consiglio
ci desse l'apporto ed il sostegno della sua approvazione, ed io
penso che con la nostra volontà, con la coscienza e la
responsabilità che è nostra, possiamo portare avanti questo
problema in sede governativa e in sede parlamentare nel modo più
celere possibile, perché questa è l'esigenza del funzionamento
della nostra amministrazione regionale.
Ringrazio ancora la Democrazia Cristiana per il voto favorevole;
dichiaro che meditiamo sulle dichiarazioni fatte, ringrazio della
disponibilità di operare nell'interesse della Regione, augurandomi
che questa disponibilità di operazione abbia una volontà seria e
concreta di continuazione sul piano di passi concreti; ringrazio
tutte le opposizioni, anche l'opposizione comunista e psiuppina per
il loro giudizio, che mi pare onestamente positivo, e soprattutto
per la loro posizione di opposizione costruttrice e partecipe. E
ritengo con questo atto che il Consiglio regionale abbia ritrovato
in sé la capacità e la volontà di voler operare sostanzialmente e
veramente nell'interesse dell'amministrazione regionale e della sua
popolazione.
Mi dispiace che non ci sia Pedrini, perché è inutile che
risponda al vento.... - mi poni dei problemi e poi te ne vai nei
corridoi -. Il Consigliere Pedrini aveva posto il problema del
diritto delle acque e allora vorrei solo fargli presente che questa
legge, questo problema è appena accennato per quanto riguarda i
sovracanoni, ma il problema di fondo, che è stato oggetto nel 1968
di una discussione di progetto di legge in sede consiliare, era
stato affrontato in quella sede, ed è in quella sede - ed
esattamente il 3 dicembre del 1968 - che il Consiglio regionale
approvava una proposta di legge di competenza parlamentare in cui
si prevedeva di ridare alla Regione la competenza della
subconcessione delle acque e di applicare un'imposta dello 0,80%
ogni kw di energia prodotta nel territorio della Regione.
Questa proposta di legge, che è sempre rimasta non si sa perché
nei cassetti della Regione, ci siamo preoccupati ultimamente nel
mese di settembre di consegnarla ai due parlamentari, On.le
Ollietti e On. Berthet, affinché ne facciano oggetto di proposta
parlamentare affinché possa avere inizio il suo iter; e quindi mi
pare che sia attraverso questo altro strumento in cui si possa
rispondere in un modo più soddisfacente alle osservazioni
sottolineate dal Consigliere Pedrini.
Concludo ringraziando e augurandomi che l'unanimità odierna
possa continuare nell'operosità che ci impegnerà nei prossimi
mesi.
Montesano (P.S.D.I.)
- Dopo la replica del Presidente
della Giunta e dell'Assessore alle Finanze, io credo esaurita la
discussione generale e prima di passare alla votazione degli
articoli desidero chiedere al Consiglio quale iter si vuol fare
seguire a questa legge, cioè se l'iter normale di una proposta del
Consiglio al Parlamento oppure l'iter al quale ha accennato
fugacemente il Presidente della Giunta, cioè legge di iniziativa
governativa; questo bisogna che l'Ufficio di Presidenza lo
sappia...
(Voce del Vice Presidente Fosson) ...
no, siccome
poi quando si è finito di votare tutti scappano, e allora bisogna
che, allora io prego poi dopo, fatta la votazione, i Signori
Consiglieri di rimanere un momentino ai loro posti per stabilire
che cosa bisogna fare.
Allora io leggo gli articoli, cioè il numero degli articoli e se
non ci sono osservazioni vengono approvati.
Articolo 1 - Il Consiglio approva.
Articolo 2 - Il Consiglio approva.
Articolo 3 - Il Consiglio approva.
Articolo 4 - Il Consiglio approva.
Articolo 5 - Il Consiglio approva.
Articolo 6 - Il Consiglio approva.
Articolo 7 - Il Consiglio approva.
Articolo 8 - Il Consiglio approva.
Articolo 9 - Il Consiglio approva.
Articolo 10 - Il Consiglio approva.
Articolo 11 - Il Consiglio approva.
Articolo 12 - La parola al Presidente della Giunta.
Dujany (D.P.)
- Direi nell'articolo 12 cancellare
l'ultima riga.
Montesano (P.S.D.I.)
- È già fatto nel testo modificato,
quindi il Consiglio approva.
Articolo 13 - Il Consiglio approva. Germano ti prego di rimanere
in aula, grazie.
Articolo 14 - Il Consiglio approva.
Articolo 15 - Il Consiglio approva.
Articolo 16 - Il Consiglio approva.
Articolo 17 - Il Consiglio approva.
Articolo 18 - Il Consiglio approva.
Articolo 19 - Il Consiglio approva.
Si passa alla votazione a scrutinio segreto che è comprensiva
dell'approvazione anche degli allegati.
Risultato della votazione: presenti 31 - votanti 31 -
maggioranza 16 - favorevoli 30 - contrari 1.
Il Consiglio approva
