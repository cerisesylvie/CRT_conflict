Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 2994 del 9 gennaio 1992 - Resoconto
OGGETTO N. 2994/IX Esame delle istanze delle società
interessate alla gestione della Casa da gioco - Delega alla giunta
per la trattativa privata.
(Discussione generale e esame
emendamenti)
Cout (Presidente)
Continuiamo con la trattazione
dell'ordine del giorno sull'oggetto n. 21. Ricordo ai signori
Consiglieri che c'è stata la riunione della IV Commissione e dei
Capigruppo e, poiché non si è raggiunta unanimità d'intenti, per
non ripetere tutta la discussione in Consiglio, riassumerei in
questo modo le due proposte che erano scaturite dalla riunione
della IV Commissione e dei Capigruppo.
C'è una proposta della minoranza, che richiede: 1°)
un'integrazione della documentazione a disposizione dei
Consiglieri, che contenga il libro dei soci in relazione
all'azionariato nominativo alle quote possedute, alla data odierna,
delle società che concorrono a formare la Sitav; 2°) il patto dei
sindacati e 3°) il resoconto dell'intervento dell'Ing. Piantini,
Presidente della Sitav e registrato nel corso della riunione della
IV Commissione in data 9 dicembre 1991.
Sempre secondo la minoranza, l'acquisizione di questi documenti
è pregiudiziale alla prosecuzione del dibattito e quindi alla
votazione dell'oggetto.
Esiste invece una proposta della maggioranza, che concorda con
le richieste della minoranza, ma non sulla pregiudiziale posta, in
quanto questa verifica sull'affidabilità dell'azionariato Sitav si
può esperire nella fase successiva all'approvazione dell'atto
amministrativo in discussione, come del resto è previsto dalle
precisazioni elencate al punto 2 del deliberato stesso. A questo
punto, chiedo al Consiglio che cosa vuol fare, se vuole procedere
subito alla votazione o se qualche Consigliere chiede di
intervenire.
Presidente
Ha chiesto la parola il Consigliere
Voyat, può parlare.
Voyat (UV)
Faccio una precisazione Sig. Presidente
del Consiglio. La questione della chiarezza e l'identificabilità
delle persone all'interno della Società, sono la condizione
fondamentale perché si accetti di trattare. Se non c'è questa
trasparenza all'interno della società, la richiesta della Sitav non
può essere accettata.
Presidente
Io ho cercato di riassumere, non ho
riferito dettagliatamente tutto ciò che è scaturito dalla
Commissione, ma quando abbiamo il libro dei soci in relazione
all'azionariato e diciamo che l'acquisizione di questi documenti è
pregiudiziale alla prosecuzione del dibattito, mi sembra di aver
interpretato almeno lo spirito. Se c'è qualcosa da aggiungere,
inviterei i Consiglieri della maggioranza e della minoranza di
farlo presente in un pro-memoria, perché io non posso dire tutto
ciò che è stato discusso in Commissione. Qualcuno può intervenire
per dirci come il Consiglio intende procedere con i lavori.
Grazie.
Ha chiesto la parola il Consigliere Louvin, può parlare.
Louvin (UV)
Grazie Presidente. Credo che la sua
richiesta di chiarire i termini della questione sia più che
legittima e l'opposizione le deve una risposta. Penso sia il
momento di esaminare serenamente la situazione, con occhio
disincantato, ma soprattutto tenendo presente i gravi rilievi che
sono stati fatti questa mattina. Siamo ad un punto nodale e
difronte a degli interrogativi sollevati dal Consigliere Bich che
hanno messo davanti agli occhi di questo Consiglio numerose
questioni, delle quali non eravamo a conoscenza. Questioni relative
a spostamenti di quote, al valzer delle stesse che ci sarebbe
all'interno della società Sitav in questo momento.
E' stata evocata anche in conferenza capigruppo la questione
dell'esistenza di presunti patti di sindacato scaduti o rinnovati,
ma di cui comunque si ignora la reale consistenza e, cosa che a me
pare non meno grave ed inquietante, si è fatto riferimento ad un
verbale dell'assemblea dei soci della società Sitav, nella quale
sarebbero state poste delle limitazioni alla cessione di azioni,
sulle quali si scatenerà all'interno della Società un grave
contenzioso giudiziario. Questi sono fatti che non possono essere
ignorati da questo Consiglio. E non parlo come avvocato.
Questa mattina c'è stato uno scambio di accuse ed il titolo più
infamante che è stato lanciato è stato quello di essere avvocato,
avvocato della Sitav, neo-avvocato. Alcuni consiglieri hanno
evidentemente interpretato l'esercizio di questa nobile professione
come qualcosa di non positivo. Vorrei parlare come semplice
Consigliere e molto buon senso e, chiedere semplicemente che si
veda chiaro. Non siamo delle bestie al macello e vorremmo sapere
esattamente che cosa stiamo votando, tenendo presente che ci sono
delle responsabilità da parte nostra, responsabilità molto
rilevanti a cui non possiamo sottrarci. Non credo sia legittimo né
da parte dell'opposizione, né da parte della maggioranza bendarsi
gli occhi in questo momento e, sotto la spinta di una presunta
fretta, cercare di chiudere il cerchio. Pare che sia invece il
momento di acquisire tutta la documentazione necessaria,
soprattutto dopo ciò che è stato detto questa mattina.
Vorrei dire chiaramente che, o il Consigliere Vicepresidente
Bich mente, il che è anche possibile, ma credo che la sua
onorabilità sarebbe gravemente in questione, oppure forse ignorando
determinate situazioni, forse per altre ragioni, qualcuno non ha
dato una versione corretta dei fatti quando si è presentato di
fronte alla IV Commissione.
Non possiamo non tenere conto della rilevanza di questi fatti e,
senza evocare fantasmi, chiediamo che ci sia da parte di questo
Consiglio la massima serenità e la massima sicurezza nell'adottare
le decisioni che sono di sua competenza. Da parte nostra siamo
comunque coscienti che quest'atto, se fosse votato oggi com'è
proposto, ci chiuderebbe le porte dietro. Lasciamo perdere il
contenzioso che si potrebbe aprire in sede amministrativa -
probabilmente è uno strascico necessario in questo genere di
vicende, ma chiudiamo delle porte, senza essere sicuri di farlo in
piena legittimità e soprattutto prendiamo una strada rispetto alla
quale non abbiamo possibilità di ritorno.
Non possiamo in questa contingenza firmare una cambiale in
bianco né alla maggioranza né tanto meno alla Giunta, per cui
chiediamo che ci sia questo necessario e doveroso approfondimento e
rivolgiamo un invito speciale al Presidente del Consiglio, affinché
renda sensibili tutte le forze politiche a questa esigenza di
chiarezza nell'assumere le decisioni che ci spettano.
Presidente
Chiederei comunque che qualcuno
eventualmente formalizzi la richiesta di rinvio che c'è stata in
Commissione perché questo è nelle possibilità di tutti. Penso che
avere evidenziato in Consiglio ciò che è emerso nella IV
Commissione, possa essere già una sensibilizzazione a tenere
presente le varie posizioni che ci sono in Consiglio. Ogni
Consigliere quindi può decidere di intervenire o comunque
comportarsi nel migliore dei modi.
Ha chiesto la parola il Consigliere Riccarand, può parlare.
Riccarand (VA)
Credo che siamo ancora fermi alla
discussione di un punto nodale di questa deliberazione, cioè il 1°
punto della parte deliberativa e anche le premesse con cui la
Giunta propone di andare alla trattativa privata con la Sitav per
la concessione della Casa da gioco. I gruppi di minoranza hanno
cercato, stamattina in aula e nelle riunioni di Commissione e dei
Capigruppo, di mettere in evidenza come ci siano, all'interno di
questa deliberazione, delle affermazioni che non sono conformi alla
realtà. Si afferma che, di fronte alla sei società che hanno
presentato la domanda per partecipare ad un 'eventuale trattativa
per l'aggiudicazione di questa Convenzione, soltanto la Sitav ha
prodotto compiutamente la documentazione idonea ad attestare il
possesso dei requisiti richiesti dall'avviso pubblico. Si decide
quindi di conseguenza di trattare privatamente con la stessa. Credo
che sia emerso con molta evidenza che, quanto affermato nella
premessa della deliberazione, non corrisponde a realtà, perché non
è possibile affermare che la Sitav ha prodotto compiutamente la
documentazione idonea ad attestare il possesso dei requisiti,
quando tra i requisiti richiesti dall'avviso pubblico c'erano la
trasparenza e l'affidabilità dell'azionariato. Nessuno di questi
due requisiti è in possesso della Sitav, la quale non ha prodotto
la documentazione che dimostrasse quanto richiesto e che avrebbe
dovuto essere in teoria - stando al parametro usato per le altre
società - già depositata il 15 luglio.
Non solo in tale data non è stata depositata la predetta
documentazione, ma neppure nel lavoro successivo istruttorio -
eseguito soltanto per la Sitav e non per le altre Società - è stato
possibile dimostrare tale trasparenza. Tant'è vero che persino i
gruppi di maggioranza dicono che questa verifica verrà fatta in
seguito. Questo significa ammettere che non esiste una situazione
chiara.
Questa mattina il Consigliere Bich ha citato una società che
controlla il pacchetto azionario di maggioranza, la SVIT, di cui
non era mai stato fatto il nome in Commissione e la cui
denominazione non compare mai su nessuno degli atti forniti dalla
Sitav. E' evidente quindi che noi non sappiamo esattamente qual'è
la composizione azionaria che controlla esattamente la Sitav, quali
sono i rapporti di forza, chi sono tutti gli azionisti. Questo non
esisteva il 15 luglio e non esiste neanche oggi. Quindi com'è
possibile affermare che noi trattiamo con la Sitav, che ha i
requisiti, mentre le altre società non li hanno.
Sicuramente questa è un'affermazione falsa, contenuta nella
deliberazione, per cui la proposta che fa la minoranza è di
riesaminare questo problema dell'azionariato in Commissione, alla
luce degli elementi che sono stati sollevati oggi in Consiglio e
che dimostrano in modo documentato, che nessuno è in grado di
smentire, che non abbiamo un quadro chiaro dell'azionariato e che
solo successivamente si potrà prendere una decisione di cui ognuno
si potrà assumere la responsabilità.
Affermare adesso che la Sitav ha prodotto tutta la
documentazione idonea mentre altre non lo hanno fatto, è
sicuramente in contrasto, per cui io credo che da parte di tutti i
gruppi della minoranza - anche se con posizioni molto diversificate
- ci sia una comune preoccupazione di voler fare chiarezza su
questo punto.
Ciò non è "cavillare" e per perdere tempo, perché, se ci sono
ritardi, sono da attribuire alla maggioranza ed in particolare alla
Giunta Regionale che ha tenuto la documentazione ferma dal 15
luglio fino alla metà di novembre prima di trasmetterla alla
Commissione e non dandole la possibilità di avere tempestivamente
tutta una serie di documenti che erano stati richiesti. Questo
ritardo non è responsabilità della minoranza, alla quale invece
spetta la responsabilità di occuparsi di questa situazione.
Non stiamo discutendo su aspetti ininfluenti, perché, da ciò che
abbiamo appreso in Commissione, da ciò che risulta da Atti
ufficiali, da verbali di assemblee, verbali di ricorsi e di cause
depositate presso il Tribunale e la Pretura di Aosta, da verbali di
cause presso il Tribunale di Monza, risulta una situazione molto
preoccupante: il quadro cioè di una scalata ancora in atto
all'interno della Società Sitav da parte di persone che hanno gravi
responsabilità per reati commessi e che hanno subito gravi condanne
penali ancora in discussione, rispetto al controllo della Società
Sitav.
Ci sono inoltre persone che in altri Paesi (non so quale sia la
loro posizione in Italia) non possono aver a che fare con Case da
gioco. Noi rischiamo di affidare la gestione di una Casa da gioco
come quella di Saint-Vincent, la più grande d'Europa, a persone o
gruppi non affidabili, anzi che possono avere delle connessioni con
ambienti in cui si commettono dei reati.
Questa è la preoccupazione che sta alla base di una domanda di
totale e completa chiarezza. Se i requisiti di trasparenza e di
affidabilità non ci sono, non lo possiamo apoditticamente affermare
in una deliberazione. Dopodiché c'è tutto un altro capitolo da
aprire, cioè le condizioni della Convenzione. La minoranza chiede
di avere, in tempi brevi, i libri dei soci di tutte le società
partecipanti e un'effettiva chiarezza sulla composizione azionaria
della Sitav.
Presidente
Ha chiesto la parola il Consigliere Louvin,
può parlare.
Louvin (UV)
La richiesta di rinvio in Commissione è
formalizzata.
Presidente
Questa mattina avevamo già votato una
richiesta del genere, per cui se non ci sono proposte diverse,
procediamo.
Ha chiesto la parola il Consigliere Milanesio, può parlare.
Milanesio (PSI)
E' una mozione d'ordine. Penso che si
possa fare di tutto, meno che chiedere un altro rinvio su un rinvio
che era già stato respinto dal Consiglio. Prima si era chiesto un
rinvio "sine die" dell'argomento, adesso lo si chiede per portarlo
in Commissione.
Chiedo che il Presidente metta senza indugio a votazione, per
l'ultima volta spero, le richieste di rinvio, dopodiché ognuno si
assumerà le proprie responsabilità.
Presidente
Ha chiesto la parola il Consigliere Bich,
può parlare.
Bich (Ind)
In verità non stanno così le cose:
questa mattina, quando ci siamo riuniti per la conferenza dei
Capigruppo, allargata ai membri dell IV Commissione e all'Ufficio
di Presidenza, sono emerse due mozioni: una di acquisire gli atti
relativi alla trasparenza e all'affidabilità in relazione
all'azionariato, subito, per procedere poi alla votazione della
deliberazione al punto 21 e l'altra proposta in un'altra mozione
della maggioranza, che richiedeva di proseguire nella discussione
del punto 21, acquisendo dopo gli elementi.
Le cose sono diverse, ma comunque manifestano la volontà da
parte dell'Assemblea di acquisire questi dati, mentre questa
mattina non c'era questa posizione.
Dalla conferenza dei Capigruppo è emersa invece la volontà
generale di tutti i trentacinque Consiglieri di acquisire nuova
dati così come è stato chiesto dal sottoscritto e da altri
Consiglieri nei loro interventi. Ne è testimonianza la
dichiarazione fatta dal Presidente del Consiglio, a cui io do atto
di aver espresso con estrema chiarezza le posizioni che sono emerse
nella conferenza summenzionata.
Il denominatore comune alle due posizioni era quello: avere atti
aggiuntivi per poter deliberare. Volevo precisare appunto questo
prima che si arrivasse alla votazione.
Presidente
Io penso quindi che sia il Consiglio, organo
massimo, deliberante in questo caso. Poiché dalla riunione che c'è
stata è emerso che ci sono due posizioni: chi richiede che questi
elementi possano essere esperiti prima e chi dice che possano
esserlo dopo. E' un fatto nuovo che è emerso dalla IV Commissione,
per cui chiedo di votare o meno sul rinvio di quanto detto. Un
consigliere favorevole può illustrare la proposta di rinvio e allo
stesso modo un consigliere contrario.
Ha chiesto la parola il Consigliere Aloisi, può parlare.
Aloisi (PSI)
Naturalmente parlerò contro la richiesta
di rinvio alla Commissione. Innanzi tutto sono alquanto perplesso
sull'atteggiamento che hanno in quest'aula alcuni Consiglieri
Regionali dell'opposizione, che hanno ampiamente illustrato questa
mattina delle legittime richieste di chiarimenti che noi
condividiamo. Chiedo però a tutti di leggere attentamente il
deliberato oggetto di votazione in quest'aula, che dice e dimostra
esattamente le perplessità che sono le stesse per la maggioranza e
per la minoranza.
Nel deliberato, dove si dice di prendere atto che la Società
Sitav ha prodotto la documentazione idonea - e questo non lo dice
la maggioranza o la Giunta Regionale, ma gli esperti che sono stati
delegati per analizzare in fondo questa problematica e si delega
conseguentemente la Giunta Regionale ad avviare la trattativa
privata singola con la Sitav, per il rinnovo della concessione,
tenuto conto che nella fase di negoziazione si dovrà cercare di
raggiungere gli obiettivi indicati nella deliberazione del
Consiglio Regionale n. 2265/9 in data 7 giugno 91, con le seguenti
precisazioni: trasparenza e affidabilità dell'azionariato con
diritto di controllo da parte della Regione dei requisiti di
onorabilità e professionalità analoghi a quelli pretesi, in
funzione di trasparenza e antiri-ciclaggio.
Queste richieste da parte dell'opposizione sono le stesse
indicazioni che dà la Giunta Regionale o che darà il Consiglio
Regionale alla Giunta, perché nella trattativa privata con la Sitav
si sviluppi tutta questa problematica e si metta in risalto questa
situazione di trasparenza e di affidabilità di questo azionariato
della Sitav.
Quindi la richiesta che ha fatto stamattina il collega Bich è la
stessa che è iscritta nella delibera, che, se verrà votata, dovrà
portare avanti la Giunta Regionale, nella trattativa con la Società
Sitav, per chiarire tutta la problematica. Non è una delibera dove
si delega alla Società la Convenzione o si approva la Convenzione
con la Società, si delega la Giunta a trattare e a verificare tutta
questa negoziazione con la Sitav, per evidenziare tutti gli aspetti
che stamattina sono stati messi in risalto in quest'aula. Quindi io
non vedo proprio perché ci debba essere questo continuo scontro tra
le parti, se non per un motivo diverso da quello che l'oggetto del
dibattito.
...Io sto dicendo le cose che sono scritte qui perché quello che
hai detto questa mattina... quello che ha detto Bich questa
mattina, sono le stesse preoccupazioni che abbiamo tutti noi.
Deleghiamo la Giunta a verificare le stesse preoccupazioni e
vedere oggettivamente il tipo di azionariato esistente, dopodiché
si analizzerà il tutto e si deciderà se la concessione può essere
data alla Sitav.
Quindi si delega la Giunta per una trattativa di verifica ed è
per questo che io sono perplesso su questo tipo di contrasto tra
maggioranza e opposizione. Non vorrei che lo scontro fosse politico
e non su una delibera su cui siamo tutti d'accordo.
Presidente
Può intervenire un Consigliere a favore del
rinvio. Ha chiesto la parola il Consigliere Bich, può
parlare.
Bich (Ind)
Intervengo a favore del rinvio, per fare
l'interesse dell'Amministrazione, per evitare che si deliberi sul
punto 1, che ha parole pesanti come pietre ed è un punto di non
ritorno.
Si dice di prendere atto che solo la Società Sitav S.p.A. ha
prodotto la documentazione idonea ad attestare il possesso dei
requisiti previsti dall'avviso pubblico. Il fatto stesso che
trentacinque Consiglieri su trentacinque abbiano riconosciuto che i
requisiti della trasparenza dell'azionariato e dell'affidabilità
fossero da mettere in discussione e non fossero dimostrati, tanto
che si chiedono ulteriori elementi probatori per poter dichiarare
che questi requisiti sussistano, ciò significa che a tutt'oggi la
Società Sitav non ne è in possesso.
A me dispiace sentire l'intervento del Consigliere Aloisi, sono
un po' romantico e a volte vado a rileggere il mito di Giano
bi-fronte Aloisi. Altre volte ha tenuto un atteggiamento ben più
censorio, mentre oggi vediamo l'altra fronte del tempio di Giano,
una presa di posizione non chiara. Io sostengo che deliberando
oggi, mettiamo l'Amministrazione in un vicolo cieco, in una
posizione di non ritorno, perché, se domani sarà verificato ciò che
oggi è stato ampiamente sciorinato sull'azionariato Sitav, non sarà
più possibile tornare indietro e creeremmo delle condizioni di
impugnativa pesanti come pietre, già evocate in una riunione della
IV Commissione da un Consulente della Giunta e dell'amministrazione
stessa, il che non ha garantito assolutamente che si possa essere
immuni da un procedimento di impugnativa e di sospensiva dell'atto
amministrativo.
Che cosa costa alla Giunta chiedere agli amministratori della S.
BABILA, della SVIT, della UNIFIDE e di quanti altri sono dentro
alla Società Sitav, qual'è la composizione dell'azionariato e
l'elenco dei soci. Se hanno interesse alla chiarezza e al
mantenimento di buoni rapporti con l'Amministrazione Regionale,
tutto può essere immediato.
C'è anche poi un altro aspetto che non è stato abbastanza
sottolineato stamattina, per cui mi pare necessario un
ripensamento, una sospensiva della procedura amministrativa: nelle
note diramate dal capogabinetto e dai funzionari dell'ufficio
legale dell'Amministrazione, sussistono condizioni di presenza dei
requisiti formali di almeno altre due società che hanno fatto
richiesta per la gestione del Casinò. Mi riferisco al documento
presentato dal capo gabinetto della Presidenza della Giunta Dr.
Pasquino unitamente ai dirigenti Vagneur e Moussanet e al Dr.
Pessina Marziano.
In una disamina, fatta salva la possibilità di analisi più
approfondite per quanto attiene l'implicazione di tipo economico e
patrimoniale, di cui non abbiamo parlato per niente, abbiamo visto
che non è stato fatto nessun rilievo circa l'ammissibilità. Si
passa poi alla Società IMPROVAL con una serie di rilievi, poi alla
Società SVIT con altri rilievi, per arrivare alla GIMA e alla
FINOPER; per quanto riguarda i requisiti di queste due è detto
formalmente: "dovrebbero essere accettabili, salvo verificare la
capacità gestionale". Ammettono quindi che possa essere effettuata
questa verifica, che è acquisibile. La nostra posizione è molto
chiara: non vogliamo chiudere la porta di una possibile trattativa
plurima, tra l'altro prevista anche dalla BAIN-CUNEO e dal
Consulente della Giunta che ha preparato questi atti, per cui siamo
favorevoli al rinvio di un tempo limitato all'acquisizione dei dati
richiesti.
Presidente
Ha chiesto la parola il Consigliere Aloisi
per fatto personale, può parlare.
Aloisi (PSI)
Voglio chiarire un punto al collega Bich,
che probabilmente ha la memoria molto corta e che nella scorsa
legislatura non era presente e quindi non ha potuto seguire le
battaglie fatte dal sottoscritto in merito a tutta la vicenda del
Casinò. Il sottoscritto, e questo chiarimento va fatto anche per la
Stampa in modo che si sappia nella sua giusta dimensione, ha
condotto una battaglia di principio, a favore e difesa dei
controllori Regionali e del commissario regionale, quindi non sono
mai intervenuto a favore o contro la Società Sitav o altre
Società.
La mia battaglia è stata unicamente nell'interesse di quei
poveri personaggi, che sono stati ingiustamente colpiti e che hanno
duramente pagato per delle viltà e colpe del potere politico o
altre cose. Questa è stata la mia battaglia collega Bich.
(Fuori microfono:... chiedo scusa...)
Non voglio essere frainteso, non è nel mio costume. Ieri ho
fatto una battaglia di principio e di moralità e oggi ne faccio una
di cui sono convinto perché oltre tutto le stesse considerazioni
che hai fatto tu e che hanno fatto altri sono le stesse che fanno
la Giunta e la stessa maggioranza.
Presidente
Si vota sulla proposta di rinvio. Chi è
favorevole vota sì, chi non è favorevole al rinvio, vota
no.
Esito della votazione
Presenti: 34
Votanti: 34
Maggioranza richiesta: 18
Favorevoli: 16
Contrari: 18.
Il Consiglio non approva il rinvio.
Il Presidente della Giunta aveva annunciato di voler presentare
un emendamento. Se ce ne sono altri, chiederei che vengano
presentati immediatamente alla Presidenza del Consiglio..
E' stato presentato un emendamento da parte del Consigliere
Riccarand.. Se ci sono altri emendamenti. Se qualche Consigliere
vuole prendere la parola. Ha chiesto la parola il Presidente della
Giunta, può parlare.
Bondaz (DC)
Presento un emendamento, riservandomi di
fare replica alla fine della discussione generale.
Al punto 2 del deliberato, al 1° comma, prima delle parole
"trasparenza e affidabilità" sono inserite le seguenti parole "in
via preliminare effettuare ulteriori controlli sulla trasparenza e
affidabilità dell'atto in modo da permettere"...
(...Interruzione... )
C'è poco da ridere Viérin...
Presidente
Ha chiesto la parola il Consigliere
Rollandin, può parlare.
Rollandin (UV)
Il est plutôt difficile d'intervenir à
ce moment et sur un thème si délicat. D'autres ont déjà examiné
avec attention ce qui s'est passé et je crois qu'en effet on risque
aujourd'hui de faire un débat qui malheureusement est inutile, car
je crois que la présentation de cette majorité, face au Casinò,
avait déjà fait l'objet d'un débat le 7 juin et la commençait un
parcours sur trois étapes que malheureusement était déjà tracé. Il
est difficile de saisir ce qui est en train de se passer
aujourd'hui, sans avoir suivi tout ce qu'il y a eu pendant ces six
mois.
La première étape, du 7 juin, est la présentation d'un dossier
qui voulait viser à une certaine participation, donnant la
possibilité de saisir s'il y avait d'autres concurrents. A ce
moment on avait déjà fait un choix important: certaines forces
finalement avaient accepté le fait accompli, qu'il fallait quand
même faire gérer la maison de jeu par une société privée. Jusqu'à
ce jour, cela n'était pas clair et pour certaines forces a signifié
une révolution, compte tenu des projets de loi qui avaient été
présentés pour prévoir une gestion publique du Casinò.
A ce moment nous nous sommes félicités, mais entre-temps il y a
eu la présentation d'un devis, que personne n'a rappelé, d'une
série de travaux qu'il fallait faire immédiatement pour démarrer
avec un autre jeu: le pocker. Là je voudrais rappeler une autre
étape; quelqu'un avait dit qu'il fallait le donner à la Sitav, car
le contrat était convenable pour l'Administration Régionale, mais
les documents que la Sitav a présentés, disent exactement le
contraire, c'est à dire che les deux jeux sont au moins à pair: "I
contratti di concessione relativi ai giochi tradizionali e ai
giochi americani sono formulati in modo differente; il primo è un
contratto articolato e complesso, i cui proventi sono ripartiti
nella misura del 71,50 in favore della Regione e del 28,50 a favore
della Sitav.
Nel corpo dello stesso contratto però esistono ulteriori
clausole, che generano rilevanti effetti economici. Si pensi, per
esempio, al calendario delle manifestazioni, con l'obbligo da parte
dell'Amministrazione Regionale di rimborsare alla Sitav il 50 per
cento delle spese sostenute con, fino a un massimo del 10 per
cento, della quota regionale dei versamenti di spettanza. I termini
di percentuale equivalgono ad un ristorno del 7 per cento. Poi c'è
l'articolo 13 equivalente a un 4 punti, per cui i due contratti si
equivalgono".
Là on avait, au contraire, soutenu qu'il fallait faire le choix
qui était le plus convenable. En même temps on avait demandé
d'approuver avec urgence un financement des travaux, qui étaient
nécessaires pour les jeux mêmes et je me demande si ces travaux ont
été faits. Après le 7 juin, il y a un autre passage intéressant:
c'est le recours que la Sitav a fait contre la délibération même du
Conseil. Je ne sais pas si tous les conseillers l'ont lu; il est
adressé au Tribunale Amministrativo Regionale et il présente des
choses étonnantes, qui nous font mieux comprendre ce qui est en
train de se passer.
On dit que la société qui devait faire l'examen préalable
"prospettava a questo fine l'inopportunità dello svolgimento di una
trattativa privata con gara ufficiosa tra più candidati da
selezionare sulla base di una precisa griglia di parametri
oggettivi, ma l'esplicito riferimento alla posizione della Sitav,
valido candidato per il rinnovo, e l'affermazione che è essenziale
però che la trattativa sia aperta e chiusa in pochi mesi, dato che
tempi più lunghi avrebbero inevitabili riflessi negativi sulla
gestione e sullo sviluppo degli introiti, valgono evidentemente a
segnalare i limiti di tale gara ufficiosa, semplice procedura
parallela di confronto ed elemento di comparazione valutativa di
una soluzione che viene implicitamente già accettata".
Il y a d'autres passages intéressants que l'on pourra relire
avec attention. On nous dit que c'est un chemin qu'il fallait faire
pour arriver à la deuxième étape d'aujourd'hui, que quelqu'un veut
nous faire apparaître intermédiaire, mais qui au contraire est
finale. C'est inutile de dire qu'il y aura encore la possibilité de
vérifier et de faire: ce seront des détails. On n'a pas voulu tenir
en considération les sociétés qui représentaient la concurrence, on
n'a pas voulu exploiter les différents aspects que les commissions
avaient soulignés. Avec cette solution, au lieu d'aider la Sitav,
on l'a endommagée.
J'aurais aimé aujourd'hui connaître un peu dans les détails des
différents pourparlers des représentans qui ont eu des rencontres
avec le Président Piantini. J'aimerais en connaître l'argument:
c'était le systhème d'aboutir à un certain résultat, des
différentes perspectives pour l'avenir? On visait à soutenir
l'Afrique du Nord? On prévoit des aspects particuliers sur le futur
de cette entreprise? Il y a des modifications de la part des
possesseurs des actions? Personne dans ce Conseil n'était contraire
à une solutione en particulier, mais aujourd'hui on arrive à avoir
l'effet contraire. Si les conseillers étaient libres de choisir,
ils ne seraient pas à même de faire un choix. C'est là l'aspect le
plus grave et l'insistance de renvoyer est liée au fait de pouvoir
choisir, en sachant de quelle façon on pourra par la suite arriver
à un accord.
Au contraire celui-ci est un débat inutile, car c'est la
conclusion d'un accord qui a déjà été fait et qu'aujourd'hui nous
sommes en train de ratifier, dans l'attente de perfectionner le
restant. Dans six mois, que ferons-nous? Discuter des pourcentages?
Sans doute, mais ce sont des détails. Le fait important est d'avoir
choisi la Sitav. On pouvait l'argumenter d'une autre façon, mais on
a voulu faire apparaître, comme quelque chose de formidable,
l'avoir ouvert les portes en ne sachant plus comment les fermer.
Les collègues ont déjà démontrer que l'on pouvait ouvrir les portes
à d'autres tranquillement et avec un systhème qui était selon les
volontés du Conseil même. Aujourd'hui on nous indique une voie que
tout le monde avait déjà connue; s'il y avait des arguments
valables pour nous dire que l'on part tout de suite dans cette
direction, au moins on aurait sur quoi décider. On nous dit qu'il
faut arriver là pour une série de raisons qui n'existent pas. Nous
n'avons pas attendu les effets du Tribunal administratif et je me
demande si l'on a déjà exploité ce thème. Quelle est la pensée de
la majorité envers ce recours? Je n'en connaîs pas les termes!
En même temps, face aux requêtes faites le 7 juin, on n'a pas eu
la possibilité de faire les travaux qui allaient dans la direction
de prévoir un contract assez différent avec un des partners.
Aujourd'hui se pose déjà la nécessité de prolonger de cinq mois. La
Bain-Cuneo avait donné des temps pour arriver à un certain
résultat, même en ayant la possibilité d'exploiter deux ou trois
candidats. Dans ces conditions il y a une difficulté de la part des
conseillers de comprendre ce que l'on va voter et pourquoi on va
voter dans une direction, en donnant feu vert pour une solution que
l'on ne comprend pas. En prévoyant de faire ce passage plutôt
difficile pour favoriser la transparence, on obtient l'effet
exactement contraire.
La raison pour laquelle on a exclu certains concurrents ne peut
pas être comprise et on ne peut pas saisir les avantages qu'une
négociation avec la Sitav peut avoir. Voilà le désarroi de la
condition d'aujourd'hui! On n'a plus la possibilité réelle et
concrète de faire un choix responsable. C'est un aspect négatif,
même par rapport à la centralité du Conseil; ici on n'a jamais
décidé. On a donné des indications qui ont été bafouées à chaque
instant. On disait une chose et on en faisait une autre.
Plusieurs conseillers ont été étonnés d'apprendre que depuis des
mois la Sitav savait déjà tout ce qui se passait; pour connaître
quelque chose, il fallait demander non pas aux organes du Conseils,
mais ailleurs. Ce n'est pas correct! Je ne veux pas sous-estimer la
difficulté de faire un pas de ce genre, mais c'était beaucoup mieux
de dire tranquillement dès le début, qu'il y avait la volonté de
renouveler le contrat avec la Sitav et c'était fini.
Au contraire, on a fait les démarches les plus différentes, en
donnant des centaines de millions à la Bain-Cuneo, qui a fait un
effort pour dire et ne pas dire et aujourd'hui nous sommes à la
deuxième étape. Celle finale sera dans quelques mois et on nous
présentera un beau dossier qui ne changera pas la situation
d'aujourd'hui. Est-ce que quelqu'un a l'idée que la Sitav pourra
être repoussée? Pas un conseiller est à même de dire non. On sait
très bien qu'on ne fera pas par la suite une série d'examens; à
quel but? C'est déjà décidé! Disons-le clairement: on prend acte
qu'aujourd'hui on a tranché finalement. Dans quelques mois, nous
serons là pour entendre dire que l'on a fait le possible, que l'on
a examiné, mais le résultat sera celui que nous connaissions déjà
le 7 juin ou peut-être même à l'avance.
Au lieu d'intervenir sur un systhème, pour mieux placer un des
membres de ce contract, on arrive à dire qu'il faut encore faire
des examens ou voir des documents, mais on ne changera plus rien.
Pourquoi déplacer les termes, si la réalité est celle que nous
connaissons? On est étonné d'entendre certains raisonnements
aujourd'hui et de devoir prendre une position qui ne peut être
favorable à un discours de ce genre.
Presidente
Ha chiesto la parola il Consigliere
Milanesio, può parlare.
Milanesio (PSI)
Grazie Sig. Presidente. Credo che con
l'intervento del consigliere Rollandin, si è aperta una discussione
sul merito e sulla sostanza, quindi penso che sia opportuno a
questo punto dire ciò che si pensa su questa vicenda, che non è poi
così intricata e così drammatica come certi interventi hanno
lasciato trasparire. E' una questione normale, che ogni 10-12 anni
finisce sul tavolo del Consiglio Regionale.
Tutte le volte che c'è stato un rinnovo o per lo meno da un
certo periodo in avanti, sono avvenuti processi e vertenze
giudiziarie. Mi permetto di parlare di processi, anche se qualcuno
ogni tanto mi dice che io non potrei parlare di vicende
giudiziarie. Respingo questo tipo di intimidazione perché ritengo
di poter parlare sensatamente e ragionevolmente di queste cose.
Voglio semplicemente dire che questa volta forse c'è stata la
preoccupazione di scegliere una strada che non potesse dare adito a
dubbi di sorta circa gli sviluppi di questa vicenda. Non voglio
delegittimare né criticare le decisioni assunte da altre
Amministrazioni in altri contesti ed in altre situazioni, perché
ognuno ha scelto la strada ed il metodo che riteneva più opportuno,
per cercare di dare una gestione alla Casa da gioco di Saint-
Vincent.
E' comunque noto a tutti che sono ormai circa 40 anni che la
Casa da gioco di Saint-Vincent viene gestita dalla stessa Società.
Vi sono state vicissitudini varie, sono cambiati gli
amministratori, vi sono state delle vicende traumatiche che hanno
revocato e comunque di fatto hanno scacciato gli amministratori da
quelle società. Però la società esiste e non è fatta solo da
amministratori, ma di conoscenze, di tecnologie, di maestranze e il
Casinò, nel complesso, è andato avanti direi bene.
Penso che i consiglieri regionali possano esprimere un giudizio
soddisfacente sulla gestione che ha fatto sì che questo fosse il
primo Casinò d'Europa. Ci sono luci ed ombre e la Regione non deve
essere uno spettatore passivo, ma il detentore della licenza della
gestione e quindi interessato alle sue politiche di sviluppo. Ciò
non è mai successo, perché su questa vicenda si è giocato piuttosto
a fare della bassa politica e lotte politiche piuttosto che a
portare avanti proposte concrete di carattere produttivo ed
evolutivo. Ci trovavamo di fronte all'ennesimo rinnovo e non è un
mistero che le opinioni erano diverse all'interno della
maggioranza.
C'era chi propendeva, - come io ho sempre sostenuto anche nella
passata maggioranza e con il passato Presidente della Giunta come
ho sostenuto con l'attuale, - che la soluzione più logica e più
razionale era quella della trattativa privata con la Sitav,
ritenendo che avesse nel complesso i requisiti e le capacità e che
nella formulazione del contratto si potevano e si dovevano
introdurre quelle modifiche, atte a rendere un contratto migliore e
più intelligente per la nostra realtà.
Altre forze politiche non condividono questa mia opinione
tuttavia si sono poste in termini intelligenti e problematici di
fronte alla questione. C'era la necessità non di conciliare
l'inconciliabile, ma di vedere se la Sitav poteva essere l'unico
interlocutore. Si decise di arrivare a quell'avviso, ad una forma
di pubblicità che richiedeva la partecipazione di altri soggetti
possibili. Così, dopo 40 anni, ci si è posti in modo diverso di
fronte a questo problema.
Non si è seguita la via collaudata della trattativa privata,
senza la discussione preliminare, ma si è cercata la possibilità di
individuare interlocutori diversi. C'è stata una delibera del
Consiglio Regionale che ha creato una griglia, si è dato mandato
alla Giunta di procedere a questa selezione, poi gli esperti
indicati dalla Giunta hanno esaminato le offerte che sono arrivate,
le hanno selezionate e sono giunti ad un parere unanime, su cui
oggi si sta cavillando furiosamente, dicendo: "Secondo noi -
secondo il setaccio predisposto dal Consiglio - la sola Società che
pare avere i requisiti richiesti è la Sitav".
Questo è stato detto dai consulenti, accettato dalla Giunta,
proposto dalla Commissione con una deliberazione, modificato in
qualche modo dalla Commissione e, oggi, è alla luce della
discussione consiliare. E' un procedimento chiarissimo, su cui non
mi pare che si possano fare delle polemiche scandalistiche.
Vorrei essere molto chiaro... potete risparmiarvi la battuta sul
fatto che... Milanesio sia sponsorizzato dalla Sitav..., non ho nei
confronti della Sitav nessuna coda di paglia, non ho mai fatto
mistero sul fatto che la Sitav aveva ed ha una condizione di
effettivo dominio in senso catastale e contrattuale.
Se un certo numero di Consiglieri avesse visto la vicenda non
con polemici para-occhi di natura politica, ma l'avesse vista con
il buon senso e avesse capito che c'è una vischiosità nelle
situazioni, che non si può cancellare con un atto amministrativo o
con un ordine del giorno o con una polemica in Consiglio o con la
"vendetta - Casinò n. 3", avrebbe capito che questa posizione è
oggettivamente dominante. Se si vuole arrivare ragionevolmente a
far sì che questa situazione non esista più in futuro, tenuto conto
che la gestione nel complesso è stata produttiva e sulla quale non
ci sono mai state grosse lamentele, se non degli infortuni di
carattere giudiziario; credo che ci sia la possibilità in termini
propositivi e concreti di fare questo passaggio. Se vogliamo
togliere la posizione dominante della Sitav, dobbiamo fare un
contratto che elimini quelle posizioni che vengono definite
dell'accerchiamento e restituire così alla Regione, che è titolare
della licenza, la possibilità in un tempo successivo di disporne
liberamente. Oggi noi di questo bene non ne possiamo di fatto
disporre liberamente.
L'avviso pubblico non è stato un'ipocrisia, ma una verifica. Dal
tipo di offerte che sono arrivate, abbiamo capito che l'interesse
non era così forte, era un interesse superficiale e non ha
suscitato quell'interesse come ci si augurava, verso gruppi o
Società di una certa importanza, di una certa dimensione, di un
certo peso e di una certa capacità operativa. Non voglio discutere
né la credibilità né l'operatività né la capacità delle Società che
hanno fatto le offerte, ma mi soffermo sulle valutazioni fatte
dagli analisti da noi scelti. Devo dire che sono un po' deluso,
perché mi aspettavo che altre Società potessero presentare domanda.
Il Consiglio non può buttare sempre tutto in politica con la "p"
minuscola, che non dà contributi positivi, ma sparge letame. Vi
siete chiesti perché la gestione della casa da gioco di Saint-
Vincent non fa così gola? Le cifre parlano chiaro.
Se avete letto la relazione della BAIN-CUNEO, avrete capito che
la conduzione della casa da gioco consente utili che, a prima
vista, sembrano elevatissimi, ma non lo sono a fronte del tipo di
investimento che un subentrante dovrebbe fare. Al subentrante non
basta una carta bollata, perché appena in possesso della
concessione deve "far sloggiare" delle persone da una loro
legittima proprietà, perché così sono il Billia e una serie di
attrezzature, servizi, terreni; che sono sorti in questi 40 anni,
senza che nessuno se ne lamentasse, senza che nessuno impedisse che
questo accerchiamento avvenisse, per cui questo contratto non può
che essere figlio delle situazioni precedenti.
Non si può imputare a questa Giunta di non aver cercato di
uscire dalla situazione con un colpo di fantasia. Io ne avrei fatto
a meno di questo colpo di fantasia, però ho accettato questo tipo
di proposta perché sono indifferente al tipo di soluzione che ne
può venire fuori, purché sia però una soluzione di tranquillità per
l'Amministrazione regionale e consenta un contratto uguale o
migliore del precedente. Questo avviso non è stato un gesto
ipocrita, ma la prova del nove che non c'è interesse a investire
centinaia di miliardi in un'operazione di questo tipo. Io ritengo
che la Sitav sia quella che ha maggiori interessi e maggiori
possibilità perché ha già fatto questi investimenti. Dovrà farne
solo di aggiuntivi che le richiederà la Regione; si era parlato di
140 miliardi di lire e poi si sono portati a 70, anche se io ero
contrario a ridurre questo tipo di discorso.
Chiunque dovesse subentrare deve sapere che, oltre ai 70
miliardi di lire, ne dovrà sborsare 200-250 che è quello che vale
la Società Sitav. Mi dovreste spiegare come fanno a tornare i conti
su una concessione novennale o dodicennale, a fronte di un esborso
di 320-330 miliardi di lire, che dà una redditività netta, per il
momento, di circa dieci miliardi all'anno quando va bene, tenendo
conto anche di una internazionalizzazione del gioco e dell'apertura
di nuove Case.
Vengo sovente considerato un semplicista, ma ho sempre fatto
questo tipo di valutazione e l'ho sempre comunicata a coloro con
cui discutevo di questo problema. Ne ho parlato con diversi
Consiglieri regionali, con diversi Presidenti della Giunta e non ho
mai nascosto la mia opinione; per cui oggi mi trovo qui a votare a
favore di una proposta della Giunta che conferma la validità delle
mie ipotesi. Quindi è con un atto di narcisimo - che potrei anche
risparmiarmi - che ho voluto dire quali sono sempre state le mie
opinioni. Sono coerente con me stesso, con le mie visioni e con le
opinioni che ho sempre avuto. Voto quindi senza nessuna
preoccupazione e senza nessun malinteso, a favore di una delibera
che ritengo giusta, corretta e documentata.
Vedremo poi quali saranno le posizioni della Sitav, chi sono gli
azionisti e come si sono verificate le "scalate". Qualcuno cerca di
demonizzare degli azionisti, ma l'unico che ha avuto il coraggio di
fare dei nomi è stato Riccarand.
C'è imbarazzo a parlare degli azionisti della Sitav e
soprattutto di quelli "neri", cioè quelli che hanno avuto delle
condanne e che sono stati allontanati ed attualmente privati del
diritto di voto e su cui c'è stato un procedimento di sequestro da
parte delle autorità giudiziarie e della stessa Società Sitav.
Vorrei chiedere ai Consiglieri e così capire se questi sono
considerati "neri" da tutte le forze presenti in questo Consiglio e
se c'è l'attitudine di pensare che esistano discorsi da tenere in
Consiglio, altri in Commissione, altri nelle Loggie eccetera...
Questo per capire l'atteggiamento e la valutazione di tutte le
forze politiche nei confronti di questi azionisti, perché se c'è un
demonio in alcuni azionisti, quelli che fanno capo alla VALSER,
secondo Riccarand, bisogna che il Consiglio ne dia una valutazione.
Quando parliamo di affidabilità, vogliamo capire che cosa intende
il Consiglio, in riferimento a certi soci, visto che alcuni sono
ritenuti affidabili e altri no: facciamone l'identikit.
La maggioranza non ha avuto problemi nell'affermare che alcuni
soci non erano affidabili; la chiarezza non va fatta sotto forma di
pettegolezzo o (scusate l'espressione) di sputtanamento o di
svillaneggiamento, ma con una pacata presa di posizione e di una
dichiarazione, altrimenti le difficoltà a cui andrà incontro la
Giunta saranno maggiori quando dovrà vedere se questi soci hanno
dato la scalata e se sono proprio questi i demoni da con-trastare.
Non ho fatto polemica, ma mi sono limitato a portare un contributo
a questa discussione a titolo personale, dicendo aper-tamente la
mia opinione e come si è giunti a questa conclusione che mi sembra
corretta e realistica. Può darsi che questa decisione verrà
impugnata perché quando ci sono degli interessi legittimi è chiaro
che chi crede di essere leso adirà a vie amministrative.
Questa mattina ho sentito sostenere nella riunione dei
Capigruppo che se ci si comportava in un certo modo si facevano gli
interessi della Sitav e se ci si comportava in un altro modo si
andava contro la Sitav. Io non ho paura di fare o di non fare gli
interessi della Sitav, ma vorrei che si facessero quelli della
Regione. Non demonizzo la Sitav, le do atto di aver gestito bene
nel complesso la Casa da gioco e non credo che questa discussione
debba farci accapigliare. E' stata scelta una strada e credo che la
Giunta e la maggioranza, per coerenza e per correttezza debbano
portare avanti questa scelta.
Al tunnel della trattativa si può uscirne con un contratto o
senza, ma non credo che si possa tornare indietro, almeno per la
maggioranza. Non criminalizziamo chi ha espresso delle opinioni e
le ha dette in un certo modo e non le ha mai nascoste facendone
mistero, perché io certe intimidazioni o certi messaggi che mi
giungono da strane vie non le accetto e li respingo nel modo più
assoluto. Non faccio riferimento al Consigliere Rollandin che è
intervenuto dicendo quello che pensa come sempre e portando un
contributo a questa discussione.
Presidente
Ha chiesto la parola il Consigliere Viérin,
può parlare.
Viérin (UV)
La présentation du dernier amendement de
la part du Président du Gouvernement m'a fait sourire. Je l'admets.
J'avoue ne pas avoir su garder un aplomb britannique. Mais, je
crois que la situation qui s'est créée et surtout le déroulement du
débat, nous fournissent suffisamment de justifications pour
sourire. En effet, et la dernière intervention du conseiller
Milanesio me fournit des éléments supplémentaires, je crois, que
nous pouvons affirmer qu'il s'agit d'une grande opération de
mystification-vérification et qu'il y a dichotomie toujours plus
évidente entre ce que l'on affirme et ce que en réalité l'on fait.
Je voudrais faire quelques exemples pour justifier ces
affirmations. Tout d'abord, l'avis public, une méthode, une
procédure, présentée comme la meilleure pour arriver à une
pluralité de candidatures. Nous en voyons aujourd'hui le résultat.
Une procédure, une méthode qui, par ailleurs, vient d'être démolie
par monsieur Milanesio.
Il est suffisant de reprendre ces argumentations et, à la
rigueur, définir cette procédure comme un coup de fantaisie, de
génie. Le président du gouvernement, pourrait la définir un coup
d'aile d'une colombe volant vers le soleil. Il l'a déjà fait pour
le budget. Il peut le faire également pour cette décision, qui se
révèle insuffisante, avec une volonté explicite d'éliminer les
autres candidatures pour avoir uniquement la Sitav comme
partenaire. C'est un choix, mais il faut en assumer l'entière
responsabilité, comme quelqu'un l'a déjà fait, et non pas se cacher
derrière un avis public, qui par ailleurs n'était pas tel.
Après la publication de cet avis public et la présentation des
différents dossiers, il y a eu exclusion de tous les autres
candidats, vu que seulement la Sitav remplissait les conditions
requises. Justifier cette décision sur la base d'un jugement
technique, à savoir que, les experts ont conclu que Sitav
uniquement remplissait les conditions, représente une fausseté! Là
encore, on ne veut prendre ses responsabilités. Ce n'est pas en
effet un jugement technique, il s'agit d'un choix politique.
L'expert, le consultant de l'Administration Régionale nous l'a
confirmé en occasion d'une audition de la quatrième commission. Il
suffit d'écouter l'enregistrement de cette séance pour démontrer
qu'il y avait d'autres possibilités.
L'expert a déclaré qu'il y avait des éléments pour justifier
l'acceptation et des éléments pour justifier le refus. Il nous a
dit que trois sociétés certainement ne remplissaient les
conditions, mais que, par contre, les trois autres les
remplissaient. Il y avait donc la possibilité d'analyser la
situation de ces trois sociétés et non pas, comme la majorité a
décidé, permettre exclusivement à une société, la Sitav, d'intégrer
ou de présenter de la documentation afin de mieux éclaircir
certains aspects qui avaient pas été définis à l'échéance fixée par
l'avis public.
Il s'agit de problèmes importants, ayant une implication sur la
responsabilité administrative et une conséquence directe sur les
événements successifs liés au renouvellement de la convention avec
la maison de jeu de Saint Vincent.
Mais il y a plus. Il y a des faussetés évidentes. Une
confrontation, un débat sur ces thèmes, aurait permis un
approfondissement de la part de tous les conseillers, en évitant de
recourir à des illé-galités ou à des illégitimités. La transparence
et la fiabilité des actionnaires, une des conditions fondamentales
justifiant le choix d'aujourd'hui, la composition de l'actionnariat
SFIT, la non cor-respondance entre les documents présentés et la
réalité actuelle, demander à toute l'assemblée de vérifier
aujourd'hui le bien fondé de ces déclarations, constituent des
exemples évidents. On a af-firmé ou pensé que l'on voulait
simplement pour perdre du temps parce que on était contraire au
choix politique de la majorité.
Je pense que nos intentions n'allaient pas dans cette direction,
mais qu'elles voulaient mettre tous les conseillers dans les
conditions les meilleures pour exprimer, sur la base de données
complètes, un jugement sur la proposition présentée. Mais, à la
présentation du dernier amendement je n'ai pu m'empêcher de
sourire, parce que, à mon avis, il démontre, par la majorité même,
le bien fondé des propositions que nous avions formulées. En effet,
comment interpréter autrement ce changement d'aptitude: "prima
delle parole trasparenza e affidabilità". Comment interpréter
différemment cet amendement!
A mon sens, tout d'abord il y a admission de la part du
Président du gouvernement que l'examen effectué jusqu'à aujourd'hui
n'a pas été suffisant. Si l'on demande expressément des
approfondissements ultérieurs, cela signifie que jusqu'à présent
l'examen n'a pas été suffisant et donc que l'une des conditions
essentielles établies dans l'avis public et sur la base delaquelle
la commission technique d'abord et le gouvernement ensuite a
effectué son choix, n'existe pas. Mais, si cette condition
essentielle n'existe pas, la requête d'un renvoi, que nous avions
présentée est justifiée.
La non acceptation de ce renvoi représente un fait grave, qui
ouvre les portes aux contencieux d'ordre juridique et administratif
que l'on voulait éviter au départ. Elle fait aussi planer le doute
sur cette assemblée quant à la volonté de la majorité et du
gouvernement de favoriser la Sitav en remettant en discussion toute
la procédure prévue avec l'avis public.
Comme conclusion, je crois que procéder dans cette direction
signifie aller contre les intérêts de l'Administration Régionale.
C'est un choix qui représente aujourd'hui, s'il est approuvé par le
Conseil, un point de non retour. On ne peut affirmer qu'aujourd'hui
le feu vert est donné à une opération qui pourra, à la rigueur, se
conclure d'une façon différente. Si je peux utiliser à mon tour
l'image du tunnel, aujourd'hui nous entrons dans un tunnel. Il est
vrai, il y a une issue pour ce tunnel, mais il n'y en a pas deux,
il n'y a pas de possibilités de retour. On entre dans ce tunnel et
on en sort avec la Sitav, uniquement avec une gestion Sitav pour
les prochaines années.
A cet égard je pense que le pouvoir contractuel de
l'Administration Régionale en est beaucoup amoindri. Nous aurons la
possibilité de le vérifier quand nous discuterons, successivement,
la convention.
Presidente
Ha chiesto la parola il Consigliere Faval,
può parlare.
Faval (UV)
La conduzione della vicenda relativa al
rinnovo della concessione della Casa da gioco di Saint Vincent mi
sembra emblematica nel metodo politico e amministrativo adottato e
inaugurato da questa maggioranza. Da una parte si fanno delle
dichiarazioni roboanti circa la necessità di assicurare la
centralità del Consiglio, la trasparenza degli atti politici ed
amministrativi e poi si fa esattamente il contrario. Questo
l'avevamo già constatato in altre occasioni, ma una delle più
eclatanti è stata senz'altro quella relativa alla legge sulle
nomine e oggi ci troviamo di fronte ad un altro episodio di questa
vicenda.
Qualcuno ha dipinto a tinte fosche la situazione di fronte alla
quale ci troviamo, per quanto riguarda il rinnovo della Convenzione
sulla concessione della Casa da gioco, mentre noi riteniamo che
nell'interesse dell'Amministrazione Regionale e quindi della
comunità valdostana tutta intera, bisognerebbe essere meno
partigiani e un po' più obiettivi. Qualcuno ha fatto appello,
chiedendo ai consiglieri regionali di usare il buon senso.
Un grande pensatore ha detto che il buon senso è senz'altro la
cosa più diffusa nel mondo, ma pare la meno usata. In questo caso
direi che, non solo manca il buon senso in chi richiede agli altri
di utilizzarla, ma addirittura non esiste un minimo di coerenza,
perché, tra le altre affermazioni che abbiamo udito in quest'aula e
nei locali nei quali ci siamo riuniti per affrontare questa
discussione, è emerso che la Giunta ha scelto di affidarsi a dei
consulenti perché non in possesso della "scienza" per valutare
correttamente l'insieme delle domande pervenute.
Vi leggo il documento a firma Marziano Pessina con il quale si
afferma che: "E' opportuno investire il Consiglio Regionale della
competenza di esaminare le singole domande presentate dagli
aspiranti, onde accertare il possesso dei requisiti e formare la
lista degli ammessi e quella degli esclusi, con motivata
decisione". Ritornando al documento del quale stiamo discutendo
oggi: "Esame delle istanze delle società interessate alla gestione
della Casa da gioco", la Giunta propone al Consiglio Regionale di
deliberare che "solo la Società Sitav" eccetera...
Ora noi, anche in relazione a quanto affermato dal consulente
che ha scelto la Giunta Regionale e non l'opposizione, abbiamo
ritenuto in aula di dover richiedere alcuni elementi di conoscenza
per agire così com'è indicato qui, vale a dire "accertare il
possesso dei requisiti e formare la lista degli ammessi e quella
degli esclusi". La Giunta invece ci dice che c'è una sola società
che ha i requisiti e tutte le altre sono escluse. Vorrei sapere, e
mi rivolgo a tutti i consiglieri della maggioranza che sono in
buona fede, se sono convinti di ciò che qualche suonatore di flauto
cerca di fargli fare. Hanno effettivamente riflettuto su ciò che
oggi il Consiglio Regionale e soprattutto la maggioranza stanno
facendo?
La responsabilità fondamentale mi pare, è quella di essere in
assoluta contraddizione con ciò che da una parte è stato loro
indicato dai Consulenti alla maggioranza stessa e dall'altra con le
affermazioni che la Giunta e di conseguenza la maggioranza, a suo
tempo, aveva fatto, quando aveva indicato un certo tipo di strada
da seguire. Non è solo una contraddizione in termini politici, ma
c'è una sostanza nei confronti della quale credo si debba procedere
con un minimo di prudenza. Ma c'è di più: il Dr. Pessina dice
inoltre che il bando dev'essere interpretato: "nel senso rigoroso
di conferire carattere necessario ed indefettibile all'idonea
documentazione di tutti i requisiti richiesti all'epoca, non
essendo possibile costringere l'Amministrazione ad una laboriosa
istruzione probatoria al riguardo, in sostituzione di una carente
ed insufficiente documentazione".
Se quanto il Consulente giuridico della Giunta Regionale afferma
è vero, mi pare sia del tutto palese come l'ultimo emendamento
presentato dal Presidente della Giunta sia in contrasto con questa
affermazione. Se si dice che l'idonea documentazione è
"indefettibile", vuol dire che questo requisito è posseduto. E'
allora in palese contraddizione con l'emendamento del Presidente
della Giunta il quale dice "in via preliminare, effettuare
ulteriori controllo su trasparenza e affidabilità". Signori, mi
rivolgo a tutti coloro che fanno parte della maggioranza e che sono
in buona fede: "riflettete su ciò che ci è stato indicato dai
Consulenti prescelti e su ciò che in questo momento state
facendo".
Presidente
La parola al Presidente della Giunta
Bondaz, può parlare.
Bondaz (DC)
Chiedo scusa ai Consiglieri intervenuti
per primi, ma cercherò di dare delle risposte partendo dagli ultimi
interventi anche se penso che quanto dirò non riuscirà a fare
breccia sulle posizioni ormai cristallizzate nell'interno del
Consiglio regionale.
Ci si è, a mio giudizio, lavati molto la bocca, parlando di
metodo politico da parte di alcuni consiglieri, quasi a voler
indicare che l'attuale Giunta regionale e la maggioranza, intendano
procedere con metodi politici non cristallini.
Devo ricordare ai signori consiglieri che, quando si è
presentata al Consiglio la deliberazione con cui è stato votato
l'avviso pubblico, già in quella sede i gruppi di opposizione,
astenendosi, hanno presentato una serie di valutazioni negative su
questo tipo di procedura, perché probabilmente erano adusi a venire
in Consiglio a portare una decisione preconfezionata nelle aule del
secondo piano, per la sua approvazione. Si è cercato di creare e di
dare qualcosa di nuovo nella vita politica e amministrativa della
Regione, indicando la strada, certamente difficile, foriera di
difficoltà, ma sicuramente si è data un'indicazione di pulizia nei
confronti dell'opinione pubblica.
Rivendico quindi a chiare lettere e senza nessun tentennamento,
che la proposta che si è fatta nel giugno dello scorso anno,
avrebbe potuto essere foriera di grosse valutazioni differenziate,
se non fosse successo qualcosa che non era immaginabile in quel
momento. Cioè che, soltanto 5 o 6 ditte presentassero delle
proposte, alcune delle quali, a detta di tutti, sono assolutamente
prive di fondamento, mentre su alcune c'è una certa discussione.
Sicuramente il tentativo che ha fatto l'Amministrazione, di
pubblicizzare in senso europeo la Concessione della Casa da gioco,
che a buon titolo è stata dichiarata come il primo Casinò d'Europa,
va a vanto della società che la gestisce e non certamente
dell'Amministrazione Regionale.
Ci siamo trovati di fronte ad alcune società che, per un motivo
o per l'altro, mancavano di determinati requisiti. Avevamo chiesto,
per esempio, che ci fossero società che avessero almeno dieci
miliardi di lire di capitale; se ne togliamo una, tutte le altre ci
hanno presentato un Consiglio di Amministrazione che avrebbe
demandato successivamente all'assemblea di portare il capitale
della società a dieci miliardi.
Dal punto di vista giuridico, ciò è inefficiente, perché gli
azionisti potrebbero essere assolutamente contrari ad approvare un
aumento di capitale di questo genere. Per cui l'avviso pubblico
doveva avere a nostro giudizio, in contrasto con le posizioni
personali di Milanesio, il senso di permettere all'Amministrazione
di scegliere tra società capaci, forti economicamente e soprattutto
con un manegement interessante. Ciò non è avvenuto, checché ne
possano dire i Consiglieri di maggioranza o di opposizione. Non si
può accettare ciò che dice la BAIN-CUNEO per una parte e non per
l'altra, o si accetta tutto o niente.
Vorrei infine ricordare e dire con assoluta serietà e serenità
che non è vero, a nostro giudizio, che l'Amministrazione Regionale
si trovi in una posizione di debolezza nei confronti della Sitav,
perché sarebbe stato vero se avessimo presentato una proposta di
deliberazione nella quale si dicesse "tout court" di trattare con
la Sitav, mentre vi abbiamo inserito dei punti che riteniamo
estremamente qualificanti e forti. Contesto quindi le affermazioni
dei consiglieri, secondo i quali l'accordo sarebbe già stato fatto.
Sfido tutti a confermare con oggettività una cosa di questo genere,
perché è falsa. La presidenza della Giunta non sa assolutamente
quale potrà essere la risposta della Sitav su alcuni punti
estremamente qualificanti, come l'accerchiamento, la revisione
dell'articolo 13 ed altri punti che sono inseriti nella
deliberazione.
Mi riferisco ai sorrisi del consigliere Viérin, che non mi può
to-gliere la possibilità di ridere, perché quando mi si dice che è
una contraddizione "in terminis" la richiesta che abbiamo fatto, io
rispondo che qui c'è della totale malafede, proprio perché
nell'accettazione di alcune ipotesi, che sono state avanzate dal
consigliere Bich nel suo intervento di questa mattina e che devono
avere l'assoluta certezza di essere false, perché ha ragione
Milanesio quando afferma che si parla tanto di azionariato, di
trasparenza, ma non si parla mai di affidabilità, salvo alcuni
consiglieri. Non c'è solo la trasparenza, c'è anche l'affidabilità
e riprendo le parole di Bich questa mattina quando afferma di
essere stato vent'anni in questa società e che può dire che il
manegement della società è buono, salvo poi fare contrarie
valutazioni per quanto riguarda l'azionariato. Signori consiglieri,
è la seconda volta che mi trovo ad affrontare una vicenda di questo
genere...
Nel 1976-77 quando si discusse il contratto, l'allora Presidente
della Giunta aveva fatto nominare una commissione consiliare
presieduta dall'amico scomparso Ramera o prima dal consigliere
Milanesio. Questa commissione ha lavorato e non abbiamo mai avuto
il piacere di vedervi il Presidente della Giunta, perché se ne
rimaneva rintanato nel suo ufficio del secondo piano e tirava i
fili come si tirano le marionette. Forse aveva ragione lui ed ho
torto io a cercare di creare un'immagine nuova nei rapporti col
Casinò...
D'altra parte, dicevo, la Giunta Regionale e la maggioranza
hanno l'obbligo di fare della scelte, di portare in Consiglio
regionale delle decisioni da prendere. Il discorso sulla centralità
del Consiglio è stato approfondito, specialmente nella IV
Commissione, che ha fatto reiterati rinvii, per avere nuova
documentazione, forse non completa come quella che stamattina ci ha
presentato il Consigliere Bich, il quale è sicuramente documentato
in modo "avvocatesco". Ma è proprio per le sue considerazioni che
abbiamo voluto inserire l'emendamento, perché riteniamo che, se
vere fossero, è in via preliminare che la Giunta, la quale dovrà
trattare questa Convenzione, stabilirà se sono vere o false. Se
avessimo accettato il discorso di un rinvio alla commissione, non
avremmo saputo dove arrivava, a quale mese e non a quale giorno.
Diciamoci le cose in faccia: l'Amministrazione Regionale si sarebbe
trovata in una situazione di ancora maggiore debolezza.
Si è parlato di scorrettezze, di posizione contro
l'Ammini-strazione Regionale. In Consiglio si può dire tutto ciò
che si ritiene opportuno però è altrettanto giusto che queste cose
vadano quanto meno smentite. L'opposizione ha finito il suo compito
quando dice che noi abbiamo fatto male. Ma il governo non può fare
errori, o meglio, cerca di non fare degli errori anche se in ciò
che fa può incontrare difficoltà e non definire in modo perfetto
atti amministrativi. Qui si è sempre parlato fin dall'inizio come
se discutessimo una conclusione.
Io credo che il dibattito tenuto oggi, è probabile che se noi
dovessimo arrivare ad una definizione con la Società Sitav - sempre
se avremo il mandato da parte del Consiglio e che comunque
riconfermo qui con tutta serenità d'animo che noi tratteremo con la
Società Sitav, ma che se non saranno accettate le condizioni che
noi abbiamo inserito nella delibera, noi non faremo la Convenzione
e non la presenteremo neppure in Consiglio.
(...Interruzioni...)
Potremo non concluderla, perché ci sono cose che non siamo
disposti a tralasciare. Il Consigliere Riccarand è aduso, è
abituato a far aleggiare certi termini su questo Consiglio, come
l'ombra della Procura della Repubblica o qualcosa del genere ed io
dico che "chi mal fa mal pensa" e mi scuserà perché le
responsabilità politiche a cui lui ha fatto riferimento noi ce le
assumiamo, come lui si assumerà le sue. I discorsi e le
insinuazioni verso altre responsabilità di vario genere mi sembrano
sconvenienti e scorrette, soprattutto per un Consigliere Regionale
nell'esercizio delle sue funzioni.
Il Consigliere Regionale dev'essere assolutamente libero di dire
ciò che ritiene opportuno nel bene e nel male. Proprio per questo
lo Statuto della nostra Regione ha concesso l'immunità ai
Consiglieri regionali. Caro Riccarand, io non sono abituato a
venire in Consiglio e sentirmi dire che ho avuto degli "incontri"
con i dirigenti Sitav. Certamente che li ho avuti, perché, come
Presidente di Giunta ho dei precisi obblighi e delle necessità di
rapporti fino a quando non viene a scadere una certa Convenzione,
per cui, una volta al mese o ogni due mesi, ho dei colloqui con
tale Società: è un fatto di ordinaria amministrazione.. Se poi con
questo si vuole intendere che in questi incontri sia stata indicata
o stabilita una serie di ipotesi di proposte, questa è un'illazione
priva di fondamento, per quanto mi riguarda.
Nella delibera abbiamo proposto che intendiamo rispettare le
cose che sono state decise dal Consiglio nel bando, perché, se così
non fosse, non eserciteremmo il potere esecutivo nei modi e nei
termini regolari e democratici della questione. Mi scusi,
Consigliere Riccarand, ma lei dice che ci troviamo in cattive acque
verso la Sitav (di cui non sono sicuramente un amico dal momento
che gli amministratori della Società che hanno fatto la scalata, ma
non certamente aiutati da noi, hanno avuto il buon gusto e li
ringrazio, di dichiarare ai giudici nel procedimento di Torino, che
io ero considerato un loro nemico), perché il 1991 è stato per la
Sitav un anno negativo. Ma questo non si può attribuire ad una
mancanza di capacità gestionale da parte della Società Sitav.
Io caro Riccarand, ho sempre apprezzato il suo modo di far
politica, ma qui mi sembra che veramente si raggiunga il ridicolo
perché una società va valutata per quello che ha fatto, anche se
può succedere che in un anno particolare ci siano state delle
difficoltà per cui ci può essere stata una riduzione di introiti,
ma non si può certo valutare le capacità di una Società solo su un
fatto ipotetico che il 1991 sia stato negativo. Nel caso di vendita
di una Società, i commercialisti e gli avvocati verificano i
bilanci degli ultimi 3 o 5 anni prima di avere una valutazione
completa, ma mai un unico e solo singolo bilancio, perché questo
sarebbe assurdo e privo di significato economico, finanziario e
gestionale.
Signori consiglieri io devo ricordare che ci troviamo per
approvare o non approvare una proposta di delibera per una delega
alla Giunta, che stabilisce il fatto che cinque società non hanno
le ca-ratteristiche, ma nessuno ha sprecato una parola per dirmi
quale altra società avrebbe avuto le caratteristiche per
partecipare a questo concorso. Si è demolita l'ipotesi di
trattativa unica con la Sitav, ma nessuno si è permesso di dire che
la FINOPER o la GIMA, per esempio, sarebbero state delle buone
società.
(...Interruzione...)
Non è il teatro dell'assurdo... perché qui si discute su una
delibera della Giunta che stabilisce e che chiede la delega per la
trattativa con la Sitav. Se il Consigliere Bich aveva e riteneva
che ci fossero delle altre società interessate...
(...Interruzione...)
Presidente
Consigliere Bich, se vuole lasciare terminare
il Presidente della Giunta...
Bondaz (DC)A nostro giudizio la FINOPER non aveva il requisito
del capitale sociale e si era anche scritto in delibera.
(...Interruzioni...)
Presidente
Io chiederei ai Consiglieri di lasciare
terminare il Presidente della Giunta, eventualmente potranno sempre
dire qualcosa nella dichiarazione di voto.
Bondaz (DC)
Io stesso ho chiesto alla BAIN-CUNEO come
mai avesse avuto delle perplessità e la risposta c'è stata e anche
se non mi è piaciuta, la riporto ugualmente. Mi è stato risposto
così: "Vede Presidente, noi che siamo abituati a trattare con
grandi società e siamo abituati a fare verifiche e bilanci, a noi è
stato molto semplice schiacciare un bottone e constatare che questa
FINOPER aveva un fatturato di 500 o 600 miliardi, anche se non ha
dei requisiti totali, non ci siamo sentiti in grado di dire che una
società con un fatturato di 500 miliardi non potesse essere idonea
a gestire una casa da gioco". Questa risposta, ripeto, non mi è
piaciuta.
(...Interruzioni...)
Non diciamo le cose travisando le parole perché questo può fare
comodo o per una tesi o per l'altra... Va a schiaccarlo tu... così
vedi che cosa viene fuori.
Per quanto riguarda l'azionariato così in discussione, credo che
sia stato sottovalutato ciò che abbiamo cercato di fare capire sia
in Commissione che in Consiglio, ma invano. Io credo che al di là
di quello che è stato detto e che dovrà essere anche dimostrato -
il fare inserire (sempre dopo una valutazione sulla gestione che
ri-uardano la trasparenza e l'affidabilità e l'antiriciclaggio) una
clausola di questo genere nella Convenzione, vuol dire che questa
sarà la Convenzione e se mancherà questo tipo di valutazione noi
non ne accetteremo il discorso. Questo perché noi dobbiamo essere
garantiti sulle votazioni. Inserire un membro nel Consiglio di
am-ministrazione può essere una cosa buona perché può vedere
all'in-terno alcune cose, ma questo non è sufficiente a bloccare
eventuali ipotesi di iniziativa di altri consiglieri
dell'amministrazione.
Dobbiamo quindi inserire delle clausole nella Convenzione, che
ci permettano veramente di poter controllare una trasparenza anche
per il futuro. Non per oggi, ma per il futuro perché durante il
tempo che passerà tra oggi ed il momento della convenzione, è
probabile che l'azionariato (dato che è un fatto di contrattazione
e mobilità) può cambiare. Ciò che conterà non è ciò che si è deciso
oggi, ma ciò che ci sarà il giorno prima dell'approvazione,
dell'eventuale convenzione. L'azione può essere venduta, ceduta,
messa in pegno eccetera...
Si è detto che l'azionista sarebbe debole perché non esiste un
sindacato di blocco e a quanto ci risulta nell'ultimo Consiglio di
amministrazione, c'è stata una votazione che ha superato di gran
lunga il 71 per cento.
(...Interruzione...)
Scusatemi sigg. Consiglieri,ma nelle Assemblee tutti hanno
diritto di voto e quindi o si vota o non si vota e quindi tutti
hanno diritto di accettare o di non accettare certe proposte. Ora
noi nello statuto della Società Sitav, abbiamo la clausola di
gradimento, per cui questo è un dato positivo dato che non credo ci
siano possibilità di modificare l'assetto o quanto meno il
gradimento da parte del Consiglio di Amministrazione (questo è
scritto nello statuto della Società).
Devo ricordare al consigliere Bich che il 51 per cento si
riferisce unicamente alle assemblee straordinarie, non a quelle
ordinarie. Può darsi che questa delibera sia incompleta e
imperfetta, ma cre-do che, se il Consiglio regionale l'approverà,
sicuramente il nuovo contratto sarà migliorativo per quanto
riguarda l'Am-ministrazione perché ci sono delle clausole dalle
quali non si potrà recedere...
Non so se la Sitav sarà d'accordo, ma l'Amministrazione
regionale avrà finalmente una maggiore tranquillità. D'altra parte
se ci sono difficoltà con le azioni VALSER ripeto, non è
sicuramente questa Giunta che ha aiutato direttamente o
indirettamente gli azionisti perché facessero parte della
Sitav.
Oggi ci troviamo a gestire una situazione che non è dipesa da
noi e questo bisogna dirlo per onestà e per oggettività. Non mi
dilungo perché la cosa più difficile è far sentire ai sordi, per
cui spero che il Consiglio Regionale approvi questa deliberazione
di delega alla Giunta, che può essere l'inizio di una nuova era nei
rapporti Regione-Casinò.
Presidente
La discussione è chiusa, si procede alla
votazione del punto n. 21. Ci sono 3 emendamenti: 2 presentati dal
Presidente della Giunta e 1 dal Consigliere Riccarand. Proporrei di
votare secondo l'ordine di presentazione degli emendamenti rispetto
al deliberato. Il primo emendamento da votare è quello presentato
dal Presidente della Giunta per ultimo e cioè al punto 2, al II°
Capoverso, prima delle parole "trasparenza e affidabilità", bisogna
aggiungere: "in via preliminare effettuare ulteriori controlli
sulla...." e così di seguito.
Ha chiesto la parola il Consigliere Riccarand, può parlare.
Riccarand (VA)
Questo emendamento come ha già detto il
consigliere Viérin, rappresenta la conferma evidente della
contraddittorietà di questa deliberazione, perché da una parte
abbiamo una premessa in cui si dice che erano stati chiesti
determinati requisiti, tra cui l'affidabilità e la trasparenza ed
abbiamo accertato che solo la Sitav ha prodotto compiutamente la
documentazione idonea ad attestare il possesso dei requisiti e poi
dopo, nella parte deliberativa come primo punto, affermiamo che è
necessario un approfondimento. Questa è una contraddizione
evidentissima che percorre tutta la deliberazione.
I punti della parte deliberativa, in realtà, riguardano degli
obiettivi da perseguire nel corso della definizione della
convenzione, ma i criteri della trasparenza e dell'affidabilità
dovrebbero essere acquisiti in partenza, per iniziare la trattativa
che nella premessa si danno per acquisiti.
Quello che c'era nella parte deliberativa al punto 2, sulla
trasparenza ed affidabilità, riguardava il problema del controllo
successivo sull'evoluzione della Società, non il dato di partenza
che è scontato. Questo è il segno più evidente della debolezza e
della contrarietà di questa deliberazione. Sull'emendamento mi
astengo perché è contraddittorio rispetto alla deliberazione.
Presidente
Chiede la parola il Consigliere Bich per
dichiarazione di voto.
Bich (Ind)
In geometria questo emendamento penso si
chiami dimo-strazione per assurdo. Come diceva Riccarand mancano i
cen-trali del bando e cioè l'affidabilità e la trasparenza
dell'azio-nariato. Quindi voto contro.
Presidente
La votazione è aperta.
Esito della votazione:
Presenti: 34
Votanti: 34
Astenuti: 4
Rifacciamo la votazione perché qualcosa non ha funzionato nel
Computer. Ci segnala che hanno votato tutti mentre invece i
presenti sono 35 e ne risultano 34. Il computer dava una completa
votazione mentre non può essere. Io propongo di rifare la
votazione.
Ha chiesto la parola il Consigliere Voyat, per mozione d'ordine,
può parlare.
Voyat (UV)
Grazie. Non vorrei che ogni volta si
cambino i termini delle questioni perché questo era già successo
una volta con il suo predecessore e lo stesso aveva detto che se un
consigliere è presente e non infila la scheda, non partecipa alla
votazione.
Le interpretazioni sono allora di convenienza! Io sostengo che
le votazioni non vanno mai rifatte.
Presidente
Io mi fido dei tecnici addetti al computer
i quali mi dicono che la scheda era inserita e che il computer non
l'ha presa. Chiedo di procedere alla votazione.
Ha chiesto la parola il Consigliere Lanièce, può parlare.
Lanièce (DC)
Siccome io ho detto che non mi stavano
prendendo il voto ed avevo così espresso la mia volontà a votare,
chiedo che non mi venga impedito il voto. Se il computer non
funziona non è democratico impedire ad un consigliere di
votare!
Presidente
Io do ancora la parola al Consigliere
Gremmo però direi di non continuare con una discussione di questo
genere che è...
Gremmo (UAP)
Volevo fare un'osservazione perché
rimanga a verbale.Ha torto il Consigliere Voyat quando dice che non
si seguono le norme. Il Presidente ha relazionato
correttamente.
Le macchine non sbagliano. Infatti il computer non ha registrato
il voto di Lanièce perché avvenuto dopo la chiusura della
votazione, altrimenti l'avrebbe preso. Siccome il voto è avvenuto
dopo, noi dobbiamo prenderne atto, altrimenti commettiamo
un'irregolarità. Pur rammaricandocene, il Consigliere Lanièce ha
votato dopo. Questa è la lettura storica di quello che è avvenuto,
tutto il resto è grave.
Presidente
Continuo a ripetere che non ha votato dopo. La
macchina non ha accettato la scheda. Qui esiste lo stampato. Direi
di votare nuovamente sull'emendamento proposto dal Presidente della
Giunta.
La discussione sul funzionamento delle macchine si può fare in
altra sede. Ora votiamo.
(Registrazione non comprensibile. Interviene il Consigliere
Voyat, per mozione d'ordine, l'Assessore all'Agricoltura
Forestazione e Risorse Naturali Lanièce ed i Consiglieri Gremmo e
Maquignaz).
Maquignaz
(AI)
Non ho votato semplicemente per
il fatto che Gremmo ha posto una questione di interpretazione; per
quanto mi riguarda posso considerare buono il voto di Lanièce. La
cosa va chiarita.
Presidente
Signori consiglieri, se la questione sta in
questi termini, visto che alcuni non intendono votare bloccando
l'elaborazione dei dati, chiedo che venga sospeso il Consiglio e si
riunisca la Commissione per il regolamento in modo che
successivamente si possa procedere.
I consiglieri componenti la Commissione per il regolamento sono
pregati di riunirsi in modo che il tecnico spieghi a tutti come ha
funzionato la macchina e dopo procederemo.
Si dà atto che il Consiglio è sospeso dalle ore 18,57 alle ore
19,20
Presidente Chiedo ai consiglieri di prendere posto per votare in
modo ordinato. Nella riunione della Commissione per il regolamento,
dopo una discussione sul fatto che era stato appurato che il
Consigliere voleva votare ma, per un disagio tecnico il voto non è
stato accettato, si è valutato di procedere nel seguente modo, se
il Consiglio è d'accordo.
Annulliamo la votazione avvenuta e rifacciamola verificando in
seguito, in un'apposita riunione della Commissione stessa, la
casistica di situazioni analoghe. Sarà poi la Commissione che farà
proposte al Consiglio sul comportamento da seguire. Ora chiedo di
votare sull'annullamento della votazione che era stata già
eseguita. Chi è d'accordo per l'annullamento vota sì, chi non lo è,
vota no. I Consiglieri possono votare.
Esito della votazione:
Presenti: 35
Votanti: 35
Astenuti: 3 (Gremmo, Bich e Mostacchi)
Favorevoli: 32
Il Consiglio approva.
Questa votazione annulla la precedente. Ora procediamo alla
votazione dell'emendamento proposto dal Presidente della Giunta al
punto 2 del deliberato e di cui il Presidente ne ha già dato
lettura.
Presenti: 35
Votanti: 35
Astenuti: 4 (Maquignaz, Lanivi, Gremmo e Riccarand)
Maggioranza: 18
Favorevoli: 18
Contrari: 13
Il Consiglio approva.
Si vota sull'emendamento proposto dal Consigliere Riccarand. Ci
sono diversi punti, per cui chiedo a Riccarand se si può votare in
blocco o singolarmente. Allora votiamo singolarmente su ogni punto.
Do lettura del primo punto:
Emendamento Nel punto relativo all'ampliamento togliere la
parola "essenzialmente".
Ha chiesto la parola il Consigliere Riccarand, può parlare.
Riccarand (VA)
Spiego questo emendamento, che non è
ininfluente, anche se si tratta solo di togliere l'espressione
"essenzialmente". Mi riferisco al testo della Commissione che dice:
"Ampliamento dell'area destinata ai giochi utilizzando
essenzialmente in modo più razionale le strutture esistenti, ad
esempio l'Hôtel Billia, Hôtel du Parc, garages coperti,
eccetera".
Questa formulazione, a mio avviso va bene, se togliamo
"essenzialmente". Su questo discorso dell'ampliamento si sono
scontrate due tesi che non erano solo una contrapposizione tra
minoranza e maggioranza, ma che passavano anche all'interno della
maggioranza, fra chi sosteneva che bisognava andare ad un
ampliamento che prevedeva la costruzione di nuove strutture e chi
sosteneva invece che bisognava ampliare eventualmente, ma sulle
strutture esistenti, che poi è stata la tesi della Commissione.
All'ultimo momento è stato inserito questo "essenzialmente", che
vanifica il deliberato della Commissione, perché, se diciamo
"utilizzando in modo più razionale le strutture esistenti" diciamo
una cosa precisa, mentre con l'"essenzialmente" lasciamo porte
spalancate ad un discorso di ampliamento "tout court", cioè di
realizzazione di nuove strutture.
Se ci muoviamo sulle strutture esistenti, come tra l'altro hanno
chiesto i lavoratori della Casa da gioco, le forze sindacali,
eccetera.., credo che la formulazione abbia un senso. Se lasciamo
"essenzialmente", scegliamo l'indeterminatezza che lascia aperta
qualsiasi prospettiva, per cui propongo di toglierlo.
Presidente
Ha chiesto la parola il Presidente della
Giunta Bondaz, può parlare.
Bondaz (DC)
A nome della maggioranza, dichiaro che
voteremo contro.
Presidente
Dichiaro aperta la votazione sul primo
emendamento del Consigliere Riccarand:
Presenti: 34
Votanti: 34
Maggioranza: 18
Favorevoli: 16
Contrari: 18
Il Consiglio non approva.
Il secondo emendamento del Consigliere Riccarand:
Emendamento Sostituire il punto relativo alla rottura
dell'accerchiamento, con il seguente:
"rottura dell'accerchiamento", con clausola che preveda il
passaggio alla regione entro il termine della convenzione, di tutti
i beni ritenuti dall'amministrazione regionale funzionali
all'attivita' della Casa da gioco.
Sarà allegato, come parte integrante della convenzione, un
prospetto con i beni che devono essere trasferiti alla regione, con
la stima concordata sul valore di tali beni, e con il programma
graduale delle acquisizioni e dei relativi versamenti a carico
della regione".
Il Consigliere Riccarand, intende illustrare l'emendamento, può
parlare.
Riccarand (VA)
Credo che questo sia un punto molto
importante. Qui si enfatizza molto la strategia della rottura
dell'accerchiamento, dimenticando con un po' di superficialità che
in passato si sono messe clausole di questo tipo - in particolare
nella Convenzione del 1977, che poi è la base del contratto in
scadenza - che era previsto che la Sitav cedesse gratuitamente alla
Regione 25.000 mq. di terreni di sua proprietà a Saint Vincent.
Successivamente questi 25.000 diventarono 12.000 e poi
zero.
Allora, o noi riusciamo nella Convenzione a mettere clausole
molto precise o, se rimandiamo questa rottura dell'accerchiamento,
alla fine della Convenzione, sulla base di una perizia da fare fra
10 an-ni e poi sull'eventuale acquisto da parte della Regione, vuol
dire che non se ne farà niente. La formulazione che propongo è
invece molto più precisa.
Si chiede che alla Convenzione, che verrà fatta tra Regione e la
Società contraente, sia allegato come parte integrante della
Convenzione stessa, un prospetto dei beni e proprietà che la
Regione ritiene opportuno acquisire per rompere questo
accerchiamento, la stima già concordata sul valore di questi beni e
quindi il programma graduale delle acquisizioni e dei relativi
esborsi a carico della Regione. Così al momento in cui facciamo la
Convenzione, abbiamo la certezza di quali beni vengono acquisiti
dalla Regione, entro quali tempi e con quali costi.
Presidente
Chiede la parola il Presidente della Giunta
Bondaz, può parlare.
Bondaz (DC)
La maggioranza voterà contro questo, per
non ripetere a tutti gli emendamenti del Consigliere
Riccarand.
Presidente
Chiede la parola il Consigliere Bich, può
parlare.
Bich (Ind)
Questo emendamento, presentato dal
Consigliere Riccarand, mi sembra più che ragionevole, perché dà
garanzia all'Am-ministrazione Regionale di poter seguire un
programma di acquisizione di immobili e di strutture.
Questa sindrome dell'emendamento è una storia vecchissima, che
parte forse dall'inizio dell'attività della Casa da gioco e di cui
si è parlato moltissimo. Una prima ipotesi di rottura
dell'accerchia-mento era già stata fatta nel rinnovo contrattuale
del 1965 e si erano stabiliti anche dei valori, si erano dati dei
parametri, si era parlato di ampliamento della Casa da gioco e di
acquisizione di una serie di strutture. Ebbene, noi tutti sappiamo
che al termine di quella Convenzione non è stato rotto nessun
accerchiamento, tant'è vero che oggi siamo nuovamente qui a
discutere di questo problema; non solo, ma si sono trovati i modi,
le giustificazioni, gli arbitrati e quanto era necessario, per
superare quel tipo di Con-venzione, senza che la Sitav venisse
coinvolta nella Convenzione che aveva sottoscritto.
Chi doveva eseguire questo atto di rottura dell'accerchiamento
allora, è oggi un autorevole consigliere di questa maggioranza, che
poco fa si è eretto a persona imparziale e ad osservatore esterno
dei mega-movimenti dell'Amministrazione nel circolo virtuoso, per
il rinnovo della concessione del Casinò. Si sta ripetendo, come se
fosse una macchina elettronica con relativo programma, esatta-mente
quel che è successo dal 1965 in avanti, in quel decennio lì. La
storia si ripete pari pari, aritmeticamente, schematicamente.
Allora qui si chiedono garanzie migliori.
Il discorso che fa il consigliere Riccarand è ragionevole ed
equilibrato: sapere prima quanto, quando e in che modo, con tempi e
scadenze precise; è dignitoso per l'Amministrazione pubblica.
Viceversa, l'indeterminatezza di questo fatto vuol dire tutto e
niente: "alla scadenza della convenzione" è lontano, rimandiamo il
tutto.
Ecco perché mi sembra che la proposta fatta da Riccarand sia
accettabile e dia la certezza all'Amministrazione di uscire da una
condizione di sub-alternanza, di disagio e di vincolo per
l'Amministrazione stessa. Non è sufficiente, mi consenta
Presidente, la semplice dichiarazione che la maggioranza vota
contro, solo perché è un emendamento di Riccarand.
Rollandin (UV)
Vue que la majorité va repousser cet
amendement; je pose une question, qui pouvait être posée au moment
de discuter la délibération dans son ensemble: quelle est
l'indication de la majorité par rapport à ce thème: transfèrement
des propriétés?
Presidente
Chiede la parola il Consigliere Riccarand,
può parlare.
Riccarand (VA)
Credo che questo sia un punto molto
importante su cui l'atteggiamento di chiusura della maggioranza è
estremamente preoccupante. Il testo proposto dalla maggioranza, in
sostanza, ci dice che tra undici anni verrà fatta una valutazione,
con la perizia redatta da una terna di esperti, uno della Regione,
uno della Società ed il terzo nominato dal Presidente del Tribunale
della Regione; essa valuterà il valore di, non siamo esattamente
quali beni, e la Regione potrà eventualmente acquisirli.
Chiamare questo rottura dell'accerchiamento vuol dire prendersi
in giro, perché non c'entra niente con la rottura
dell'accerchiamento, in quanto non sappiamo assolutamente fra
undici anni quale valore avranno questi terreni e se la Regione
potrà acquisirli.
Con questo sistema arriveremo alla fine della convenzione senza
avere acquisito niente. Invece la formulazione che proponevo mi
pareva andare nel senso che, fin dal momento in cui si approvava la
Convenzione, si aveva una scaletta precisa per raggiungere
determinati risultati.
Presidente
Ha chiesto la parola il Consigliere Bich,
per mozione d'ordine, può parlare.
Bich (Ind)
Il testo della commissione prevedeva tre
anni ed era diverso da questo. Avevamo detto "rottura
dell'accerchiamento con clausola che consenta alla Regione entro
tre anni dalla stipula della convenzione di acquisire tutti i beni
ritenuti." Non ha senso "entro il termine".
Possono essere dati dopo la convenzione? Succede nuovamente
esattamente ciò che è capitato dal 1965 al 1977. Come si può
rompere l'accerchiamento dopo la convenzione! Mi sembra demenziale
questo fatto! Chiedo che sia prodotto il verbale della commissione;
dica il Presidente se non è cosi...entro il termine della
Convenzione non ha senso.
Presidente
Chiede la parola il Presidente della
Commissione, Chenuil, può parlare.
Chenuil (PCI-PDS)
Ho ancora qui gli emendamenti,
scritti a mano, che poi sono stati riportati sul testo dalla
Commissione. Il testo originale della Giunta era "al termine"; noi
l'abbiamo modificato, mettendo "entro il termine" e in ogni caso
abbiamo modificato solo questo in commissione. E' chiaro, Bich?
Vuol dire che può partire fra un anno, fra due, mentre "al termine"
significa che bisogna aspettare tra dieci anni.
Presidente
Il testo pervenuto dalla commissione è
uguale a quello prodotto al Consiglio, quindi direi che possiamo
continuare con la votazione dell'emendamento di Riccarand.
Chiede la parola il Consigliere Lanivi, può parlare.
Lanivi (AI)
Solo per esprimere voto favorevole
all'emendamento, perché affronta il nodo centrale e cruciale nel
rapporto tra Regione e gestore della Casa da gioco.
Presidente
Chiede la parola il Consigliere
Rollandin, può parlare.
Rollandin (UV) L'indication que j'ai posée ne veut pas être une
provocation, mais une aide pour résoudre un autre problème.
Quelqu'un avait rappelé que dans cette même délibération on parle
de maintenir des rapports avec les communautés locales intéressées,
mais je crois que l'unique possibilité d'intervention de la part
des Communes, est de savoir les adresses qui peuvent être menées
comme stratégie sur les terrains concernés, par exemple, ou au
niveau des interventions.
Mais, si l'on n'a pas la possibilité de savoir au préalable dans
quelle période au moins seront achevées ces opérations, où et
comment peut-on intervenir? "Entro il termine", mais s'il n'y a pas
la volonté de le faire, cela signifie que personne ne le fera.
L'indication principale que je crois importante c'était de
mettre un terme, tout en sachant que par la suite il pourra être
dépasser. C'est la base pour faire clarté sur un rapport que tout
le monde veut d'un certain niveau.
Conseillers, si quelqu'un allait chercher une autre société pour
gérer le Casinò, qu'est-ce qui se passerait? Réponse: ce serait
presque impossible, compte tenu que tous les terrains, toutes les
propriétés sont d'une autre société. On discutera de ce thème après
l'échéance de la convention, mais il est impossible de prévoir
d'autres solutions!
Presidente
Chiede la parola il Consigliere Milanesio,
può parlare.
Milanesio (PSI)
Credo che le modifiche che la
commissione ha fatto sono state meditate e hanno un senso. Si dice
"entro il termine" e non "al termine", e questo si spiega; poi si è
messo un altro paletto dicendo che la perizia sarà fatta non oltre
il penultimo antecedente anno alla scadenza della convenzione. Qui
ci si garantisce la possibilità di acquisire da parte della
Regione, con atto unilaterale, una volta fatto l'accordo, pagando,
certo... pagando... secondo una perizia. Perché si è mantenuta
questa discrezionalità? Non già per fare i furbi!
Intanto non sappiamo ancora esattamente quali sono i beni che
devono essere realizzati, perché non ne conosciamo la
configurazione finale. Bisognerà che nel contratto si prevedano
queste cose. Se, per esempio, noi compriamo dall'eventuale Società,
subito o domani mattina, questa società non ha rischiato
niente!
Se invece noi compriamo alla fine della concessione e di
conseguenza la paghiamo alla fine, è chiaro che è stato il
concessionario che ha sborsato inizialmente i soldi ed ha
investito; se invece noi compriamo subito è come se finanziassimo
il concessionario. E' un'imbecillità sul piano finanziario, non
politico, perché sul piano politico non si può sostenere tutto.
Si dice sempre che tante Giunte e tanti Consigli comunali non
hanno fatto applicare la convenzione della Sitav, ma io credo che
Giunte e Consigli che si succederanno a questo avranno tutto il
tempo per farlo applicare.
Presidente Chiede la parola il Consigliere Voyat, può
parlare.
Voyat (UV)
Qui si ripete la discussione che si era già
fatta in commissione e pertanto io dichiaro il mio voto favorevole
all'emendamento, in quanto già a quel momento avevamo detto che, se
la convenzione riporta quanto previsto da questo deliberato, evince
fortemente la non volontà di arrivare all'acquisizione, perché una
valutazione fatta oggi è molto diversa da una che si farà tra otto
anni.
Se l'amministrazione dovrà pagare in un anno, potrebbe avere
delle difficoltà a sborsare questa somma tutta d'un colpo. In
commissione si diceva che, nel limite di un tempo massimo, si
doveva fare una valutazione con un programma di acquisizione da
parte della Regione, con l'esborso annuale in diversi anni. Se si
vuole veramente arrivare ad acquistare queste proprietà, dev'essere
fatto in questo modo, nel giro di "tot anni"; si deve fare la
valutazione con un programma di acquisto di "tot lire". Se la
valutazione viene fatta fra otto anni, è chiaro che se oggi il
prezzo può essere considerato di 150-200 miliardi, tra otto anni
sarà ben più alto e noi non sappiamo se a quel momento la Regione
avrà la possibilità di sborsare tutta la somma in un anno solo.
Qui viene a cadere ciò che diceva il consigliere Milanesio e
senza ripetere ciò che è stato detto in Commissione in quel famoso
scontro, che coloro che erano presenti si ricordano, se si vuole
l'interesse dalla Regione la valutazione bisogna farla entro 2-3
mesi e le proprietà vengano pagate nel giro di 3-4 anni alla
Sitav.
Presidente
Chiedo ai Consiglieri che prima di fare le
dichiarazioni di voto, ci pensino due volte, perché poi non si può
più intervenire, se non per fatto personale o per mozione d'ordine.
Questo per non creare confusione.
Ha chiesto la parola il Consigliere Bich, può parlare.
Bich (Ind)
Lei ha ragione su questa interpretazione del
regolamento, ma la mia richiesta di parola per dichiarazione di
voto era intempestiva e quindi mi atterrò più scrupolosamente alle
consuetudini del regolamento stesso, però la possibilità del doppio
intervento c'è sempre stata. Vorrei solo far presente quanto il
criterio enunciato un momento fa, - per cui sarebbe conveniente per
l'Am-ministrazione acquisire questi beni immobili il più avanti
possibile - mi sembra esattamente l'opposto; è come se noi avessimo
un'area e su di essa chiedessimo a qualcuno di investire per
settanta miliardi e poi acquisirla dopo che i settanta miliardi di
lire sono stati investiti. Questo è nettamente sconveniente per
l'Am-ministrazione, mi pare, anche se non sono un esperto in
materie immobiliari.
Fra 9-10 anni, facciamo l'espertiva su un capitale che la Sitav
ha investito e che alla Regione costerà anche col plusvalore ed il
ricarico. Questo è fuori da qualsiasi logica economica e
finanziaria. Se vogliamo fare l'interesse dell'Amministrazione,
stimiamo ed acquistiamo subito in modo che si investa sul nostro.
Un'operazione intelligente mi pare debba essere questa.
In commissione siamo stati tacciati di imbecillità, però secondo
me, l'emendamento di Riccarand è un passo avanti, ma è poco perché
dovremmo metterlo in termini. Il concessionario, a quel punto,
interverrà sui beni dell'amministrazione pubblica, anche se ne ha
facoltà d'uso, anche se ha il comodato. Così si fa un intervento
razionale!
Presidente
Chiede la parola il Presidente della Giunta
Bondaz, può parlare.
Bondaz (DC)
Torno a ripetere ciò che ho detto più
volte: ci troviamo di fronte ad una delega per trattare. E'
evidente che la delega se viene votata, dev'essere la più ampia
possibile, per permettere all'Amministrazione di trattare con la
controparte avendo tutte le possibilità di giocare le proprie
carte.
Quando si scrive - tra l'altro questo è un emendamento della
commissione e non una proposta della Giunta - "entro il termine
della convenzione" non vuole dire fra nove, sette o dodici anni.
Credo che questo potrà essere fatto tranquillamente nei tempi che
l'amministrazione riterrà più opportuni. Tengo a precisare soltanto
che per quanto riguarda la rottura dell'accerchiamento, è una delle
clausole prioritarie nella convenzione che si dovrà andare a fare
con la società, se ci sarà la delega.
Non vorrei che qui si trasferissero i termini della discussione,
per cui la rottura dell'accerchiamento ci sarà soltanto se questo
avviene fra tre anni e non fra otto-nove. In questo momento, al di
là delle valutazioni di ordine politico, siamo nell'impossibilità
di sapere quali sono gli investimenti (sappiamo l'ammontare circa)
e quali sono le murature che devono essere poste alla base di
questo investimento. Per cui io credo sia giusto che
l'amministrazione sia in grado di poter trattare con ampiezza la
convenzione; probabilmente ci saranno punti sui quali saremo
durissimi e altri in cui sarà più dura la Sitav.
Non possiamo andare lì e fare delle imposizioni; non sarebbe una
trattativa, che richiede la possibilità di scambiare vedute e
posizioni anche diversificate. Per quel che riguarda gli
investimenti, sono state previste le varie ipotesi di lavoro, che
credo possano trovare il consenso del Consiglio: i parcheggi, le
strutture alberghiere e altro. Sarà compito dell'amministrazione,
qualunque essa sia, far sì che queste basi vengano rispettate.
Ricordo che, nel contratto del 1977 o già prima, si era parlato
della funivia dello Zerbion, e mai nessuna amministrazione ha
voluto o è stata in grado di far sì che questa proposta di lavoro
fosse resa efficiente. Non si può fare un processo alle intenzioni,
pensando che questa Amministrazione non vorrà o non potrà far
rispettare le clausole.
Presidente
Se non si sono altri interventi possiamo
passare alla votazione sul secondo emendamento proposto dal
Consigliere Riccarand.
Esito della votazione:
Presenti: 35
Votanti: 35
Maggioranza: 18
Favorevoli: 17
Contrari: 18
Il Consiglio non approva.
L'emendamento non viene accettato. Ci sono ancora tre
emendamenti e l'emendamento del Presidente della Giunta.
Sono le ore 20, io chiedo ai consiglieri se vogliamo finire gli
emendamenti stasera per poi riprendere domani... Continuiamo ancora
per un paio di emendamenti e poi vediamo il da farsi...,
continuiamo con il terzo emendamento..., si era concordato di
votare almeno gli emendamenti per quello vi chiedo cosa fare... se
vogliamo rispettare l'orario, terminiamo a questo punto e
riprendiamo domani alle ore 9,15.
