Classificazione
BILANCIO E CONTABILITA' REGIONALE



Oggetto del Consiglio n. 1511 del 3 dicembre 2010 - Resoconto
OGGETTO N. 1511/XIII - Inizio della votazione del disegno di
legge: "Disposizioni per la formazione del bilancio annuale e
pluriennale della Regione autonoma Valle d'Aosta/Vallée d'Aoste
(Legge finanziaria per gli anni 2011/2013). Modificazioni di leggi
regionali". (Approvazione di un ordine del giorno e reiezione di un
altro ordine del giorno)
TITOLO I
DISPOSIZIONI IN MATERIA DI ENTRATE, CONTABILITÀ E
CONTENIMENTO DELLA SPESA
CAPO I
DISPOSIZIONI IN MATERIA DI ENTRATE E CONTABILITA'
Articolo 1
(Previsioni nel bilancio regionale)
1. In deroga a quanto previsto dagli articoli 15 e 16 della
legge regionale 4 agosto 2009, n. 30 (Nuove disposizioni in materia
di bilancio e di contabilità generale della Regione autonoma Valle
d'Aosta/Vallée d'Aoste e principi in materia di controllo
strategico e di controllo di gestione), il bilancio di previsione
per il triennio 2011/2013 è redatto tenendo conto della
partecipazione della Regione agli obiettivi di perequazione e di
solidarietà e dell'esercizio dei diritti e dei doveri dagli stessi
derivanti, da determinarsi secondo le procedure di cui all'articolo
27 della legge 5 maggio 2009, n. 42 (Delega al Governo in materia
di federalismo fiscale, in attuazione dell'articolo 119 della
Costituzione).
Articolo 2
(Impegni di spesa. Modificazione all'articolo 47 della l.r.
30/2009)
1. Il comma 3 dell'articolo 47 della l.r. 30/2009 è
sostituito dal seguente:
"3. Gli impegni per le spese relative al trattamento
economico complessivo del personale dipendente e ai relativi oneri
riflessi, all'erogazione di provvidenze economiche a favore di
invalidi civili, ciechi civili e sordomuti e all'erogazione
dell'integrazione regionale al trattamento pensionistico a favore
degli ex-combattenti e quelli per le somme occorrenti per il
pagamento delle rate di ammortamento dei mutui, prestiti e altre
operazioni di indebitamento, per interessi di preammortamento ed
ulteriori oneri accessori sono costituiti sul bilancio
dell'esercizio senza la necessità di ulteriori atti.".
TITOLO II
MISURE ANTI CRISI E DI CONTENIMENTO DELLA SPESA
CAPO I
MISURE ANTI CRISI
Articolo 3
(Imposta regionale sulle attività produttive (IRAP))
1. A decorrere dal periodo di imposta in corso alla data del
1° gennaio 2011, all'aliquota di cui all'articolo 16, comma 1, del
decreto legislativo 15 dicembre 1997, n. 446 (Istituzione
dell'imposta regionale sulle attività produttive, revisione degli
scaglioni, delle aliquote e delle detrazioni dell'Irpef e
istituzione di una addizionale regionale a tale imposta, nonché
riordino della disciplina dei tributi locali), si applica una
riduzione nella misura di 0,92 punti percentuali sul valore della
produzione netta realizzato nel territorio regionale dai soggetti
passivi di cui all'articolo 3, comma 1, del d.lgs. 446/1997, con
esclusione dei soggetti di cui alla lettera ebis), che non abbiano
optato, ai sensi dell'articolo 10bis, per la determinazione della
base imponibile relativa alle attività commerciali secondo le
disposizioni di cui all'articolo 5 del medesimo decreto. Per i
soggetti che hanno optato per la determinazione della base
imponibile secondo le disposizioni di cui all'articolo 5 del d.lgs.
446/1997 è esclusa la riduzione di aliquota sulla quota di valore
della produzione non riferita ad attività commerciali.
2. L'aliquota ridotta si applica al periodo di imposta in
corso alla data del 1° gennaio 2011.
3. Limitatamente al periodo di imposta di efficacia delle
presenti disposizioni e salvo quanto previsto dal comma 4, la
riduzione di aliquota assorbe le agevolazioni già previste con
leggi regionali riferite al medesimo periodo.
4. Sono fatte salve le disposizioni di maggior favore
stabilite con legge regionale.
Articolo 4
(Sospensione delle rate di mutui agevolati previsti da leggi
regionali)
1. Gli interventi di cui agli articoli 3 e 4 della legge
regionale 23 gennaio 2009, n. 1 (Misure regionali straordinarie ed
urgenti in funzione anti-crisi per il sostegno alle famiglie e alle
imprese), sono prorogati per l'anno 2011, alle condizioni ivi
previste, con riferimento alle rate dei mutui stipulati al 25
febbraio 2011 in scadenza dal 1° marzo 2011 al 28 febbraio
2012.
2. La sospensione volontaria del pagamento delle rate può
essere richiesta anche con riferimento ai finanziamenti a valere
sulla legge regionale 23 dicembre 2009, n. 52 (Interventi regionali
per l'accesso al credito sociale).
3. La sospensione si applica anche ai mutuatari inadempienti
alla data del 25 febbraio 2011 rispetto a rate di mutuo scadute, a
condizione che non sia già iniziato il procedimento esecutivo per
l'escussione delle garanzie.
4. I mutuatari possono richiedere la sospensione del
pagamento delle rate di mutuo ai sensi del presente articolo con
apposita domanda da presentare alla società finanziaria regionale
FINAOSTA S.p.A. o alle banche convenzionate, entro il 25 febbraio
2011 per le rate in scadenza nei mesi di marzo ed aprile 2011 ed
entro il 29 aprile 2011 per le rate con scadenza
successiva.
Articolo 5
(Sospensione delle quote capitali su mutui con contributo in
conto interessi della Regione)
1. Le disposizioni di cui all'articolo 2 della legge
regionale 18 gennaio 2010, n. 2 (Proroga, per l'anno 2010, delle
misure straordinarie ed urgenti in funzione anti-crisi per il
sostegno alle famiglie e alle imprese di cui alla legge regionale
23 gennaio 2009, n. 1, ed altri interventi), per la sospensione
delle quote capitali su mutui con contributo in conto interessi
della Regione, sono prorogate con riferimento alle rate in scadenza
nel 2011.
2. L'onere derivante dall'applicazione del comma 1, stimato
per l'anno 2011 in complessivi euro 350.000, è finanziato a valere
sul fondo di gestione speciale di FINAOSTA S.p.A. ai sensi
dell'articolo 6 della legge regionale 16 marzo 2006, n. 7 (Nuove
disposizioni concernenti la società finanziaria regionale FINAOSTA
S.p.A.. Abrogazione della legge regionale 28 giugno 1982, n.
16).
Articolo 6
(Interventi a sostegno delle famiglie meno abbienti. Bonus
energia ed esenzioni tariffarie)
1. Gli interventi di cui all'articolo 6 della l.r. 1/2009
sono prorogati per l'anno 2011 alle condizioni ivi
previste.
2. Gli interventi di cui all'articolo 4, comma 2, della l.r.
2/2010 sono prorogati per l'anno 2011 alle condizioni ivi
previste.
3. L'onere derivante dall'applicazione del comma 1, stimato
per l'anno 2011 in complessivi euro 1.500.000, è finanziato
nell'ambito dell'autorizzazione di spesa a valere sul fondo per le
politiche sociali di cui all'articolo 29 (UPB 01.08.01.10
Interventi per servizi e provvidenze socio-assistenziali -
parz.).
CAPO II
MISURE DI CONTENIMENTO DELLA SPESA
Articolo 7
(Disposizioni in materia di personale regionale)
1. Per l'anno 2011, l'Amministrazione regionale può ricoprire
a tempo indeterminato, compatibilmente con le risorse finanziarie
disponibili, non oltre il 50 per cento dei posti della dotazione
organica vacanti al 1° gennaio 2011 e non oltre il 50 per cento dei
posti che si renderanno vacanti nell'anno 2011.
2. Resta escluso dall'ambito di applicazione del limite di
cui al comma 1 il reclutamento di personale dell'organico del Corpo
forestale della Valle d'Aosta e del Corpo valdostano dei vigili del
fuoco.
Articolo 8
(Concorso degli enti locali al riequilibrio della finanza
pubblica)
1. Per l'anno 2011, la Giunta regionale, con propria
deliberazione, previo parere del Consiglio permanente degli enti
locali, definisce le misure per la razionalizzazione e il
contenimento della spesa relativa al personale degli enti locali,
contestualmente alla definizione del patto di stabilità per gli
enti medesimi.
2. Ai fini del contenimento dei costi della politica, per
l'anno 2011, gli importi delle indennità di funzione e dei gettoni
di presenza degli amministratori degli enti locali non possono
essere determinati in aumento rispetto agli importi stabiliti per
l'anno 2010, fatta salva la possibilità di raddoppiare, o l'obbligo
di dimezzare, l'importo dell'indennità di funzione determinata per
l'anno 2010 per gli amministratori che ricoprono le cariche di cui
all'articolo 11, comma 4, della legge regionale 4 settembre 2001,
n. 23 (Norme concernenti lo status degli amministratori locali
della Valle d'Aosta. Abrogazione delle leggi regionali 18 maggio
1993, n. 35, 23 dicembre 1994, n. 78 e 19 maggio 1995, n. 17), in
relazione all'eventuale mutamento dello status dell'amministratore
rispetto ai soggetti che ricoprivano tale carica nel 2010.
Articolo 9
(Esercizio in forma associata delle funzioni
comunali)
1. Al fine di rispondere alle esigenze di adeguatezza
nell'esercizio delle funzioni comunali, come individuate dalla
legge regionale 7 dicembre 1998, n. 54 (Sistema delle autonomie in
Valle d'Aosta), la Giunta regionale, con le modalità di cui
all'articolo 84 della medesima legge, stabilisce, per ogni
funzione, le dimensioni demografiche minime o eventuali altri
standard minimi di riferimento, per lo svolgimento di tali funzioni
a livello di singolo Comune.
2. Entro i termini stabiliti dalla Giunta regionale con le
deliberazioni adottate ai sensi del comma 1, il Consiglio comunale
dei Comuni interessati delibera l'esercizio in forma associata
attraverso le Comunità montane o le altre forme di collaborazione
previste dal titolo I, parte IV, della l.r. 54/1998 delle funzioni
che non raggiungono gli standard minimi indicati nelle predette
deliberazioni.
3. Decorsi inutilmente i termini di cui al comma 2, provvede,
previa diffida ad adempiere entro un congruo termine, il Presidente
della Regione, mediante la nomina di un commissario, i cui
provvedimenti sono adottati previo parere del Consiglio permanente
degli enti locali.
TITOLO III
DISPOSIZIONI IN MATERIA DI SPESA
CAPO I
DISPOSIZIONI IN MATERIA DI PERSONALE
Articolo 10
(Disposizioni in materia di personale regionale)
1. Ai sensi dell'articolo 6, comma 2, della legge regionale
23 luglio 2010, n. 22 (Nuova disciplina dell'organizzazione
dell'Amministrazione regionale e degli enti del comparto unico
della Valle d'Aosta. Abrogazione della legge regionale 23 ottobre
1995, n. 45, e di altre leggi in materia di personale), la
dotazione organica della struttura regionale è definita in 2860
unità di personale di cui 143 unità con qualifica di dirigente, ivi
comprese 21 unità provenienti dal Ministero delle infrastrutture e
dei trasporti, di cui 1 unità con qualifica di dirigente,
trasferite alla Regione ai sensi del decreto legislativo 28 gennaio
2008, n. 13 (Norme di attuazione dello statuto speciale della
regione Valle d'Aosta/Vallée d'Aoste in materia di motorizzazione
civile e di tasse automobilistiche), oltre ad 86 unità di personale
assegnate all'organico del Consiglio regionale di cui 11 unità con
qualifica di dirigente e a 15 unità di personale dipendenti
dall'Agenzia regionale del lavoro assunti con contratto di natura
privatistica.
2. Ai sensi dell'articolo 12, comma 2, della l.r. 22/2010, i
segretari particolari, definiti in 10 unità di personale di cui 1
unità assegnata all'organico del Consiglio regionale, sono
collocati al di fuori della dotazione organica. La spesa è
autorizzata per l'anno 2011, per euro 915.000 (UPB 1.02.01.12 Altri
interventi per il personale regionale) e per euro 103.000 (UPB
1.01.01.10 Consiglio regionale - parz.).
3. Il contingente di personale con qualifica di dirigente di
cui al comma 1 è comprensivo di quello di cui agli articoli 8,
comma 2, 9, comma 1, 11, comma 1, 14, comma 2, lettera e), 15,
comma 3, della l.r. 22/2010, nonché di quello i cui incarichi
possono essere conferiti ai sensi degli articoli 21, comma 2, e 22,
comma 4, della medesima legge.
4. Per le finalità di cui all'articolo 6 della l.r. 22/2010,
i limiti di spesa relativi alla dotazione organica di cui al comma
1 sono definiti in euro 138.036.737 per retribuzioni, indennità
accessorie ed oneri di legge a carico del datore di lavoro ivi
comprese le assunzioni a tempo determinato, di cui:
a) euro 133.329.200 per il personale amministrato dalla
Giunta regionale (UPB 01.02.01.10 Trattamento economico del
personale regionale), suddivisi in euro 132.580.700 per il
personale assegnato agli organici dipendenti dalla Giunta
regionale, ivi compresi euro 841.800 per il personale proveniente
dal Ministero delle infrastrutture e dei trasporti, ed euro 748.500
per il personale dell'Agenzia regionale del lavoro assunto con
contratto di diritto privato;
b) euro 4.707.537 per il personale assegnato all'organico del
Consiglio regionale (UPB 01.01.01.10 Consiglio regionale -
parz.).
5. Le risorse finanziarie destinate annualmente al Fondo
unico aziendale e non utilizzate al termine di ciascun esercizio
finanziario sono portate in aumento delle risorse dell'esercizio
finanziario successivo.
6. Le risorse finanziarie destinate al Fondo per la quarta
progressione orizzontale ai sensi dell'articolo 20 del C.C.R.L. del
21 maggio 2008, che risultino in esubero a seguito della
distribuzione delle risorse per ogni posizione economica, sono
assegnate alle risorse accantonate per il salario di risultato
dell'anno successivo.
7. La spesa contrattuale del personale regionale relativa al
triennio 2013/2015 è determinata in complessivi euro 5.000.000 per
l'anno 2013. La spesa contrattuale del personale dell'Agenzia
regionale del lavoro assunto con contratto di natura privatistica,
relativa al triennio 2013/2015 è determinata in complessivi euro
60.000 per l'anno 2013 (UPB 01.02.01.11 Rinnovi contrattuali del
personale regionale).
8. L'eventuale trasferimento dei trattamenti di fine rapporto
del personale regionale, maturati al 31 dicembre 1997, previsto
dalla legge regionale 31 dicembre 1998, n. 57 (Gestione dei
trattamenti di fine rapporto del personale regionale, maturati al
31 dicembre 1997, tramite fondo pensione), è prorogato all'anno
2013 ed è effettuato a favore del Fondo pensione complementare per
i lavoratori dipendenti della Regione autonoma Valle d'Aosta
(FOPADIVA). Gli importi per tale trasferimento sono rideterminati
in complessivi euro 12.000 per il triennio 2011/2013,
corrispondenti a euro 4.000 per ogni anno (UPB 01.02.01.10
Trattamento economico del personale regionale - parz).
9. Per le finalità di cui all'articolo 15 della l.r. 22/2010,
la spesa degli addetti alle attività giornalistiche e di
informazione è autorizzata, per l'anno 2011, per un numero non
superiore a 3 unità nell'Amministrazione regionale per complessivi
euro 180.000 (UPB 1.02.01.12 Altri interventi per il personale
regionale - parz) e in un numero non superiore a due presso la
Presidenza del Consiglio regionale per complessivi euro 120.000
(UPB 1.01.01.10 Consiglio regionale - parz).
10. Per le finalità di cui all'articolo 53 della l.r.
22/2010, la spesa è autorizzata per l'importo di euro 120.000 a
decorrere dall'anno 2011 (UPB 1.01.01.12 Istituzioni diverse -
parz).
11. La spesa relativa alla gestione e al funzionamento della
Commissione di valutazione della performance di cui all'articolo 36
della l.r. 22/2010 è autorizzata nel limite di euro 180.000 a
decorrere dall'anno 2011 (UPB 1.03.01.11 Comitati e commissioni -
parz).
Articolo 11
(Proroga periodo di sperimentazione delle attività di
telelavoro)
1. Il periodo di sperimentazione delle attività di telelavoro
previsto dall'articolo 7 della legge regionale 18 aprile 2008, n.
16 (Disposizioni in materia di telelavoro), è prorogato al 31
dicembre 2013.
2. Per le finalità di cui al comma 1, è autorizzata la spesa
per il triennio 2011/2013 di annui euro 272.000 (UPB 1.03.01.11
Comitati e Commissioni - parz; UPB 1.03.03.10 Gestione del sistema
informatico regionale - parz.; UPB 1.03.03.20 Investimenti per il
sistema informatico regionale - parz.).
CAPO II
INTERVENTI IN MATERIA DI FINANZA E CONTABILITÀ DEGLI ENTI
LOCALI
Articolo 12
(Determinazione delle risorse destinate alla finanza
locale)
1. L'ammontare delle risorse finanziarie da destinare agli
interventi in materia di finanza locale è determinato, ai sensi
dell'articolo 6, comma 1, della legge regionale 20 novembre 1995,
n. 48 (Interventi regionali in materia di finanza locale), in euro
236.371.457 per l'anno 2011.
2. Per l'anno 2011, le risorse di cui al comma 1 sono
ripartite e destinate con le modalità di cui ai commi 3, 4 e 5,
anche in deroga alla l.r. 48/1995, in relazione agli impatti sulla
finanza regionale e locale derivanti dalla partecipazione della
Regione agli obiettivi complessivi di finanza pubblica, nonché a
quelli di perequazione e di solidarietà e dell'esercizio dei
diritti e dei doveri dagli stessi derivanti.
3. Per l'anno 2011, la somma di cui al comma 1 è ripartita
tra gli interventi finanziari di cui all'articolo 5 della l.r.
48/1995 nel modo seguente:
a) trasferimenti finanziari agli enti locali senza vincolo
settoriale di destinazione, euro 117.561.257 (Area omogenea 1.4.1
Trasferimenti senza vincolo di destinazione);
b) interventi per programmi di investimento, euro 26.435.081
(Area omogenea 1.4.3 Speciali programmi di investimento) da
utilizzare:
1) quanto ad euro 24.000.000, per il finanziamento dei
programmi del Fondo per speciali programmi di investimento (FoSPI)
di cui al capo II, titolo IV, della l.r. 48/1995;
2) quanto ad euro 2.435.081, per gli interventi previsti
dalla legge regionale 30 maggio 1994, n. 21 (Interventi regionali
per favorire l'accesso al credito degli enti locali e degli enti ad
essi strumentali dotati di personalità giuridica);
c) trasferimenti finanziari con vincolo settoriale di
destinazione, euro 92.375.119 ripartiti ed autorizzati nelle misure
indicate nell'allegato A, ai sensi dell'articolo 27 della l.r.
48/1995 (Area omogenea 1.4.2 Trasferimenti con vincolo settoriale
di destinazione; UPB 1.15.1.10 Oneri per interessi - parz. e UPB
1.15.1.30 Quote capitale per ammortamento mutui - parz.).
4. Per l'anno 2011, le risorse finanziarie di cui al comma 3,
lettera a), sono destinate:
a) per euro 4.441.529, al finanziamento dei Comuni, ripartiti
secondo il criterio di cui all'articolo 6, comma 2bis, della legge
regionale 17 dicembre 1997, n. 41 (Legge finanziaria per gli anni
1998/2000);
b) per euro 106.031.600, al finanziamento dei Comuni;
c) per euro 6.750.000, al finanziamento delle Comunità
montane;
d) per euro 338.128, al Comune di Aosta quale ulteriore
trasferimento finanziario senza vincolo settoriale di destinazione,
ai sensi dell'articolo 106 della l.r. 54/1998, correlato al
trasferimento alle Comunità montane di cui alla lettera c).
5. Per l'anno 2011, una quota delle risorse finanziarie di
cui al comma 4, lettera b), è destinata:
a) per un importo pari a euro 8.311.024, a spese di
investimento;
b) per un importo pari a euro 4.173.560, a spese per gli
interventi di politica sociale, secondo i criteri di riparto
determinati con deliberazione della Giunta regionale, previo parere
del Consiglio permanente degli enti locali.
6. Salvo quanto previsto dalla presente legge, gli enti
locali si fanno carico degli oneri per la realizzazione degli
interventi previsti nell'allegato A per quanto eccedente gli
stanziamenti iscritti nei pertinenti capitoli di spesa del bilancio
di previsione della Regione.
7. I Comuni concorrono al finanziamento delle Comunità
montane di appartenenza, al fine di garantirne un adeguato
funzionamento. In caso di mancato accordo, ogni Comune contribuisce
al finanziamento della Comunità montana in base alla spesa di
riferimento determinata ai sensi dell'articolo 11 della l.r.
48/1995.
8. Gli enti locali concorrono, per quanto di rispettiva
competenza, al finanziamento dei servizi erogati ai propri
cittadini.
Articolo 13
(Fondo per Speciali Programmi di Investimento
(FoSPI))
1. Al fine dell'approvazione e del finanziamento dei progetti
esecutivi relativi alle opere inserite nel programma FoSPI
2011/2013, la spesa complessiva di euro 38.722.139, già autorizzata
ai sensi dell'articolo 7, comma 2, della legge regionale 23 luglio
2010, n. 21 (Assestamento del bilancio di previsione per l'anno
finanziario 2010, modifiche a disposizioni legislative e variazioni
al bilancio di previsione per il triennio 2010/2012), è
rideterminata in euro 38.252.239, ed è così suddivisa:
a) anno 2011 euro 6.529.880;
b) anno 2012 euro 16.000.000;
c) anno 2013 euro 15.722.359.
2. Per l'erogazione dei contributi di cui all'articolo 21
della l.r. 48/1995, la spesa per l'anno 2011 è rideterminata in
euro 3.825.224 e per gli anni 2012 e 2013 in annui euro
2.109.091.
3. Ai fini dell'approvazione del programma FoSPI, la spesa di
riferimento per il triennio 2012/2014, già autorizzata ai sensi
dell'articolo 5, comma 3, della legge regionale 11 dicembre 2009,
n. 47 (Legge finanziaria per gli anni 2010/2012), è rideterminata
in euro 21.090.909 ed è, indicativamente, suddivisa in euro
1.908.996 per l'anno 2012 e in euro 2.000.000 per l'anno 2013.
All'autorizzazione della spesa e alla sua articolazione per
annualità, ai fini dell'approvazione e del finanziamento dei
progetti esecutivi relativi alle opere inserite nel programma, si
provvederà con legge finanziaria per il triennio 2012/2014.
4. Ai fini dell'approvazione del programma FoSPI, la spesa di
riferimento per il triennio 2013/2015 è determinata in euro
21.090.909, di cui, indicativamente, euro 3.368.550 per l'anno
2013. All'autorizzazione della spesa e alla sua articolazione per
annualità, ai fini dell'approvazione e del finanziamento dei
progetti esecutivi relativi alle opere inserite nel programma, si
provvederà con legge finanziaria per il triennio 2013/2015.
5. Per l'aggiornamento, nel periodo 2011/2013, dei programmi
triennali già approvati ai sensi delle leggi regionali 18 agosto
1986, n. 51 (Istituzione del Fondo Regionale Investimenti
Occupazione - FRIO), 26 maggio 1993, n. 46 (Norme in materia di
finanza degli enti locali della Regione), e 48/1995 la spesa
complessiva è determinata in euro 2.400.000, ripartita in annui
euro 800.000 per gli anni 2011, 2012 e 2013.
Articolo 14
(Modificazioni alle ll.rr. 48/1995 e 41/1997)
1. La lettera a) del comma 2 dell'articolo 22 della l.r.
48/1995 è sostituita dalla seguente:
"a) un primo anticipo, nella medesima percentuale della spesa
programmata a carico della Regione nel primo anno del triennio,
contestualmente all'impegno della spesa stessa;".
2. A decorrere dall'anno 2011, il gettito ICI di riferimento,
da considerare nella formula per la determinazione dei
trasferimenti finanziari senza vincolo settoriale di destinazione
ai Comuni, riportata nell'allegato A della l.r. 48/1995, è
determinato con le modalità stabilite con la deliberazione della
Giunta regionale di cui all'articolo 11, comma 2, della medesima
legge, previo parere del Consiglio permanente degli enti
locali.
3. Il comma 4 dell'articolo 6 della l.r. 41/1997 è
abrogato.
Articolo 15
(Spese di investimento degli enti locali. Modificazioni alla
legge regionale 20 gennaio 2005, n. 1)
1. Ai commi 4 e 5 dell'articolo 19 della legge regionale 20
gennaio 2005, n. 1 (Disposizioni per la manutenzione del sistema
normativo regionale. Modificazioni e abrogazioni di leggi e
disposizioni regionali), le parole: "fino al 31 dicembre 2010" sono
sostituite dalle seguenti: "fino al 31 dicembre 2011".
Articolo 16
(Opere pubbliche destinate all'assistenza delle persone
anziane ed inabili. Modificazioni alla legge regionale 15 dicembre
2003, n. 21)
1. Dopo il comma 2 dell'articolo 17 della legge regionale 15
dicembre 2003, n. 21 (Legge finanziaria per gli anni 2004/2006), è
aggiunto il seguente:
"2bis. A decorrere dall'anno 2011, al finanziamento della
realizzazione delle opere pubbliche di cui al comma 1 si provvede
mediante le risorse derivanti da trasferimenti finanziari con
vincolo settoriale di destinazione di cui al titolo V della l.r.
48/1995.".
2. L'autorizzazione di spesa per gli interventi di cui
all'articolo 17, comma 1, della l.r. 21/2003 è determinata in euro
4.500.000 per l'anno 2011 (UPB 1.4.2.20 Trasferimenti per spese di
investimento con vincolo di destinazione agli enti locali - parz.)
e, per gli anni successivi, con le modalità di cui all'articolo 25,
comma 3, della l.r. 48/1995.
Articolo 17
(Modificazioni alla legge regionale 13 aprile 2008, n.
13)
1. Il comma 1 dell'articolo 6 della legge regionale 18 aprile
2008, n. 13 (Disposizioni per l'avvio del servizio idrico integrato
e il finanziamento di un programma pluriennale di interventi nel
settore dei servizi idrici), è sostituito dal seguente:
"1. In deroga a quanto previsto dalla legge regionale 20
novembre 1995, n. 48 (Interventi regionali in materia di finanza
locale), al finanziamento del programma pluriennale degli
interventi si provvede:
a) mediante risorse di finanza regionale, in relazione alla
rilevanza regionale delle finalità degli interventi
previsti;
b) mediante risorse derivanti da trasferimenti con vincolo
settoriale di destinazione di cui al titolo V della l.r.
48/1995.".
2. Il comma 7 dell'articolo 9 della l.r. 13/2008 è sostituito
dal seguente:
"7. A decorrere dall'anno 2011 e fino all'anno 2015, l'onere
di cui al comma 1 può essere finanziato mediante il ricorso ai
prestiti autorizzati ai sensi dell'articolo 8.".
Articolo 18
(Finanziamento di un piano pluriennale di interventi per la
realizzazione di opere di protezione da colate di detrito, frane e
inondazioni)
1. La Giunta regionale è autorizzata, con propria
deliberazione, previo parere del Consiglio permanente degli enti
locali, ad adottare un piano pluriennale di interventi finalizzati
alla realizzazione di opere di protezione dei centri abitati e
delle principali infrastrutture da colate di detrito, frane e
inondazioni.
2. Alla realizzazione degli interventi inseriti nel piano di
cui al comma 1 provvedono direttamente le strutture regionali
competenti in materia di difesa del suolo, anche per stralci
funzionali, in deroga a quanto disposto dalla legge regionale 12
marzo 2002, n. 1 (Individuazione delle funzioni amministrative di
competenza della Regione, ai sensi dell'articolo 7, comma 1, della
legge regionale 7 dicembre 1998, n. 54 (Sistema delle autonomie in
Valle d'Aosta), da ultimo modificato dall'articolo 15, comma 1,
della legge regionale 16 agosto 2001, n. 15, e disposizioni in
materia di trasferimento di funzioni amministrative agli enti
locali), al fine di garantirne una gestione coordinata e omogenea,
mediante risorse derivanti da trasferimenti con vincolo settoriale
di destinazione di cui al
titolo V della l.r.
48/1995.
3. L'onere per l'applicazione del comma 1 è determinato in
complessivi euro 28.000.000 di cui 6.000.000 per l'anno 2011 (UPB
1.4.2.20 Trasferimenti per spese di investimento con vincolo di
destinazione agli enti locali - parz.). Per gli anni successivi,
gli stanziamenti sono individuati secondo le modalità di cui
all'articolo 25, comma 3, della l.r. 48/1995.
Articolo 19
(Esercizio di funzioni in materia di assistenza)
1. I servizi socio-assistenziali erogati presso strutture
residenziali possono essere gestiti mediante convenzioni con
istituzioni private e con aziende pubbliche di servizi alla
persona. Le convenzioni di cui al comma 1 sono approvate con
deliberazione della Giunta regionale, previo parere del Consiglio
permanente degli enti locali.
2. Le funzioni di cui al comma 1 sono esercitate direttamente
dalla Regione, al fine di garantirne una gestione coordinata e
omogenea e di favorirne il monitoraggio e il governo dei flussi
informativi.
3. L'onere derivante dall'applicazione del comma 1,
determinato in euro 6.250.000 per l'anno 2011 (UPB 1.4.2.10
Trasferimenti correnti con vincolo di destinazione agli enti locali
- parz.), è finanziato mediante risorse derivanti da trasferimenti
con vincolo settoriale di destinazione di cui al titolo V della
l.r. 48/1995. Per gli anni successivi, gli stanziamenti sono
individuati secondo le modalità di cui all'articolo 25, comma 3,
della l.r. 48/1995.
4. Gli articoli 20 della legge regionale 11 dicembre 2002, n.
25, e 23 della legge regionale 17 giugno 2009, n. 15, sono
abrogati.
Articolo 20
(Finanziamento degli interventi per la riqualificazione di
Aosta quale moderno capoluogo regionale)
1. L'autorizzazione di spesa di cui all'articolo 4 della
legge regionale 2 marzo 1992, n. 3 (Interventi per la
riqualificazione di Aosta quale moderno capoluogo regionale), è
ridotta nel suo valore complessivo di euro 1.700.000 ed è
rideterminata per il triennio 2011/2013 in euro 2.600.000 per
l'anno 2011, euro 4.220.000 per l'anno 2012 ed euro 4.591.785 per
l'anno 2013 (UPB 01.04.04.20 Interventi per altri investimenti di
finanza locale - parz.).
2. Per gli importi e per i periodi di cui al comma 1, la
Giunta regionale è autorizzata a contrarre mutui passivi (Parte
entrata - UPB 01.05.01.10 Accensione di prestiti a medio e lungo
termine - parz.).
Articolo 21
(Finanziamento straordinario al Comune di Aosta)
1. Per la gestione dei servizi conseguenti agli obiettivi di
cui all'articolo 1, comma 1, della l.r. 3/1992 a supporto del ruolo
di Aosta quale moderno capoluogo regionale, è riconosciuto al
Comune di Aosta un finanziamento straordinario di parte corrente,
in deroga alla l.r. 48/1995.
2. I criteri e le modalità di erogazione del finanziamento
sono stabiliti con deliberazione della Giunta regionale.
3. L'onere per l'applicazione del comma 1 è determinato in
euro 1.700.000 per l'anno 2011 (UPB 1.4.4.10 Trasferimenti correnti
per altri interventi di finanza locale - parz.).
Articolo 22
(Manutenzione straordinaria di immobili situati nel borgo di
Bard)
1. Le disposizioni di cui all'articolo 49 della legge
regionale 10 dicembre 2008, n. 29 (Legge finanziaria per gli anni
2009/2011), sono prorogate per il triennio 2011/2013.
2. L'autorizzazione di spesa è rideterminata per il periodo
di cui al comma 1 in annui euro 15.000 (UPB 01.04.04.20 Interventi
per altri investimenti di finanza locale - parz.).
CAPO III
INTERVENTI IN MATERIA DI ISTRUZIONE PRIMARIA E
SECONDARIA
Articolo 23
(Finanziamenti per la copertura del fabbisogno orario per
l'insegnamento della lingua inglese nella scuola primaria)
1. Nelle more dell'acquisizione da parte del corpo docente
regionale del prescritto titolo di studio per l'insegnamento della
lingua inglese nella scuola primaria, per la copertura del
fabbisogno orario destinato all'insegnamento obbligatorio della
lingua inglese di cui al decreto legislativo 19 febbraio 2004, n.
59 (Definizione delle norme generali relative alla scuola
dell'infanzia e al primo ciclo dell'istruzione, a norma
dell'articolo 1 della legge 28 marzo 2003, n. 53), è autorizzata la
spesa di euro 107.800 dall'anno scolastico 2011/2012 ed euro
110.000 dall'anno scolastico 2012/2013 per gli anni 2011, 2012 e
2013, a titolo di trasferimento alle istituzioni scolastiche
dipendenti dalla Regione che, dopo aver prioritariamente utilizzato
in tale insegnamento il personale interno con adeguata preparazione
nell'ambito dell'orario di servizio, si trovino nella necessità di
utilizzare docenti interni in attività di insegnamento aggiuntivo
e, in subordine, esperti esterni con contratto di prestazione
d'opera (UPB 01.5.1.10 Trasferimenti correnti per il funzionamento
delle istituzioni scolastiche dipendenti dalla Regione -
parz.).
Articolo 24
(Finanziamenti per la copertura del fabbisogno orario per
l'insegnamento della lingua tedesca nelle scuole dei Comuni della
valle del Lys)
1. Per la tutela e la valorizzazione del patrimonio
linguistico e per garantire l'insegnamento della lingua tedesca
nelle istituzioni scolastiche dei Comuni della valle del Lys,
individuati dalla legge regionale 19 agosto 1998, n. 47
(Salvaguardia delle caratteristiche e tradizioni linguistiche e
culturali delle popolazioni walser della valle del Lys), è
autorizzata la spesa di euro 14.700 per l'anno scolastico 2011/2012
ed euro 15.000 dall'anno scolastico 2012/2013, nonché per gli anni
2011, 2012 e 2013 (UPB 01.5.1.10 Trasferimenti correnti per il
funzionamento delle istituzioni scolastiche dipendenti dalla
Regione - parz.).
2. Il finanziamento è erogato all'istituzione scolastica
competente per i territori dei Comuni della valle del Lys, che
svolge le funzioni didattiche e amministrative necessarie per
garantire l'insegnamento della lingua tedesca nelle scuole
dell'infanzia e primarie presenti nei Comuni della comunità
walser.
Articolo 25
(Modificazioni alla legge regionale 20 agosto 1993, n.
68)
1. Dopo il numero 1) della lettera a) del comma 1
dell'articolo 2 della legge regionale 20 agosto 1993, n. 68
(Interventi regionali in materia di diritto allo studio), è
inserito il seguente:
"1bis) studenti meritevoli frequentanti scuole secondarie
fuori del territorio regionale;".
2. Dopo l'articolo 6 della l.r. 68/1993, è inserito il
seguente:
"Articolo 6bis
(Borse di studio al merito scolastico a favore di studenti
che si distinguono nel settore sportivo e artistico)
1. Sono istituite borse di studio al merito scolastico, anche
in deroga al requisito del reddito di cui all'articolo 3, a favore
di studenti:
a) residenti in Valle d'Aosta da almeno un anno;
b) iscritti e frequentanti regolarmente scuole secondarie
statali e paritarie di tipo esistente nella Regione ubicate fuori
del territorio regionale per poter seguire attività sportive o
artistiche;
c) che non siano beneficiari di analoghi contributi erogati
dall'Amministrazione regionale o da altri enti.
2. Ai fini dell'attribuzione delle borse al merito di cui al
presente articolo valgono le modalità indicate all'articolo
4.".
3. L'autorizzazione di spesa per le finalità di cui alla l.r.
68/1993 è determinata per il triennio 2011/2013 in euro 722.200 per
il 2011 ed in annui euro 623.300 per gli anni 2012 e 2013 (UPB
1.2.2.12 Altri interventi per il personale direttivo e docente
delle scuole - parz.; UPB 1.5.1.10 Trasferimenti correnti per il
funzionamento delle istituzioni scolastiche dipendenti dalla
Regione - parz.; UPB 1.5.4.10 Interventi per l'attuazione del
diritto allo studio nell'ambito della scuola primaria e secondaria
- parz.; UPB 1.5.5.20 Interventi di sistemazione e manutenzione
delle strutture scolastiche - parz.).
CAPO IV
INTERVENTI IN MATERIA DI ISTRUZIONE UNIVERSITARIA
Articolo 26
(Promozione di servizi formativi di ricerca scientifica per
lo sviluppo delle ricerche tecnologiche)
1. L'onere per le convenzioni di cui all'articolo 35, comma
2, della legge regionale 15 dicembre 2006, n. 30 (Legge finanziaria
per gli anni 2007/2009), già determinato per gli anni 2010, 2011 e
2012 in annui euro 1.653.000 dall'articolo 36 della l.r. 47/2009, è
rideterminato in euro 1.645.000 per l'anno 2011, in euro 1.650.000
per l'anno 2012 e in euro 879.000 per l'anno 2013 (UPB 01.06.02.10
Spese per l'attuazione del diritto allo studio universitario -
parz.; UPB 01.06.01.10 Trasferimenti ad enti universitari per il
funzionamento - parz. e UPB 01.06.01.11 Spese per la promozione
dell'istruzione universitaria - parz.).
CAPO V
INTERVENTI IN MATERIA DI CULTURA E SPORT
Articolo 27
(Associazione Forte di Bard. Legge regionale 17 maggio 1996,
n. 10)
1. L'autorizzazione di spesa per le finalità di cui
all'articolo 2, comma 3, della legge regionale 17 maggio 1996, n.
10 (Interventi per il recupero e la valorizzazione del forte e del
borgo medioevale di Bard), a favore dell'associazione Forte di Bard
per la valorizzazione del turismo culturale del Forte di Bard,
prevista in annui euro 3.500.000 per gli anni 2011 e 2012
dall'articolo 37 della l.r. 29/2008, è rideterminata in euro
3.980.000 per il 2011, e in annui euro 3.400.000 per gli anni 2012
e 2013 (UPB 01.07.02.10 Assegnazioni ad enti culturali per il
funzionamento - parz.).
Articolo 28
(Manutenzione straordinaria del Museo regionale di scienze
naturali. Legge regionale 20 maggio 1985, n. 32)
1 L'autorizzazione di spesa per la realizzazione degli
interventi di manutenzione straordinaria del Museo regionale di
scienze naturali di cui alla legge regionale 20 maggio 1985, n. 32
(Istituzione del Museo regionale di Scienze Naturali), è
rideterminata, per il triennio 2011/2013, in complessivi euro
400.000, di cui annui euro 200.000 per gli anni 2012 e 2013 (UPB
01.07.03.20 Contributi per investimenti per i beni culturali -
parz.).
CAPO VI
INTERVENTI IN MATERIA DI ASSISTENZA SOCIALE
Articolo 29
(Fondo regionale per le politiche sociali. Legge regionale 4
settembre 2001, n. 18)
1. L'autorizzazione di spesa del fondo regionale per le
politiche sociali istituito ai sensi dell'articolo 3 della legge
regionale 4 settembre 2001, n. 18 (Approvazione del piano
socio-sanitario regionale per il triennio 2002/2004), è
determinata, per il triennio 2011/2013, in euro 84.034.928, di cui
euro 28.716.095 per l'anno 2011, euro 28.713.841 per l'anno 2012 e
euro 26.604.992 per l'anno 2013 (Area omogenea 01.08.01. Fondo
regionale per le politiche sociali).
2. L'autorizzazione di cui al comma 1 comprende le spese
concernenti la partecipazione della Regione a reti e progetti
europei in materia di politiche sociali.
3. Al comma 3 dell'articolo 28 della legge regionale 23
luglio 2010, n. 23 (Testo unico in materia di interventi economici
di sostegno e promozione sociale. Abrogazione di leggi regionali),
le parole: "lettera c)," sono soppresse.
Articolo 30
(Contributi straordinari a favore di soggetti sottoposti alla
tutela, curatela o amministrazione di sostegno della Regione
dall'autorità giudiziaria)
1. La Regione provvede all'erogazione di contributi
straordinari, aventi carattere di urgenza, ai soggetti sottoposti
alla tutela, curatela o amministrazione di sostegno della Regione
per disposizione dell'Autorità giudiziaria.
2. Per l'erogazione dei contributi di cui al comma 1, la
struttura regionale competente può richiedere anticipazioni al
servizio di cassa economale, previo impegno sul pertinente capitolo
di bilancio.
3. L'onere per l'applicazione del comma 1 è determinato in
euro 40.000 a decorrere dall'anno 2011 (UPB 01.08.02.11 Altri
interventi di assistenza sociale).
Articolo 31
(Interventi a sostegno della previdenza
complementare)
1. Per gli interventi a sostegno della previdenza
complementare previsti dalla legge regionale 4 dicembre 2006, n. 27
(Interventi della Regione autonoma Valle d'Aosta a sostegno della
previdenza complementare ed integrativa e di iniziative di natura
assistenziale), da effettuarsi per il tramite del relativo fondo di
dotazione, è autorizzata per il triennio 2011/2013 la spesa annua
di euro 500.000 (UPB 01.08.02.11 Altri interventi di assistenza
sociale - parz.).
Articolo 32
(Finanziamento della Cittadella dei giovani)
1. Il finanziamento al Comune di Aosta per le finalità di cui
all'articolo 24 della l.r. 15/2009, in deroga alla l.r. 48/1995,
già autorizzato in annui euro 450.000 per gli anni 2011 e 2012
dall'articolo 34 della l.r. 47/2009, è determinato in euro 450.000
per l'anno 2013 (UPB 01.08.01.10 Interventi per servizi e
provvidenze socio-assistenziali - parz.; UPB 01.04.04.10
Trasferimenti correnti per altri interventi di finanza locale -
parz.).
CAPO VII
INTERVENTI IN MATERIA DI SANITA'
Articolo 33
(Finanziamento della spesa sanitaria regionale di parte
corrente)
1. La spesa sanitaria di parte corrente è determinata in euro
272.681.270 per l'anno 2011, in euro 274.858.370 per l'anno 2012 e
in euro 275.451.970 per l'anno 2013, di cui:
a) trasferimenti all'Azienda regionale sanitaria USL della
Valle d'Aosta (Azienda USL), per complessivi euro 265.796.000 per
l'anno 2011, euro 267.921.000 per l'anno 2012 e euro 268.470.000
per l'anno 2013 (UPB 01.09.01.10 Trasferimenti all'Azienda
regionale Unità Sanitaria Locale) dei quali, rispettivamente, euro
250.920.000, euro 253.445.000 e euro 253.994.000 quale assegnazione
per l'erogazione dei livelli essenziali di assistenza e:
1) euro 1.900.000 per gli anni 2011, 2012 e 2013, per
prestazioni sanitarie aggiuntive regionali;
2) euro 208.000 per gli anni 2011, 2012 e 2013, per
iniziative di formazione professionale;
3) euro 5.100.000 per gli anni 2011, 2012 e 2013, per
iniziative di assistenza sanitaria e prestazioni sanitarie
particolari e ricerca;
4) euro 7.668.000 per l'anno 2011 ed euro 7.268.000 per gli
anni 2012 e 2013, per interventi a favore del personale dipendente
e convenzionato del Servizio sanitario regionale;
b) spese per il servizio sanitario regionale per complessivi
euro 6.885.270 per l'anno 2011, euro 6.937.370 per l'anno 2012 e
euro 6.981.970 per l'anno 2013 (UPB 01.09.01.11 Spese per il
servizio sanitario regionale), così suddivisi:
1) rimborso al Fondo sanitario nazionale degli oneri connessi
alla mobilità passiva per annui euro 5.450.000 per il triennio
2011/2013;
2) interventi diretti della Regione, euro 1.435.270 per
l'anno 2011, euro 1.487.370 per l'anno 2012 e euro 1.531.970 per
l'anno 2013.
2. La Giunta regionale è autorizzata ad apportare al bilancio
di previsione variazioni compensative tra le assegnazioni disposte
ai sensi del comma 1, lettera a).
3. La Giunta regionale può autorizzare l'Azienda USL ad
apportare variazioni compensative tra le assegnazioni trasferite ai
sensi del comma 1, lettera a).
4. La Regione può trasferire all'Azienda USL le somme versate
dallo Stato, da enti o da aziende in attuazione di disposizioni
statali finalizzate al contenimento della spesa sanitaria o al
finanziamento di specifiche iniziative e attività. A tal fine, la
Giunta regionale è autorizzata ad apportare, con propria
deliberazione, su proposta dell'assessore regionale competente in
materia di bilancio, le occorrenti variazioni di bilancio.
5. Al fine del concorso al raggiungimento degli obiettivi
complessivi di finanza pubblica di cui al decreto-legge 31 maggio
2010, n. 78 (Misure urgenti in materia di stabilizzazione
finanziaria e di competitività economica), convertito, con
modificazioni, dalla legge 30 luglio 2010, n. 122, e in relazione a
quanto disposto dall'articolo 34, comma 3, della legge 23 dicembre
1994, n. 724 (Misure di razionalizzazione della finanza pubblica),
l'Azienda USL assicura una riduzione della spesa per il personale a
tempo determinato o utilizzato mediante convenzioni, contratti di
collaborazione coordinata e continuativa, contratti
libero-professionali o di somministrazione di lavoro per euro
3.000.000 per ciascun anno del triennio 2011/2013 rispetto alla
spesa sostenuta per le medesime finalità nell'anno 2009.
6. Per il conseguimento delle finalità di cui al comma 5
l'Azienda USL, per ciascun anno del triennio 2011/2013, non deve
superare la spesa totale sostenuta nell'anno 2009 per le attività
rese dal personale in libera professione nell'interesse
dell'Azienda, ridotta del 60 per cento.
Articolo 34
(Strutture ed apparecchiature sanitarie ospedaliere e
territoriali)
1. La spesa per interventi di edilizia sanitaria, da
trasferire all'Azienda USL, è determinata, per il triennio
2011/2013, in euro 21.860.000 di cui euro 7.260.000 per l'anno
2011, euro 7.300.000 per l'anno 2012 ed euro 7.300.000 per l'anno
2013.
2. L'autorizzazione di spesa di cui all'articolo 25, comma 1,
della l.r. 47/2009 per la realizzazione del presidio unico
ospedaliero regionale Umberto Parini, prevista complessivamente in
euro 145.500.000 è ridotta di euro 623.450 ed è rideterminata, per
il triennio 2011/2013, in euro 41.750.000, di cui euro 8.400.000
per l'anno 2011, euro 17.000.000 per l'anno 2012 ed euro 16.350.000
per l'anno 2013;
3. La spesa per la realizzazione dell'intervento denominato
triangolo presso il presidio ospedaliero regionale Umberto Parini è
determinata, per il triennio 2011/2013, in euro 9.500.000, di cui
euro 500.000 per l'anno 2011, euro 4.000.000 per l'anno 2012 ed
euro 5.000.000 per l'anno 2013;
4. La spesa per la realizzazione di interventi urgenti di
edilizia sanitaria ospedaliera e territoriale è determinata per il
triennio 2011/2013 in euro 132.000 per ciascun anno del
triennio.
5. La spesa per l'adeguamento tecnologico delle
apparecchiature sanitarie e lo sviluppo del sistema informativo
aziendale, da trasferire all'Azienda USL, è determinata ai sensi
dell'articolo 1, comma 2, della legge regionale 24 giugno 1994, n.
31 (Interventi finanziari per l'adeguamento tecnologico delle
apparecchiature sanitarie), in euro 1.200.000 per ciascuno anno del
triennio 2011/2013;
6. La spesa per l'acquisizione degli arredi e degli automezzi
a servizio dell'Azienda USL è determinata, per il triennio
2011/2013, in euro 450.000 di cui euro 50.000 per gli anni 2011 e
2012 ed euro 350.000 per l'anno 2013.
7. L'autorizzazione di spesa per il finanziamento degli oneri
di realizzazione della struttura polifunzionale nel Comune di
Morgex di cui all'articolo 24 della l.r. 29/2008 è confermata in
euro 3.000.000 per l'anno 2011.
8. La spesa per gli interventi di cui ai commi 1, 2 e 3 è
finanziata sul fondo di dotazione previsto dall'articolo 11 della
l.r. 7/2006 nell'ambito della gestione speciale di FINAOSTA
S.p.A.
9. La spesa per gli interventi di cui ai commi 4, 5, 6 e 7 è
determinata complessivamente in euro 4.382.000 per l'anno 2011,
1.382.000 per l'anno 2012 e 1.682.000 per il 2013 (UPB 01.09.03.20
Investimenti per strutture e attrezzature nel settore
sanitario).
CAPO VIII
INTERVENTI PER LO SVILUPPO ECONOMICO
Articolo 35
(Interventi in materia di politica del lavoro)
1. L'autorizzazione di spesa per l'attuazione del piano
triennale degli interventi di politica del lavoro, delle azioni di
formazione professionale, di orientamento e sviluppo delle azioni
per favorire l'impiego e l'occupazione, approvato con deliberazione
del Consiglio regionale 668/XIII del 15 luglio 2009, è
rideterminata per il triennio 2011/2013 in complessivi euro
19.879.200, di cui euro 7.304.400 per l'anno 2011, euro 6.292.400
per l'anno 2012 ed euro 6.282.400 per l'anno 2013 (UPB 01.11.08.20
Fondo per le politiche del lavoro e della formazione professionale;
UPB 01.11.08.10 Interventi di politica del lavoro a valere sul
fondo per le politiche del lavoro - parte corrente; UPB 01.11.08.11
Interventi di formazione
professionale a valere sul fondo
per le politiche del lavoro).
2. Il finanziamento degli interventi del piano di cui al
comma 1 può essere oggetto di spesa da parte del programma
obiettivo n. 2 occupazione per il periodo 2007/2013.
Articolo 36
(Programmi di investimento oggetto di cofinanziamento
comunitario e statale)
1. La Regione attua, nel periodo 2007/2013, gli investimenti
definiti nell'ambito del Programma operativo competitività
regionale 2007/2013, cofinanziato dal Fondo europeo di sviluppo
regionale (FESR) e dal Fondo di rotazione statale previsto dal
regolamento (CE) n. 1080/2006 del Parlamento europeo e del
Consiglio, del 5 luglio 2006, relativo al Fondo europeo di sviluppo
regionale e recante abrogazione del regolamento (CE) n. 1783/1999 e
dal regolamento (CE) n. 1083/2006 del Consiglio, dell'11 luglio
2006, recante disposizioni generali sul Fondo europeo di sviluppo
regionale, sul Fondo sociale europeo e sul Fondo di coesione e che
abroga il regolamento (CE) n. 1260/1999.
2. In relazione all'approvazione con decisione della
Commissione europea n. C/2007/3867, del 7 agosto 2007, del
Programma operativo competitività regionale 2007/2013, gli
investimenti di cui al comma 1 sono attuati anche mediante
l'utilizzo delle risorse finanziarie che l'Unione europea e lo
Stato italiano rendono disponibili, in applicazione del regolamento
(CE) n. 1083/2006 e della legge 16 aprile 1987, n. 183
(Coordinamento delle politiche riguardanti l'appartenenza
dell'Italia alle Comunità europee ed adeguamento dell'ordinamento
interno agli atti normativi comunitari).
3. Per le finalità di cui al comma 1, è autorizzata, per il
periodo 2007/2013, la quota a carico della Regione di euro
30.188.237, così suddivisa:
a) euro 8.785.910 quale quota di cofinanziamento a carico
della Regione prevista dal piano finanziario del Programma
operativo, che viene determinata complessivamente per il triennio
2011/2013 in euro 3.914.954, annualmente così suddivisa:
anno 2011 euro 1.279.229;
anno 2012 euro 1.304.814;
anno 2013 euro 1.330.911;
b) euro 21.402.327 quale quota aggiuntiva di risorse
regionali che per il triennio 2011/2013 viene annualmente così
suddivisa:
anno 2011 euro 8.979.499;
anno 2012 euro 6.719.760;
anno 2013 euro 2.141.370;
(UPB 01.11.09.20 Programma competitività regionale 2007-2013
- parz.).
4. La Regione attua, nel periodo 2007/2015, gli investimenti
definiti nell'ambito del Programma Valle d'Aosta oggetto di
contributo del Fondo per le aree sottoutilizzate (FAS).
5. Per le finalità di cui al comma 4, è autorizzata, per il
periodo 2007/2015, la spesa complessiva a carico della Regione di
euro 19.643.026, così suddivisa:
a) euro 17.474.489 quale quota di cofinanziamento a carico
della Regione, che viene determinata complessivamente per il
triennio 2011/2013 in euro 11.370.376 annualmente così
suddivisa:
anno 2011 euro 6.329.423;
anno 2012 euro 4.510.414;
anno 2013 euro 530.539;
b) euro 2.168.537 quale quota aggiuntiva di risorse regionali
che per il triennio 2011/2013 viene annualmente così
suddivisa:
anno 2011 euro -;
anno 2012 euro -;
anno 2013 euro 2.168.537;
(UPB 01.11.09.22 Programma Valle d'Aosta 2007-2013 oggetto di
finanziamento FAS - parz.).
6. Gli oneri a carico del bilancio della Regione per
l'attuazione dei Programmi di cooperazione territoriale 2007/2013
sono rideterminati, per il periodo 2011/2013, in complessivi euro
3.454.156, annualmente così suddivisi:
anno 2011 euro 1.653.327;
anno 2012 euro 1.225.829;
anno 2013 euro 575.000;
(UPB 01.11.09.21 Programma cooperazione territoriale
2007-2013 - parz.).
7. La Regione attua, nel periodo 2007/2013, gli interventi
definiti nell'ambito del programma obiettivo n. 2 occupazione
previsto dal regolamento (CE) n. 1081/2006 del Parlamento europeo e
del Consiglio, del 5 luglio 2006, relativo al Fondo sociale europeo
e recante abrogazione del regolamento (CE) n. 1784/1999 e dal
regolamento (CE) n. 1083/2006.
8. Per le finalità di cui al comma 7, è autorizzata, per il
periodo 2011/2013, la quota di cofinanziamento a carico del
bilancio regionale di euro 5.600.298, annualmente così
suddivisi:
anno 2010 euro 1.597.173;
anno 2011 euro 1.560.715;
anno 2012 euro 2.442.410;
(UPB 01.11.09.11 Programma occupazione
2007-2013-parz.).
Articolo 37
(Programma di sviluppo rurale 2007/2013)
1. La Regione attua, per il periodo 2007/2013, gli interventi
definiti nell'ambito del Programma di sviluppo rurale 2007/2013,
approvato con deliberazione del Consiglio regionale 3399/XII del 20
marzo 2008, in applicazione del regolamento (CE) n. 1698/2005 del
Consiglio, del 20 settembre 2005, sul sostegno allo sviluppo rurale
da parte del Fondo europeo agricolo per lo sviluppo rurale
(FEASR).
2. Per le finalità di cui al comma 1, è autorizzata, per il
periodo 2011/2013, una spesa a carico della Regione di euro
21.000.000 (UPB 01.11.09.23 Programma sviluppo rurale 2007/2013),
così suddivisa:
a) euro 2.580.000 quale quota di cofinanziamento a carico
della Regione, annualmente così suddivisa:
anno 2011 euro 860.000;
anno 2012 euro 860.000;
anno 2013 euro 860.000;
b) euro 18.420.000 quale quota aggiuntiva di risorse
regionali, come definita dal capitolo 8 del Programma di sviluppo
rurale 2007/2013 per la piena realizzazione del programma stesso,
annualmente così suddivisa:
anno 2011 euro 6.140.000;
anno 2012 euro 6.140.000;
anno 2013 euro 6.140.000.
3. L'autorizzazione di spesa per l'implementazione e la
gestione del Programma di sviluppo rurale 2007/2013 è determinata,
per il triennio 2011/2013, in euro 910.000 (UPB 01.11.09.10
Programma sviluppo rurale 2007/2013 - spese correnti), annualmente
così suddivisa:
anno 2011 euro 310.000;
anno 2012 euro 300.000;
anno 2013 euro 300.000.
Articolo 38
(Modificazioni alla l.r. 7/2006)
1. Dopo la lettera c) del comma 1 dell'articolo 6 della l.r.
7/2006, sono aggiunte le seguenti:
"cbis) ottimizzazione della gestione della liquidità
dell'intero sistema pubblico regionale, e delle società controllate
dalla Regione, anche mediante ricorso all'indebitamento necessario
a finanziare gli investimenti, compresi quelli oggetto di
cofinanziamento da parte dello Stato e dell'Unione europea;
cter) interventi finanziari per conto della Regione nei
limiti di quanto stabilito dalle leggi regionali.".
Articolo 39
(Fondo di gestione speciale di Finaosta S.p.A.. L.r.
7/2006)
1. Per gli interventi da effettuarsi tramite la gestione
speciale di FINAOSTA S.p.A. ai sensi dell'articolo 6 della l.r.
7/2006, è autorizzata la spesa di euro 7.790.000 per l'anno 2011,
euro 1.200.000 per l'anno 2012 e euro 1.200.000 per l'anno 2013
(UPB 1.11.01.21 Partecipazioni azionarie e conferimenti -
parz.).
2. Per il triennio 2011/2013, è autorizzato un indebitamento,
di durata ventennale, presso il fondo in gestione speciale di
FINAOSTA S.p.A., per complessivi euro 180.000.000, il cui onere a
carico del bilancio della Regione è determinato in euro 2.500.000
per il 2011, euro 7.500.000 per il 2012 ed euro 14.000.000 per il
2013 (UPB 1.11.01.21 Partecipazioni azionarie e conferimenti -
parz.), per il finanziamento degli interventi di cui all'articolo
34, commi 1, 2 e 3, nonché dei seguenti:
a) investimenti negli impianti a fune di cui alla legge
regionale 18 giugno 2004, n. 8 (Interventi regionali per lo
sviluppo di impianti funiviari e di connesse strutture di
servizio);
b) adeguamento e ristrutturazione delle caserme Ramires e
Battisti di Aosta e dell'eliporto militare di Pollein di cui
all'articolo 39 della legge regionale 15 aprile 2008, n. 9
(Assestamento del bilancio di previsione per l'anno finanziario
2008, modifiche a disposizioni legislative, variazioni al bilancio
di previsione per l'anno finanziario 2008 e a quello pluriennale
per il triennio 2008/2010);
c) accordo di programma con lo Stato del 30 luglio 2008 per
la ristrutturazione della ex caserma Testafochi per la
realizzazione del polo universitario di Aosta;
d) completamento e ristrutturazione della Maison Caravex in
Comune di Gignod di cui all'articolo 13 della l.r. 21/2010;
e) realizzazione del complesso scolastico in regione
Tzamberlet in Comune di Aosta di cui all'articolo 14, comma 1,
lettera c), della l.r. 21/2010;
f) realizzazione di nuove aule presso l'Institut agricole
régional di cui all'articolo 14, comma 1, lettera d), della l.r.
21/2010;
g) realizzazione della nuova caserma dei Vigili del fuoco e
della Protezione civile di cui all'articolo 15, comma 1, lettera
a), della l.r. 21/2010;
h) rifacimento delle funivie del Monte Bianco di cui
all'articolo 17, comma 2, della l.r. 21/2010.
3. Gli impegni contabili relativi agli interventi di cui al
comma 2 già costituiti sul bilancio della Regione per le annualità
2011, 2012 e seguenti sono revocati e trovano copertura a valere
sul fondo della gestione speciale presso FINAOSTA S.p.A..
Articolo 40
(Modificazioni alla legge regionale 5 maggio 1998, n.
27)
1. L'importo complessivo della sovvenzione annuale agli enti
ausiliari della cooperazione prevista dall'articolo 53 della legge
regionale 5 maggio 1998, n. 27 (Testo unico in materia di
cooperazione), è rideterminato in euro 255.000 per ciascun anno del
triennio 2011/2013.
2. La lettera a) del comma 1 dell'articolo 54 della l.r.
27/1998 è sostituita dalla seguente:
"a) una quota pari ad euro 75.000 in parti uguali;".
3. L'importo complessivo della sovvenzione annuale alle
associazioni di rappresentanza, assistenza e tutela dei consorzi di
miglioramento fondiario per le spese di assistenza contabile,
amministrativa e legale, prevista dall'articolo 56 della l.r.
27/1998, è rideterminato in euro 70.000 per ciascun anno del
triennio 2011/2013.
4. L'autorizzazione di spesa per le finalità di cui alla l.r.
27/1998, comprensiva di quanto previsto dai commi 2 e 3, è
rideterminata per il triennio 2011/2013 in annui euro 1.476.900
(Area Omogenea 1.11.6. Cooperazione e UPB 1.10.3.10 Interventi e
servizi finalizzati allo sviluppo del settore agricolo e
agroalimentare - parz.).
Articolo 41
(Concessione di contributi in conto interessi. Autorizzazioni
di limiti di impegno. Leggi regionali 14 giugno 1989, n. 30, e 31
marzo 2003, n. 6)
1. Per il concorso nel pagamento di interessi su prestiti
d'onore a favore di studenti universitari meritevoli di cui
all'articolo 8 della legge regionale 14 giugno 1989, n. 30
(Interventi della Regione per l'attuazione del diritto allo studio
nell'ambito universitario), è autorizzato, per l'anno 2011, un
nuovo limite di impegno di euro 6.100 (UPB 1.6.2.10 Interventi per
l'attuazione del diritto allo studio universitario -
parz.).
2. I limiti di impegno, della durata massima di quindici
anni, previsti dalla legge regionale 31 marzo 2003, n. 6
(Interventi regionali per lo sviluppo delle imprese industriali e
artigiane), sono autorizzati, per l'anno 2011, in euro 99.556 per
le imprese industriali e in euro 53.493 per le imprese artigiane
(UPB 1.11.3.20 Contributi per gli investimenti nel settore
dell'industria - parz.; UPB 1.11.4.20 Contributi per gli
investimenti nel settore dell'artigianato - parz.).
Articolo 42
(Erogazione di un contributo straordinario alla Fondazione
per la formazione professionale turistica di Châtillon)
1. La Giunta regionale è autorizzata, ai sensi dell'articolo
4, comma 3, della legge regionale 28 giugno 1991, n. 20 (Promozione
di una fondazione per la formazione professionale turistica), ad
erogare un contributo straordinario a favore della Fondazione per
la formazione professionale turistica di Châtillon di euro 30.000
per l'anno 2011, a copertura delle spese finalizzate all'acquisto
di beni funzionali allo svolgimento delle attività istituzionali
dell'ente.
2. La concessione del contributo straordinario e le modalità
di erogazione sono stabilite dalla Giunta regionale con propria
deliberazione.
3. Per le finalità di cui al comma 1 è autorizzata la spesa
di euro 30.000 per l'anno 2011 (UPB 01.11.08.21 Altri interventi di
investimento in materia di lavoro e formazione professionale -
parz.)
CAPO IX
INTERVENTI IN MATERIA DI GESTIONE DEL TERRITORIO E TUTELA
DELL'AMBIENTE
Articolo 43
(Agenzia regionale per la protezione dell'ambiente. Legge
regionale 4 settembre 1995, n. 41)
1. Il trasferimento annuale all'Agenzia regionale per la
protezione dell'ambiente (ARPA), istituita con legge regionale 4
settembre 1995, n. 41 (Istituzione dell'Agenzia regionale per la
protezione dell'ambiente (ARPA) e creazione, nell'ambito dell'Unità
sanitaria locale della Valle d'Aosta, del Dipartimento di
prevenzione e dell'Unità operativa di microbiologia), è
autorizzato, per l'anno 2011, in euro 5.410.000 (UPB 01.14.1.10
Interventi per la tutela, recupero, valorizzazione dell'ambiente e
del paesaggio - parz.).
2. L'autorizzazione di spesa disposta ai sensi dell'articolo
15, comma 2, della l.r. 21/2003 è prorogata fino al 31 dicembre
2013 ed è rideterminata in euro 400.000 per l'anno 2011 e in annui
euro 490.000 per gli anni 2012 e 2013 (UPB 01.14.1.20 Investimenti
per la tutela, recupero, valorizzazione dell'ambiente e del
paesaggio - parz.).
3. Al fine del concorso al raggiungimento degli obiettivi
complessivi di finanza pubblica di cui al d.l. 7 8/2010,
convertito, con modificazioni, dalla l. 122/2010, l'ARPA, nel
limite dei finanziamenti complessivi di cui al comma 1, assicura
una riduzione della spesa per il personale a tempo determinato o
utilizzato mediante convenzioni, contratti di collaborazione
coordinata e continuativa, contratti libero-professionali o di
somministrazione di lavoro per euro 90.000 per ciascun anno del
triennio 2011/2013 rispetto alla spesa sostenuta per le medesime
finalità nell'anno 2009.
4. Il comma 4 dell'articolo 3 della l.r. 41/1995, è
sostituito dal seguente:
"4. Gli oneri sostenuti da ARPA per le funzioni di controllo
analitico in materia di igiene e sanità pubblica e veterinaria da
parte dell'Azienda USL sono oggetto di rimborso da parte
dell'Azienda stessa, nella misura massima di 500.000 euro annui,
mediante apposito finanziamento a destinazione vincolata da parte
della Regione. I restanti oneri derivanti dall'applicazione del
comma 3 trovano copertura nel finanziamento annuale per le spese di
funzionamento.".
Articolo 44
(Parco naturale del Mont Avic. Leggi regionali 10 agosto
2004, n. 16, e 7 aprile 1992, n. 18)
1. Il trasferimento annuale all'ente gestore per il
funzionamento del Parco naturale del Mont Avic di cui alla legge
regionale 10 agosto 2004, n. 16 (Nuove disposizioni in materia di
gestione e funzionamento del Parco naturale Mont Avic. Abrogazione
delle leggi regionali 19 ottobre 1989, n. 66, 30 luglio 1991, n.
31, e 16 agosto 2001, n. 16), è autorizzato, per l'anno 2011, in
euro 1.245.000 (UPB 01.14.02.10 Interventi per la tutela dei parchi
e delle riserve naturali - parz.).
2. L'autorizzazione di spesa per la realizzazione delle
infrastrutture tecniche per il Parco naturale del Mont Avic di cui
alla legge regionale 7 aprile 1992, n. 18 (Finanziamento dei lavori
di costruzione di infrastrutture di servizio per il Parco del Mont
Avic), è rideterminata, per il triennio 2011/2013, in euro 800.000,
di cui euro euro 600.000 per l'anno 2011 ed annui euro 100.000 per
gli anni 2012 e 2013 (UPB 01.14.02.20 Investimenti per i parchi e
le riserve naturali - parz.).
3. Per gli importi e i periodi di cui al comma 2, la Giunta
regionale è autorizzata a contrarre mutui passivi (Parte Entrata
UPB 01.05.01.10 Accensione di prestiti a medio e lungo termine -
parz.).
CAPO X
ALTRI INTERVENTI
Articolo 45
(Progetto sperimentale Valle d'Aosta sicura)
1. Il periodo di sperimentazione del progetto denominato
Valle d'Aosta sicura di cui all'articolo 30, comma 2, della legge
regionale 12 dicembre 2007 n. 32 (Legge finanziaria 2008/2010),
finalizzato ad assicurare il controllo del territorio e il
monitoraggio del flusso di traffico sulla rete viaria regionale per
il tramite di apparati di videosorveglianza, è prorogato al 31
dicembre 2011.
2. Per le finalità di cui al comma 1, è autorizzata la spesa
per il 2011 di euro 200.000 (UPB 01.15.02.21 Altri interventi di
investimento non ripartibili - parz.).
Articolo 46
(Erogazione di un contributo straordinario all'Ente Oratorio
salesiano Don Bosco)
1. In considerazione del rilevante significato simbolico e
istituzionale degli immobili siti in Comune di Introd, frazione Les
Combes, denominati Soggiorno alpino Giovanni Paolo II e Foyer
Giovanni Paolo II, eletti negli anni a residenza estiva pontificia,
la Giunta regionale è autorizzata a concedere un contributo
straordinario per l'anno 2011, pari a euro 200.000, a favore
dell'ente ecclesiastico Oratorio salesiano Don Bosco, proprietario
del predetto complesso immobiliare, a parziale copertura delle
spese finalizzate ad interventi di adeguamento strutturale e
impiantistico dello stesso.
2. Il contributo straordinario è concesso con deliberazione
della Giunta regionale, con la quale è inoltre approvato lo schema
di convenzione da sottoscriversi con il legale rappresentante
dell'ente proprietario e nella quale sono definite le obbligazioni
reciproche delle parti, ivi compreso l'impegno dell'ente
proprietario di concedere, a richiesta, l'uso gratuito del
complesso immobiliare all'Amministrazione regionale per il
soddisfacimento delle proprie esigenze di ospitalità e di alta
rappresentanza istituzionale.
3. Per le finalità di cui al comma 1, è autorizzata la spesa
di euro 200.000 per l'anno 2011 (UPB 1.15.03.20 Interventi per
costruzione e sistemazione di opere di interesse pubblico -
parz.).
Articolo 47
(Sostegno economico alle famiglie per le spese di
riscaldamento domestico. Legge regionale 7 dicembre 2009, n.
43)
1. Il comma 1 dell'articolo 3 della legge regionale 7
dicembre 2009, n. 43 (Disposizioni in materia di sostegno economico
alle famiglie mediante concorso alle spese per il riscaldamento
domestico), è sostituito dal seguente:
"1. La Giunta regionale stabilisce, con propria
deliberazione, sentite le Commissioni consiliari competenti, i
criteri per la concessione e la quantificazione dei contributi
previsti dalla presente legge sulla base del numero dei componenti
la famiglia anagrafica e dei limiti reddituali definiti con la
medesima deliberazione.".
2. Le disposizioni di cui al comma 1 si applicano con
riferimento ai contributi da concedersi ai sensi della l.r. 43/2009
dall'anno 2011.
CAPO XI
DISPOSIZIONI FINALI
Articolo 48
(Determinazione di autorizzazioni di spesa recate da leggi
regionali)
1. Le autorizzazioni di spesa recate dalle leggi regionali
elencate nell'allegato B e dalle leggi regionali modificative delle
stesse sono determinate, ai sensi dell'articolo 24 della l.r.
30/2009, nelle misure indicate nel medesimo allegato B.
2. Le spese autorizzate dalla presente legge trovano
copertura nelle risorse iscritte nello stato di previsione
dell'entrata del bilancio pluriennale 2011/2013.
Articolo 49
(Entrata in vigore)
1. La presente legge sarà pubblicata nel Bollettino ufficiale
della Regione ed entrerà in vigore il 1° gennaio 2011.
Allegati
(omissis)
Président
- Ont été déposés à la Présidence deux ordres
de jour: l'un proposé par le Partito Democratico et l'autre par les
Conseillers La Torre, Lattanzi, Salzone et Empereur.
Ordine del giorno
Il Consiglio regionale della Valle d'Aosta/Vallée
d'Aoste
Premesso che è ormai opinione comune che lo sviluppo
economico-culturale-sociale della Valle d'Aosta sia strettamente
legato al riconoscimento del ruolo strategico della città di
Aosta;
Tenuto conto che il comune capoluogo è oggetto di grandi
trasformazioni in atto o in via di definizione: l'area megalitica,
l'ex Splendor, il comparto di Sant'Orso, il teleriscaldamento,
l'Ospedale regionale, l'Università, per citarne alcune;
Considerato che sul bilancio del comune di Aosta vanno ad
incidere, in maniera considerevole, molte spese relative proprio
alla gestione di servizi di prevalente interesse regionale;
Ribadita la necessità di dotare il capoluogo regionale di
mezzi e strumenti che consentano l'ordinato sviluppo dei servizi,
il miglioramento della qualità urbana, la valorizzazione della
vocazione di città europea;
Ritenuto che questo tema debba essere affrontato attraverso
una proficua concertazione tra il comune, la Regione e con il
coinvolgimento degli Enti locali valdostani;
il Consiglio regionale
Impegna
il Governo regionale a presentare, entro l'estate prossima,
una nuova ed organica legge regionale che riconosca e valorizzi,
anche finanziariamente, il ruolo della città di Aosta quale moderno
capoluogo regionale.
F.to: Carmela Fontana - Rigo - Donzel
Ordine del giorno
Con riferimento al ruolo di Aosta "Capitale dell'Autonomia",
ruolo prioritario e strategico in quanto sede di importanti
strutture a valenza regionale e statale, quali a titolo
esemplificativo ma non esaustivo:
? Polo universitario
? Presidio ospedaliero
? Palazzo regionale
? Scuole secondarie di 2° grado
? Impianti sportivi di interesse regionale
? Cittadella dei giovani
? Palazzo di Giustizia
? Ufficio Giudice di Pace
? Corte dei Conti
? Comando regionale Vigili del Fuoco
? Questura
? Prefettura
? Caserma dei Carabinieri
? Caserma Guardia di Finanza
Sono, pertanto da considerarsi di preminente interesse
regionale gli interventi diretti a qualificare servizi ed
infrastrutture della città di Aosta, ed a sostenere, anche
finanziariamente, le azioni a supporto dello sviluppo economico di
Aosta Capitale dell'Autonomia a beneficio dell'intera collettività
valdostana
Impegna
La Giunta e le forze di maggioranza a dar corso, in tal
senso, ad un aperto e costruttivo confronto che porti a presentare
in tempi brevi un disegno di legge programmatorio a riconoscimento
del ruolo di "Aosta Capitale dell'Autonomia".
F.to: La Torre - Lattanzi - Salzone - Empereur
Président
- Est-ce que quelqu'un souhaite les illustrer?
En ordre de temps je voudrais prier Mme Fontana, parce que le
premier ordre du jour est celui présenté par votre groupe.
La parole au Conseiller Donzel, pour motion d'ordre.
Donzel (PD)
- Egregio Presidente, le chiedo formalmente,
come avviene per quasi tutte le volte che c'è un unico argomento
portato da due interpellanze... di solito si dice che si fa una
discussione congiunta. Oggi scopro che bisogna rispettare un
ordine... allora vale anche per le interpellanze, cioè se due
parlano dello stesso argomento, se ne dovrà parlare prima di una e
poi dell'altra. Chiedo, per mozione d'ordine, che se ne possa
discutere congiuntamente oppure, se discutiamo dell'ordine del
giorno del Partito Democratico e poi facciamo un'altra discussione,
ne facciamo due... a me sta bene.
Presidente
- Non facciamo confusione fra gli ordini del
giorno e le interpellanze, anche se sovente succede - giustamente -
che anche le interpellanze vengono messe assieme, e così vale per
gli ordini del giorno. Siccome non sono decisioni che posso
prendere io - mi arrivano due ordini del giorno, io sto al
Regolamento -, metto in discussione prima di tutto il primo ordine
del giorno che è il vostro. Se voi, proponenti degli ordini del
giorno, intendete fare una discussione congiunta sui due ordini del
giorno, nessuno lo impedisce, ma qualcuno me lo deve proporre,
perché non posso imporlo io.
La parola al Consigliere La Torre.
La Torre (FA)
- Cercavo di seguire, personalmente non
siamo contrari ad una discussione congiunta, non so, stavo cercando
di capire, ma non siamo contrari.
Président
- Alors on va discuter conjointement sur les
deux ordres du jour.
La parole au Conseiller La Torre.
La Torre (FA)
- Grazie Presidente.
L'argomento è stato già introdotto anche in maniera chiara nella
giornata di ieri: l'ordine del giorno che presentiamo è un atto
politico amministrativo che è una conseguenza di quello che le
forze della maggioranza in Regione e le forze di maggioranza al
Comune di Aosta hanno presentato al momento stesso in cui si sono
candidate alla guida del Comune di Aosta. Il significato è proprio
quello di dare una continuità, che non solo ha visto centrare su
questo argomento la campagna elettorale di Aosta e quindi la
conseguente costituzione del Governo, ma che si trasforma in un
impegno che diventa anche finanziario per le motivazioni scritte
con estrema chiarezza all'interno dell'ordine del giorno.
Il nostro ordine del giorno è sintetico proprio perché vuole
essere estremamente chiaro, e dice:
"Con riferimento al ruolo di
Aosta "Capitale dell'Autonomia"
- ricordo che questo era il
titolo portante del nostro impegno politico sulla città -
, ruolo
prioritario e strategico in quanto sede di importanti strutture a
valenza regionale e statale, quali a titolo esemplificativo, ma non
esaustivo: Polo universitario, Polo ospedaliero, Palazzo
regionale..."
. Noi abbiamo identificato la città di Aosta come
il motore di questa Regione e su questa città crediamo che non solo
si debba investire, ma si debba confluire per portare quel valore
aggiunto che può essere trainante rispetto a tutti i ragionamenti
che devono muovere lo sviluppo di questa città. In questo senso
l'ordine del giorno è doveroso, perché non ci dimentichiamo che la
legge speciale per Aosta è una legge che ha raggiunto nell'arco di
vent'anni una certa datazione, e questo credo sia l'unico punto su
cui possiamo essere d'accordo. E questa legge - di cui fra l'altro
mi onoro di essere stato uno dei tre pensatori, e addirittura anche
uno di quelli che ha scritto la legge speciale per Aosta, quindi
credo di avere titolo di presentare oggi questo ordine del giorno
-, è una legge che non è più adeguata allo sviluppo dei tempi. In
questo senso occorre, in tempi brevissimi, anche per permettere la
funzionalità del Comune di Aosta, che è un Comune virtuoso e ha
messo in atto tutte le sue opportunità di razionalizzazione e di
riorganizzazione, quindi in qualche modo ha ottemperato agli
impegni di virtuosità che si richiede ad un Comune serio, che si
candidi ad essere "Capitale dell'Autonomia"... in questo senso
credo che la Regione debba raccogliere l'invito delle forze di
maggioranza del Comune di Aosta, e quindi l'invito politico a
portare avanti l'impegno che si erano assunte al momento della
campagna elettorale e, in questo senso, presentiamo l'ordine del
giorno.
Perché dico subito che a mio avviso non è possibile mettere
insieme i due ordini del giorno, seppure rispetto la vostra
posizione? Per una questione di chiarezza, per la stessa chiarezza
che voi avete enunciato durante il corso del dibattito del
bilancio...
(interruzione del Consigliere Donzel, fuori
microfono)
...mettevo già le mani avanti, collega Donzel, le dicevo che non
sono disponibile a trasformare i due ordini del giorno in un ordine
del giorno unico, per la chiarezza che dobbiamo ai nostri elettori
e al senso della maggioranza, perché quando ieri voi chiedevate...
io lo dico prima, perché voglio chiarire già la risposta...
(nuova interruzione del Consigliere Donzel, fuori
microfono)
...allora mi evita di dire delle cose, ho capito che non
chiederanno che gli ordini del giorno vengano...
Presidente
- ...lei interverrà a suo tempo, lo lasci
parlare, rispetti i colleghi che parlano...
(nuova interruzione del Consigliere Donzel, fuori
microfono)
La Torre (FA)
- ...ma non sto parlando a nome del Partito
Democratico... senta, capisco che la sto innervosendo, e mi
dispiace, le chiedo scusa...
Presidente
- ...collega Donzel, mi faccia la cortesia di
rimanere correttamente in silenzio ad ascoltare quello che dice
lui, dopodiché lei replicherà. Vada avanti, collega La Torre.
La Torre (FA)
- Grazie Presidente.
Non credo di aver mai parlato a nome del Partito Democratico. In
questo senso il nostro ordine del giorno, con la chiarezza del
caso, è un ordine del giorno che viene presentato dalle forze di
maggioranza e dalle forze di maggioranza del Comune di Aosta e
quindi è un ordine che assolutamente ha un senso all'interno di
quest'aula, ha un senso nel contesto del bilancio e ha un senso per
motivi politici e amministrativi. Mi fermo qui, perché non voglio
innervosire il collega. Mi riservo di intervenire dopo.
Président
- La parole au Conseiller Rigo.
Rigo (PD)
- Grazie Presidente.
Non so se ho anch'io titolo per parlare del comune capoluogo...
ricordo quello che è stato fatto, in questa legislatura, dal
Partito Democratico in quest'aula su questo argomento. Credo che
sia cominciata male la discussione su un punto molto importante,
non tanto per la nostra capacità oratoria, ma per lo sviluppo di
questa città e per il bene dei cittadini di Aosta, quindi sarebbe
bene che discutessimo con più serenità un argomento così
importante.
Ieri il Consigliere La Torre, se non interpreto male le sue
parole, si è detto stupito dell'ordine del giorno che abbiamo
presentato come gruppo su un tema - Aosta capoluogo - che sarebbe
estraneo alla nostra visione politica, e nello stesso tempo si è
detto soddisfatto che anche il gruppo del Partito Democratico ha
inteso dare la propria disponibilità rispetto ad un argomento così
importante. Non so perché è stupito, anche perché lui c'era in aula
in questi anni, quando si è discusso proprio di Aosta capoluogo!
Ricordo che già il 23 ottobre 2008, quando discutemmo la legge
regionale del 2 marzo 1993 - conosciuta come "legge capoluogo" -
avevamo, già allora, avanzato questa proposta, cioè la proposta di
una nuova riflessione sulla legge Aosta capoluogo e la necessità di
una nuova legge che fosse da volano allo sviluppo della città. Lo
abbiamo sempre detto in quest'aula che non si può pianificare il
futuro della Valle d'Aosta, non si può immaginare una nuova
stagione riformatrice della nostra Regione, dimenticando o, meglio,
non riconoscendo il ruolo di Aosta quale moderno, europeo capoluogo
regionale. L'avevo detto nel 2008, e questo nostro atteggiamento
non è stato mai dettato dal fatto di avere o meno vicinanza
politica con l'Amministrazione al governo della città.
L'anno scorso, il 6 e 7 maggio, con un'interpellanza chiedevo -
a nome del gruppo del Partito Democratico - l'adozione di
provvedimenti per riconoscere ad Aosta uno specifico finanziamento
a copertura delle ingenti spese correnti necessarie a garantire i
servizi a prevalente interesse regionale. In quell'occasione il
Presidente della Regione così rispose:
"Per quanto riguarda la
possibilità di accedere, al di là dei fondi già disponibili per il
Comune, ad ulteriori fondi per quanto riguarda il funzionamento,
chiaramente è una proposta che non possiamo accogliere, lo abbiamo
detto anche al Comune, perché diventerebbe un ulteriore elemento di
difficoltà nei rapporti anche con gli altri enti locali. Abbiamo
provveduto ad una ripartizione, d'accordo con il CELVA, dei fondi,
ma al di là di questo non possiamo andare".
Con il bilancio
alla nostra attenzione prendiamo atto che oggi questo è possibile.
È possibile destinare alla città uno stanziamento straordinario, è
scritto nella relazione che illustra l'articolo 21 del disegno di
legge,
"riconoscendo il ruolo di Aosta quale moderno capoluogo
regionale, concede al Comune un finanziamento straordinario di
parte corrente per la gestione dei servizi conseguenti agli
investimenti di riqualificazione".
Non mi sembra che rispetto a
maggio dell'anno scorso ci siano stati - oppure non li ho visti -
nuovi e rilevanti interventi di riqualificazione e l'articolo della
finanziaria non mi risulta sia stato contestato dal Consiglio
permanente degli Enti Locali!
Personalmente e come gruppo eravamo favorevoli al contributo
straordinario per il Comune di Aosta, e oggi certo non siamo
contrari; però, questo rubinetto dei finanziamenti di antica
memoria e di passate battaglie politiche fra Regione e Comune
capoluogo, questo rubinetto che si apre o si chiude, non mi pare
una soluzione corretta e logica per il futuro! L'anno scorso,
durante la discussione sul bilancio 2010, presentammo come gruppo
del Partito Democratico un ordine del giorno per impegnare la
Giunta regionale a definire una nuova proposta di revisione della
legge su Aosta capoluogo. L'ordine del giorno, che era più o meno
traccia rispetto a quello che abbiamo presentato, l'auspicio era
quello, l'intento era quello l'ordine del giorno non fu approvato
perché il Presidente così rispose:
"Condividiamo l'opportunità
di studiare una soluzione per Aosta che abbia qualcosa di
strategico, difficilmente riusciremo a farlo con questi tempi,
questa è la sostanza, ma deve essere qualcosa per Aosta di
strategico. Ritengo che non potremmo più accettare di andare a
presentare un programma per Aosta che si riferisca a dei semplici
aggiustamenti o a qualcosa di assolutamente secondario: questo
sarebbe perdere il rispetto verso la capitale o sminuirne il
valore. Crediamo che tale astensione espliciti la volontà che
ribadiamo: avere un'attenzione particolare per Aosta capitale, ma
occorre farlo nel momento giusto e con la collaborazione
- con
la collaborazione: sono parole del Presidente della Regione -
di
tutte le forze"
- ne sono convinto, ma così non dice l'ordine
del giorno presentato dalle forze di maggioranza -
che in questo
credono e vorranno contribuire con delle idee allo sviluppo",
ovviamente il Presidente penso si riferisse allo sviluppo sia della
legge sia di questa città.
Ieri il Presidente della Regione ha detto che è soddisfatto che
anche il Popolo della Libertà vuole lavorare per il bene dei
cittadini della Valle d'Aosta, in particolare dei cittadini di
Aosta, e su questo c'è comunanza... ma anche noi! Anche se come
forza di minoranza, piccola, vogliamo contribuire al bene non solo
dei valdostani, ma anche dei cittadini di Aosta, e abbiamo lavorato
in questi anni, dandone dimostrazione concreta, per contribuire con
le nostre piccole idee a far sì che questo si realizzi.
A parte che il finanziamento previsto nella legge di bilancio mi
sembra un aggiustamento, quello che l'anno scorso lei, Presidente,
non voleva... ma le chiedo: è arrivato il momento giusto? È
arrivato il momento giusto, sembra che sia questo il tempo capace
di portare al Comune di Aosta importanti novità dal punto di vista
non politico, ma rispetto alla quotidianità dell'attività
amministrativa del Comune stesso.
L'Assessore Lavoyer, rispondendo in commissione alla mia domanda
su come mai quest'anno era possibile un finanziamento straordinario
in parte corrente e se non riteneva opportuno lavorare per un
finanziamento previsto da una specifica legge regionale, rispose,
molto correttamente (ne devo dare atto):
"Inizialmente era
previsto un finanziamento triennale 2011-2012-2013 e, proprio
perché è intenzione della Giunta fare un ragionamento più
articolato, abbiamo pensato ad un finanziamento solo per il
2011"
. Un'idea, lo ha ribadito anche l'Assessore Lavoyer, che
non deve coinvolgere solo le forze di maggioranza che sono
pro
tempore
- ha detto questo esattamente in commissione - ma tutte
indistintamente.
Ed allora questa condivisione di fondo sul ruolo di Aosta ci
sembrava opportuno concretizzarla attraverso un preciso ordine del
giorno, che non è nato in questo periodo storico, ma risale al
2008, come ho ricordato. Queste le ragioni della presentazione, che
voleva essere traccia di un lavoro comune, ma quando intendo
"lavoro comune" intendo effettivo lavoro comune. Parlare del Comune
di Aosta non si può parlarne solo in quest'aula, dobbiamo
confrontarci con l'Amministrazione comunale di Aosta, non solo con
il Governo presente nella città. E poi - come giustamente ha detto
ieri il collega Empereur - questo confronto non può non essere
concertato anche con gli altri 73 Comuni. È un punto importante
questo del coinvolgimento fra la Regione, il Comune capoluogo, il
Conseil de la Plaine
e tutti gli altri Comuni, cosa che
abbiamo inserito nel nostro ordine del giorno, perché vogliamo che
attorno ad Aosta si consolidi un ampio schieramento che non è solo
politico, ma uno schieramento di idee, di cittadini, di Comuni,
perché Aosta - lo ripeto - è importante volano per lo sviluppo
della Regione! Non può essere solo un ordine del giorno che dice:
"la Giunta e le forze di maggioranza a dare corso in tal senso ad
un aperto confronto", dando per scontato che c'è una parte e
l'altra che sta ad ascoltare e caso mai può intervenire! È un modo
sbagliato di affrontare un tema rilevante per questa Regione, anche
se - mi consentano i firmatari - parlare di forze di maggioranza...
il dibattito a cui è stato dato corso ieri, le precisazioni del
Presidente della Regione rispetto al voto favorevole del gruppo del
Popolo della Libertà e poi vedere anche la firma del Capogruppo...
non si capisce bene quali sono le forze della maggioranza: le forze
della maggioranza del Comune di Aosta, le forze solo autonomiste?
Credo che ci sia anche un po' di confusione da questo punto di
vista!
Non so se ho titolo, come Consigliere, di poter parlare anche di
Aosta capoluogo... lo chiedo a voi... io credo che ne abbiamo
titolo per la coerenza con cui, in questi anni, da questi banchi,
abbiamo discusso di questo problema e abbiamo almeno la pari
dignità degli altri, anche se "gli altri" sono forze di
maggioranza, di discutere e di affrontare questo argomento, perché
abbiamo anche qualcosa da dire rispetto a questa proposta.
Presidente
- La parola al Consigliere Salzone.
Salzone (SA-UdC-VdA)
- Sarò molto breve, perché questo è
un argomento che abbiamo già inserito nel dibattito generale sul
bilancio e avevamo già detto qual era l'impostazione. Tengo solo a
rimarcare un paio di cose al collega Rigo, che si è approcciato
rispetto a questo argomento in termini positivi, ma questo già lo
sapevamo.
Ciò che vogliamo rimarcare è un atto politico che ha avuto una
lunga discussione già l'anno scorso, ma in modo particolare
nell'ambito delle elezioni per il Comune di Aosta, là dove la
coalizione ha incentrato il cuore del suo programma su questo
argomento; un argomento che naturalmente ha visto un dibattito più
acceso sulle grandi opere che fanno parte di una legge speciale su
Aosta che noi da sempre chiediamo. E su questo argomento, noi,
anche facendo le debite differenze, abbiamo rimarcato un attacco
ripetuto durante tutta la campagna elettorale.
Io voglio mettere i puntini sulle i, non dico che il PD ha fatto
un attacco concentrico sul progetto di Aosta Capitale; certo è che
l'opposizione in generale ci ha attaccato su tutti i fronti. Oggi,
noi, perché abbiamo presentato un ordine del giorno? Anche se non
avevamo bisogno di presentare nulla, perché - come dicevo prima -
fa parte del programma al Comune di Aosta... ma è per rimarcare una
posizione politica molto chiara che vuole dare un'accelerazione a
questo aspetto. Non è neanche un invito alla Giunta perché stava
già negli accordi, ma è per rimarcare questo aspetto in un momento
in cui si discute un bilancio regionale che rappresenta forse il
fulcro della politica in Valle d'Aosta.
Ecco perché diciamo che è assolutamente necessario tornare a
discutere non di una legge di finanziamento, come mi pare abbia
detto il collega Rigo, ho capito male allora... ecco, una legge -
credo che condivida - speciale su Aosta per tutti i motivi che
abbiamo già detto...
(interruzione del Consigliere Rigo, fuori microfono)
...va bene, d'accordo. Cosa voglio dire? Mi fa piacere che si
trovi una convergenza ampia su un progetto politico che è
in
itinere
ormai da parecchio tempo e che abbiamo rimarcato nel
nostro programma elettorale al Comune di Aosta, dove abbiamo avuto
il successo che abbiamo avuto (scusate se lo rimarchiamo, lo dico
in modo particolare, perché noi di Stella Alpina lo possiamo dire
anche con un certo orgoglio). Dopodiché, se la convergenza è di
questo tipo, sono d'accordo, se il Presidente lo condivide, di
chiedere una breve sospensione per fare una discussione con i
responsabili che si occupano di questo problema, per vedere se c'è
una convergenza totale o parziale che sia... noi ne siamo ben
felici.
Presidente
- Lo avrei chiesto io di fare una
sospensione.
La parola al Consigliere Donzel.
Donzel (PD)
- Sono favorevole anche ad una sospensione,
ma ci tenevo a fare una piccola precisazione. Mi scuso di aver
interrotto il collega La Torre che voleva anticipare la
discussione, la posizione del Partito Democratico.
Allora, intanto ieri c'è stato un dibattito che ha cercato di
chiarire quali sono le forze di maggioranza in questo Consiglio e
quali non lo sono; probabilmente non ho capito nulla, perché avevo
capito che le forze di maggioranza rimanevano quelle autonomiste e
che c'era un dialogo fuori da quest'aula, cioè che fosse creata dal
punto di vista politico una novità assoluta: i
niveaux
différents
non sono più di tipo amministrativo, ma possono
esserci anche dentro lo stesso
niveau
, il
niveau
amministrativo regionale, il
niveau
dentro il Consiglio e il
niveau
fuori dal Consiglio. Però è legittimo, ogni forza
politica fa i suoi percorsi, e questa è una novità assoluta della
politica valdostana, perché quelli che noi abbiamo chiamato
"livelli territoriali" come PD,
niveaux
différents
per l'Union Valdôtaine, riferita cioè ai livelli amministrativi,
oggi ha anche un'altra dimensione: quella che nello stesso livello
amministrativo ci può essere la dimensione politica partitica e
invece la dimensione amministrativa. Non so cosa capiranno i
cittadini, ma questo è quello che ci è stato detto ieri.
Nell'ordine del giorno di maggioranza ci sono due concetti che
non attengono all'aula del Consiglio regionale, ma faccio una
premessa. Intanto il ragionamento è: come partito... e penso che
tutta quest'aula ha sempre contestato la "politica dei rubinetti",
è stata evocata dal collega Caveri... non è possibile che quando
c'è un governo amico i soldi arrivano da Roma alla Valle d'Aosta e
quando non c'è un governo amico la Valle d'Aosta non ha soldi! Se
c'è un diritto ad avere dei soldi, questi soldi devono arrivare!
Questo vale anche per il Comune di Pontboset nei confronti
dell'Amministrazione regionale, indipendentemente da chi è il
sindaco di Pontboset: se quel Comune ha diritto a dei soldi, che
sia un sindaco del PdL, dell'Union o della Stella Alpina, i suoi
cittadini devono avere quei soldi!
Allora noi, del PD, non è che perché adesso Aosta è amministrata
da un'amministrazione del centro-destra che diciamo: ah, no, ad
Aosta bisogna tagliare i fondi... come invece prima qualcuno ha
fatto in quest'aula... Noi non siamo così, pensiamo all'interesse
dei cittadini; quindi, se per anni abbiamo detto che Aosta aveva
bisogno di fondi, non è che non lo diciamo più adesso!
Però attenzione, c'è una differenza in quell'articolo che
voteremo della finanziaria del finanziamento per Aosta; guardate
bene che in quell'articolo c'è scritto "per spese correnti", cioè
quella cosa che sempre una certa parte politica ha contestato in
quest'aula... basta con queste spese correnti! Quell'articolo dice:
per spese correnti... senza vincolo... quindi si può usare anche
per spesa corrente? Bene, andremo a verificarlo, però si può usare
anche per spesa corrente... quando chiedevamo per spesa corrente,
non ce n'era! Allora diciamo che serve anche per spesa corrente,
perché Aosta ha determinate funzioni, svolge un ruolo di capoluogo
regionale.
Vengo all'aspetto più tecnico dell'ordine del giorno. Il titolo
non è un titolo che cerca di mettere insieme il Consiglio regionale
e dice: tutte le forze politiche concorrono al bene dei cittadini
di Aosta, ma si usa una sigla politica, che è quella che
giustamente ha vinto ad Aosta. Ci mancherebbe, noi l'abbiamo
riconosciuta quella vittoria: Salzone, la Stella Alpina, ha fatto
un figurone! Ma il problema è che adesso siamo in Consiglio
regionale, non siamo al Comune di Aosta, e il Consiglio regionale,
votando un ordine del giorno con scritto
"Aosta Capitale
dell'Autonomia"
, si riconosce in quella maggioranza? Cioè qua
sotto non c'è scritto: la Giunta e le forze politiche del Consiglio
regionale della Valle d'Aosta... c'è scritto:
"e le forze di
maggioranza"
; poi è firmato dal Capogruppo Lattanzi... ma
allora il PdL rientra in maggioranza? Abbiamo un nuovo
niveau
différent?
A seconda delle puntate il PdL è maggioranza
regionale e non è maggioranza regionale? A voi sta bene entrare e
uscire, lo abbiamo capito, ci siete, non ci siete, è una scelta
vostra, vi va bene così, ci saranno interessi esterni a questo
Consiglio regionale che giustificano questo "va e vieni", sono
maggioranza, minoranza... sul giornale ho dichiarato maggioranza,
poi sono minoranza...
Questo ordine del giorno è scritto, vi dico dal punto di vista
formale, in modo non corretto, perché come si fa a votare un ordine
del giorno, se non si capisce chi sono le forze di maggioranza?
Avete cambiato idea da ieri a oggi... il PdL dopo l'annuncio di
ieri è entrato a far parte delle forze di maggioranza? Può un
Consiglio regionale votare una sigla che non è un finanziamento ad
Aosta capoluogo regionale, come voteremo nella finanziaria, lo
anticipo, quell'articolo dove c'è scritto finanziamento ad Aosta...
noi lo votiamo, ma lì non è scritto "Aosta Capitale
dell'Autonomia", c'è scritto Aosta governata da chiunque, allora
quello lo votiamo. Se invece i finanziamenti vanno solo ad Aosta
governata con il PdL non ci stiamo, perché i cittadini di Aosta
hanno tutti diritto a questo finanziamento, sia che ci sia un
sindaco dell'Union, sia che ci sia un sindaco della Stella Alpina,
sia che ci sia un sindaco del PdL; i finanziamenti, se sono dovuti
per far funzionare quella città, devono andare a quella città, non
possono esserci finanziamenti che vanno ad una città soltanto se
amministrata dal centro-destra, perché in questo momento il Governo
regionale guarda con simpatia ad un sindaco di centro-destra,
quindi gli diamo i soldi per far funzionare la città! Non è questo
un atteggiamento che condividiamo, quindi se siamo disposti ad un
ragionamento là dove ci sia la volontà di scrivere in modo neutro
il riferimento che i finanziamenti vanno alla città di Aosta senza
riferimenti ai governi di centro-destra o centro-sinistra, allora
siamo disponibili perché siamo convinti da sempre che la città di
Aosta abbia bisogno di risorse aggiuntive.
Quanto al rapporto con gli altri Comuni, consentitemi una
battuta: anche se si è fatto lo sforzo di non ridurre le risorse a
tutti i Comuni, sappiamo che c'è una riduzione di risorse verso i
Comuni che si aggira attorno a 10.000.000 di euro; di questi, la
quota che perderebbe il Comune di Aosta è circa 1.800.000 euro,
esattamente la cosa che andiamo a compensare con l'articolo della
finanziaria...
Presidente
- ...lasciatelo parlare, ho proposto una
sospensione...
(interruzione del Consigliere Lattanzi, fuori
microfono)
Donzel (PD)
- ...ha deciso lei chi parla e chi non
parla... chiude il Consiglio? Ah, parli secondo il Regolamento, non
è lei che decide chi parla e non parla, qui non siamo a Roma che
chiudete la Camera, non è lei che decide chi parla e chi non parla,
se mi dice il Presidente di stare zitto, taccio, ma lei non dice di
stare zitto a nessuno! È chiaro?
Allora, questo è un ordine del giorno per noi di estrema
importanza, abbiamo combattuto per anni una battaglia per cui i
finanziamenti alla Valle d'Aosta sono dovuti e non può esserci
governo che cambia colore per decidere se i soldi arrivano o non
arrivano; questa cosa deve valere anche per la città di Aosta.
Quindi non è ammissibile un ordine del giorno che parla di un
finanziamento diretto ad una coalizione politica, non alla città di
Aosta... "Aosta Capitale dell'Autonomia" - come ha ribadito
correttamente La Torre - è una coalizione politica, non è la città
di Aosta!
Presidente
- Il Consiglio è sospeso "ottimisticamente"
per quindici minuti.
Si dà atto che la seduta è sospesa dalle ore 9,40 alle ore
10,13.
Président
- Collègues, nous reprenons nos travaux.
La parole au Conseiller Bertin.
Bertin (ALPE)
- Grazie Presidente.
Questo di "Aosta capitale" è un tema che ricorre spesso in
questo Consiglio e soprattutto vedo che appassiona il collega La
Torre, perché le poche volte che interviene in Consiglio il tema
più o meno è sempre questo; sarà anche perché - come si sa - la
legge di "Aosta capitale" risale al 1990 ed è uno dei prodotti del
periodo della cosiddetta "Giunta del ribaltone", nella quale La
Torre era sindaco, Bondaz e Milanesio dirigevano le operazioni,
risale ad allora questa legge, e forse la passione risale a quei
tempi; Rollandin all'epoca non era fra i più coinvolti, ma bisogna
dire che ha recuperato la posizione in fretta!
Dei risultati di questa legge bisognerebbe anche farne un
bilancio: aveva grandi obiettivi, il ruolo strategico di Aosta è
evidente. La Valle d'Aosta, a mio avviso, è l'incontro che ha la
città con le valli, il nome stesso lo dice, e l'identità della
Valle è anche questa, il ruolo della città rispetto all'identità
della Valle d'Aosta è del tutto evidente. Ad esempio, in Piemonte,
come mai non c'è un'identità alpina? È anche dovuto al fatto che
manca una città veramente nelle Alpi, c'è Torino, ma Torino è una
città padana che poco ha a che fare con le montagne. Pertanto, sul
ruolo di Aosta, da tutti i punti di vista non si può che
concordare: è strategica, e non solo da un punto di vista delle
infrastrutture, ma anche come identità di questa stessa Regione.
Gli obiettivi di questa legge, se ne facciamo un bilancio, sono
molto miseri: si è tradotta nella "legge delle rotonde" più che la
legge di "Aosta capitale"... è servita per interventi ordinari,
asfaltature, riasfaltature, credo che si sia più o meno asfaltata
ogni due anni, finita un'asfaltatura si fa un altro lavoro e si fa
un'altra asfaltatura, interventi in scuole... Una legge che ha
degli obiettivi strategici, che viene usata per fare delle
asfaltature, tappare le buche di ogni genere, diventa un po'
limitante!
Al di là di questo, ci sono, soprattutto nell'ordine del giorno
presentato dalla maggioranza che impegna la maggioranza... e già di
per sé il Consiglio che impegna la maggioranza è un controsenso, ma
al di là di questo, io sto leggendo quello presentato... prevede
lavori tipo la questura, alcuni lavori che non riguardano
direttamente Aosta, come il Comando regionale dei vigili del fuoco
i cui programmi sono previsti fuori da Aosta, da questo punto di
vista è giusto ampliare il raggio di azione di una città che sta
diventando, usando un'analogia con quello che si dice in altri
posti, una "città metropolitana". Il problema è che voi la volete
chiamare città metropolitana, perché volete farci la
metropolitana... è un po' quello il vostro guaio!
In effetti uno dei problemi che svilisce da un punto di vista
pratico questo ordine del giorno è che le decisioni non saranno
prese dal Comune di Aosta o in sintonia con i Comuni de
la
Plaine
, ma le grandi decisioni strategiche sulla città e su
la Plaine
sono già state prese altrove, dal Presidente della
Regione con i vari lavori, dalla metropolitana a tutti gli altri
progetti che ci sono sulla città, ma che sfuggono a questo ordine
del giorno che è essenzialmente di tipo politico, non ha nessun
valore pratico. Anche dal punto di vista della finanza si deve
capire chi ci mette i soldi, se inciderà sulla finanza locale
oppure no...
È un ordine del giorno piuttosto vago, quello della maggioranza,
non si capisce qual è l'obiettivo, se non quello strettamente
politico di dare supporto al progetto nato o, meglio, chiusosi con
le elezioni comunali di Aosta; pertanto non si può che essere
critici su questo ordine del giorno, mentre l'altro è un po' più
vasto e guarda ad una idea di città. In questo caso mi sembra solo
la riproposizione di un programma e di decisioni presi altrove.
Grazie.
Président
- La parole au Conseiller Rigo.
Rigo (PD)
- Grazie Presidente.
Credo che dobbiamo, anzitutto al Presidente del Consiglio, ma
anche a tutti i colleghi, una risposta rispetto ad una proposta che
è stata fatta durante la riunione dei Capigruppo. La proposta
avanzata dai Capigruppo di maggioranza, dal Presidente della Giunta
in particolare, è quella di cancellare le parole "e le forze di
maggioranza" e sostituirle con "il Consiglio", quindi l'ordine del
giorno sarebbe così riscritto: impegna la Giunta e il Consiglio a
dare corso in tal senso ad un aperto e costruttivo confronto.
Alle nostre perplessità rispetto al fatto che non è indicata in
questo ordine del giorno la concertazione sia con il Comune che con
gli enti locali, il Presidente ci ha risposto che, oltre ad essere
un atto dovuto, questo, c'è l'impegno nel coinvolgere non solo il
Consiglio permanente, ma le sue articolazioni in particolare il
Conseil de la Plaine
oltre al Comune di Aosta e di una
concertazione preventiva nel momento in cui il Consiglio permanente
sarà chiamato ad esprimere un parere rispetto al disegno di legge
proposto dalla Giunta. Ad un'altra nostra osservazione rispetto al
fatto che non riuscivamo a comprendere il significato lessicale
delle virgolette apposte fra la parola "Aosta" e la parola
"Autonomia", non c'è stata una risposta diretta, ma mi pare di aver
capito che queste virgolette rappresentino la conclusione, le
stigmate di un atto politico.
Bene, detto questo, la nostra posizione. C'è una differenza
essenziale fra la nostra posizione e quella delle forze di
maggioranza; per le forze di maggioranza e per il Popolo della
Libertà si vuole rimarcare, attraverso questo ordine del giorno,
con un atto politico... quindi l'ordine del giorno diventa un atto
politico... e dando così il senso di una coalizione che sta
governando in questo momento Aosta e, attraverso queste virgolette,
c'è l'avvicinamento del Popolo della Libertà nel percorso che lo
condurrà - non sappiamo quando - all'interno organicamente nelle
forze della maggioranza autonomista che governa attualmente la
Regione. È questa una scelta legittima, che non possiamo accettare,
perché per noi l'ordine del giorno rappresenta un'altra cosa. Non
può rappresentare un atto politico, l'atto politico non deve essere
richiamato in un documento a cui si chiede la condivisione
dell'intero Consiglio regionale. L'atto politico si concretizza con
l'inizio di un percorso rispetto agli impegni che il Popolo della
Libertà - e non solo - ha preso con gli elettori al momento delle
elezioni di questa primavera al Comune di Aosta, il Consiglio
regionale dà mandato al Governo di preparare un disegno di legge
che... voi sapete le conclusioni. Questo è l'atto politico, non
credo che le virgolette siano un atto politico.
La nostra idea non è alimentata da un successo o da un
insuccesso elettorale. Aosta capoluogo è un valore, non un atto
politico, è un'idea fondante del nostro pensiero politico; quindi è
un'azione politica che deve essere rafforzata attraverso un ordine
del giorno, ma è un valore, è un'idea, non è un atto politico,
perché da questa idea ne deve discendere non solo il successo dei
partiti, rimarcare il successo attraverso un impegno: deve essere
l'inizio di un percorso per il bene degli aostani, ma anche una
risorsa per tutti i cittadini che risiedono in Valle d'Aosta.
Quindi diamo all'ordine del giorno un senso diverso: è evidente che
è un atto politico che si concretizza, ma all'interno dell'ordine
del giorno ci vediamo anche un'espressione più grande di un atto
politico, l'espressione di un'idea, di un coinvolgimento, della
natura stessa per cui siamo qui, in questo Consiglio. Per questo io
ho chiamato i cittadini a votare il Partito Democratico e a votare
il sottoscritto per quanto riguarda le elezioni regionali, perché
volevo rappresentare questa idea rispetto al rapporto fra il
Consiglio regionale e il Comune capoluogo; per questo non posso io,
ma anche il gruppo, accettare la proposta.
Ringrazio comunque il Presidente della Regione e le forze che
hanno firmato l'ordine del giorno per la sensibilità di trovare
un'intesa; non è stato possibile, e me ne dispiace.
Président
- Je vous rappelle que sur les ordres du jour
on peut parler dix minutes et pour déclaration de vote cinq
minutes.
Se ci sono delle proposte emendative, me le dovete far
avere.
La parola al Consigliere La Torre.
La Torre (FA)
- Solo per formalizzare l'emendamento che
ha tracciato Rigo. Quindi l'emendamento al testo è:
"la Giunta e
il Consiglio"
. Siamo convinti, anche per le parole dette da
Bertin, che sia giusto; il termine maggioranza non era corretto,
siamo consapevoli e modifichiamo in questo senso. Ringrazio anche
Bertin per il suo intervento che ho apprezzato, mi ha ricordato
quando lavoravo con Bruno Milanesio e anche Bruno Giordano.
Grazie.
Presidente
- Qui ho un ordine del giorno che nella parte
dell'impegna riporta:
"la Giunta e il Consiglio regionale a dar
corso, in tal senso..."
, eccetera. Per quanto riguarda l'altro
ordine del giorno presentato dal Partito Democratico non ci sono
proposte emendative.
La parola al Consigliere Louvin.
Louvin (ALPE)
- Molto brevemente, perché ha già detto e
bene il collega Bertin delle valutazioni che diamo in termini
generali sulla questione della legge speciale per "Aosta
capitale".
A chiarimento vorrei soltanto fare una sottolineatura: le
virgolette hanno effettivamente il loro peso, e quando si confonde
il ruolo di Aosta - che è capoluogo della nostra Regione - con la
dizione virgolettata "Capitale dell'Autonomia", si compie una di
quelle operazioni di sovrapposizione visiva per cui si confondono
una nozione oggettiva ed un progetto politico. Un progetto politico
che si chiama "Aosta Capitale dell'Autonomia" è il titolo di un
programma elettorale, sul quale ci siamo misurati il mese di maggio
di quest'anno, è il titolo riportato ancora dai siti delle forze
politiche che lo hanno sostenuto, dallo stesso sito del Comune di
Aosta dove figura come programma di legislatura. È una scelta
legittima, come legittimo è che si cerchi di consolidare un
aggregato politico nell'aula consiliare comunale di Aosta come
nell'aula regionale intorno ad un'idea e ad un percorso. Ora, che
questo percorso cominci a risentire di qualche difficoltà, lo
abbiamo registrato anche ieri, ma vorremmo dire che il potere
benefico e taumaturgico di questo ordine del giorno, che rincorre
da parte della maggioranza allargata al PdL l'ordine del giorno che
hanno presentato i nostri colleghi del PD... è un ordine del giorno
che, anche con l'eliminazione di quell'evidente refuso che era
l'impegno del Consiglio dato alla Giunta e alle forze di
maggioranza... ma noi non ci saremmo mai permessi di impegnare le
forze di maggioranza, credo che non stia nel nostro ruolo di
Consiglieri di opposizione impegnare le forze di maggioranza!
Capisco che il PdL in questa sua fase politica voglia impegnare le
forze di maggioranza, noi dialoghiamo con le forze di maggioranza,
ma mai le avremmo impegnate! Allora, anche con la correzione di
questo refuso, il fatto di chiedere un atto di fede o un atto di
sostegno politico nei confronti dell'ordine del giorno presentato
dalla maggioranza allargata al PdL è una proposta a cui non
possiamo aderire, ma soprattutto ci rincresce sottolineare
l'atteggiamento di chiusura che ha segnato anche questa fase di
sospensione del Consiglio, perché normalmente quando si lavora
sugli ordini del giorno, l'elasticità non manca, il cercare di
farsi carico di problemi e prospettive comuni.
Che il ruolo degli enti locali circostanti sia un punto oggi
nevralgico non è questione di questi ultimi minuti; nel vostro
ordine del giorno si parla di infrastrutture che sono in procinto
di essere trasferite ad altri Comuni: il Comando regionale dei
vigili del fuoco, secondo una proposta per la quale si voterà in
questo bilancio anche un sostegno finanziario, va sul Comune di
Pollein. Pollein non è "Capitale dell'Autonomia", non lo è ancora,
forse lo vorrebbe l'Assessore Marco Viérin, ma non lo è, e se
vogliamo una dimensione strutturale di questi interventi finanziari
ne dobbiamo necessariamente vedere coinvolti... come bene dicevano
e scrivevano i colleghi del PD... il coinvolgimento degli enti
locali valdostani. Ma lo diceva - questo dell'assoluta centralità
degli enti locali valdostani - un Consigliere di opposizione
dell'Union Valdôtaine nel 1992 a proposito di questa legge; diceva
il
Président
Rollandin:
"je crois que les problèmes qui
viennent de se poser avec ce projet de loi sont liés à deux aspects
fondamentaux: le premier est dû au rapport entre la Commune d'Aoste
et les autres Communes".
Il punto centrale, nevralgico
dell'astensione dell'Union Valdôtaine su quella impostazione di
"Aosta capitale" era il rapporto politico stretto ed esclusivo fra
la Regione governata da Bondaz, Milanesio e la sua maggioranza e il
Comune di Aosta governato dal nostro collega La Torre. Era una
visione politica diversa da quella che aveva allora l'Union
Valdôtaine. Poco importa l'evoluzione, poco importa che ci siano
dei cambiamenti, ma per noi sono significativi l'approccio aperto
rispetto alla questione di Aosta come nostra capitale, non come
"Capitale dell'Autonomia" in modo esclusivo, è una questione
nodale.
Siamo dispiaciuti che abbiate voluto fare di questo problema una
bandiera, per evitare che il sostegno ad andare verso una maggiore
attenzione di Aosta sia un sostegno corale della politica regionale
valdostana e non una quadratura del cerchio dei problemi politici,
oggi, del rapporto fra la maggioranza e il Popolo della
Libertà.
Detto questo, noi che non abbiamo ancora sottoscritto, siamo gli
unici a non essere sottoscrittori, quindi ci posizioniamo
tranquillamente a fianco dell'ordine del giorno, però il gioco
delle parti è diventato così sfilacciato...
(interruzione del Consigliere Lattanzi, fuori
microfono)
...infatti sono anche un po' umiliato da questo fatto di non
essere stato sollecitato ad aggiungere la mia firma da qualche
parte... poco male. Siccome siamo nel segno di una riservatezza, la
riservatezza la spingiamo fino in fondo e la estendiamo a tutti i
colleghi di quest'aula con un voto segreto su entrambi questi
ordini del giorno. Grazie.
Président
- La parole au Conseiller Donzel.
Donzel (PD)
- Egregio Presidente, cari colleghi, sciolgo
subito un dubbio: come mai un ordine del giorno non sottoscritto
anche dagli amici dell'ALPE? Perché non è un ordine del giorno che
raccoglie le forze di minoranza contro la maggioranza regionale per
creare ostacoli, per mettere il bastone fra le ruote al Comune di
Aosta, dove noi siamo momentaneamente all'opposizione... non era
questo l'obiettivo! Ci possono essere delle forze politiche -
magari qualcuno non lo capisce - che lavorano con l'obiettivo di
migliorare la qualità della vita dei cittadini, indipendentemente
dagli schieramenti, perché oggi sei in minoranza, domani sei in
maggioranza, e i cittadini devono vivere in questi
bouleversements
, in questi passaggi della politica, senza
capirci nulla, perché un cittadino che oggi segue il dibattito non
ci capisce nulla! Allora dobbiamo dirgli cosa c'è sotto!
Nell'ordine del giorno del Partito Democratico volutamente si
toccano delle questioni estremamente delicate, come il
teleriscaldamento, ospedale, università, quindi non era un ordine
del giorno ambiguo, era un ordine del giorno trasparente: ci
interessa che la città abbia delle risorse, ma non le abbia secondo
uno stile che io chiamo "lo stile catanese", come i finanziamenti a
pioggia che il Governo nazionale ha dato a Catania. Allora, siccome
ci trovavamo nella condizione... lo vedremo fra poco, quando
voteremo un articolo della finanziaria dove c'è un finanziamento ad
hoc per Aosta... volevamo far capire che quello era solo un passo
transitorio perché non eravamo riusciti, come Consiglio regionale,
a mettere in campo una legge ad hoc che sostenesse questo Comune e
che non eravamo di quelli che danno i finanziamenti ad hoc se c'è
la Giunta che ci è simpatica, e non li danno - come è successo -
quando c'è la Giunta di centro-sinistra. Volevamo proprio
stigmatizzare che lo stesso Governo regionale, quando si è trattato
di finanziare Aosta con la Giunta Grimod ha detto di no, e adesso
dice di sì. Se c'è una legge, vale per tutti, vale per i "Grimod",
ma vale anche per gli amministratori di centro-destra come
l'attuale sindaco del Comune di Aosta; quindi questo era il cruccio
che avevamo.
Abbiamo cercato di far capire che in questo dibattito dovevano
starci dentro tutti, dare il contributo, anche con il
coinvolgimento degli enti locali, far capire che non era un
privilegio che viene fatto alla città di Aosta per cui subito
qualche ente locale potrebbe dire: anch'io magari, mettendo in
campo una Giunta di centro-destra, posso andare a bussare alla
Regione e ottenere un finanziamento speciale come quello di
Aosta.
Adesso vengo ad una questione formale. Guardate, quando non si
vuole far votare tutto il Consiglio e si vuole dire: solo noi
vogliamo bene alla città di Aosta, solo noi che siamo di
centro-destra amiamo la città di Aosta, si fa un brutto ordine del
giorno, si fa in modo che gli altri non lo possano votare perché
ripugnante e si fa in modo di dire: vedete, il centro-sinistra non
è mica d'accordo a sostenere i progetti della città di Aosta! Ed è
scritto talmente in fretta che ci sono delle cose clamorose...
scusate se faccio un po' il professore, che è l'unico mestiere che
so fare, me la cavo insomma, così dicono gli altri anche... ho
molti alunni che mi testimoniano la loro simpatia.
Guardate, alla prima riga, come è scritto: Aosta virgolettato
"Capitale dell'Autonomia"
, chiuse virgolette, secondo
capoverso:
Aosta Capitale dell'Autonomia
senza virgolette,
terzo capoverso:
"Aosta Capitale dell'Autonomia"
con dentro
le virgolette... una cosa così è impresentabile in un'aula di un
Consiglio regionale, buttata giù al computer in fretta e furia
perché è arrivato in quest'aula un ordine del giorno del Partito
Democratico e non lo si voleva votare e, in quattro e quattr'otto,
si è improvvisato un ordine del giorno, in fretta e furia, per
dire: noi siamo più bravi di loro, noi siamo quelli che hanno
capito! Invece no, proprio facendo queste cose in fretta e furia
nei corridoi, non ci si accorge dove si mettono le virgolette!
Allora io chiedo (questa cosa va agli atti di un Consiglio
regionale): fatevi un altro emendamento, mettete le virgolette al
posto giusto prima di votarlo, almeno questo! Sarebbe una cortesia
che rendete a quelli che leggeranno quest'atto fra cent'anni e
riusciranno a decriptare cosa c'era dietro quelle virgolette, una
volta messe in un modo, una volta non messe e una volta messe in un
altro modo! Quando diciamo che il Consiglio regionale deve dare
l'esempio ai cittadini... questo è un ordine del giorno che manco
si sa cosa vogliono dire queste virgolette... perché ci chiedete di
votare una cosa che io non riesco a capire in italiano? In
italiano, se si usa il simbolo delle virgolette, qualcosa vuol
dire; qui, in questo vostro documento che voi chiedete di votare,
non riesco a capire, ma proprio in italiano non riesco a capire
cosa state chiedendo, perché non si capisce! Infatti io mi ero
accanito sull'ultima frase nel primo intervento, ma poi, andando a
rileggere, ho visto che le virgolette le avete buttate a
casaccio... quindi manco voi sapete cosa volete dire con
quest'ordine del giorno! Fareste meglio a ritirarlo di buon ordine
e a dire: lasciamo perdere, perché questa cosa qui non si regge,
non sta né in cielo, né in terra!
E poi un'ultima battuta: mi fa veramente piacere che il
centro-destra abbia fatta sua finalmente l'idea della Cittadella
dei giovani, questa è una cosa che ci fa crescere tutti e non ci
creava nessun problema votare questo elenco fatto di cose che
stanno in altri comuni, che riscopre la Cittadella dei giovani che
è stata boicottata per anni... non voglio ricordare, qui, tutti gli
interventi fatti dal collega Rigo per sostenere e finanziare la
Cittadella dei giovani che regolarmente non trovavano consenso in
quest'aula... finalmente avete scoperto la Cittadella dei giovani,
ben venga! Però, veramente, fateci la grazia di dire, quando
vogliamo votare per dire che c'è sempre più feeling fra PdL e forze
autonomiste... fateci un ordine del giorno in cui dite: c'è una
nuova maggioranza regionale, e fatela finita con questa tiritera di
finti ordini del giorno per far vedere che siete sempre più vicini!
Fate questa benedetta dichiarazione di allargamento della
maggioranza, lo fate sapere ai cittadini, invece di continuare
questo giochino facendo vedere... ma quanto è bravo il PdL che vota
a favore delle forze autonomiste, allora bisognerà portarlo prima o
poi dentro! Questa è veramente una cosa improvvisata, brutta; dopo
tre giorni in cui ci si viene a dire che non è vero che il PdL fa
parte della maggioranza, è minoranza, ci riproponete un ordine del
giorno tanto per dire: ma non siamo maggioranza, però un pochino lo
stiamo diventando... ma basta! Facciamo un dibattito serio dove si
decide chi sta nel centro-destra, chi sta nel centro-sinistra e
andiamo da qualche parte, in questa Regione, con dei progetti e
delle iniziative che si capiscono! Così francamente non si capisce
nulla!
E poi davvero - non perché ha avuto il compito di redigere
questo atto a nome del Partito Democratico il collega Rigo - vi
invito a mettere vicino questi due ordini del giorno: mi dite se
c'è una sola parola che voi modifichereste nell'ordine del giorno
del Partito Democratico che lo rende non votabile, se non in quanto
presentato dal Partito Democratico? Allora è semplicemente perché
uno si prende l'interesse dei cittadini e allora dice: non lo voto
perché lo ha presentato lui! Ma allora dite chiaro ai cittadini
come stanno le cose, non dite: ma il nostro è scritto un po'
meglio! Il vostro ordine del giorno è scritto male!
Presidente
- La parola al Consigliere Agostino.
Agostino (UV)
- Consigliere Donzel, gruppo del PD...
allora, dato che prima diceva che siamo per Aosta tutti quanti -
noi siamo la maggioranza, ma noi vogliamo bene ad Aosta - e adesso
non vota perché si attacca alle virgolette... ma guardiamo alla
sostanza, collega Donzel! Non facciamo come ha fatto il collega
Louvin, che ha tenuto un anno e mezzo, attaccandosi a delle
virgolette e dei punti... mi ricordo l'Assessore Baccega, allora,
se era ineleggibile... alla gente non interessano queste cose!
Quello che ha detto... mi stupisco di lei...
Presidente
- ...scusi, Consigliere...
Agostino (UV)
- ...mi faccia intervenire....non aveva il
diritto di togliermi la parola...
Presidente
- ...gliel'ho tolta! Io la invito ad evitare
di citare delle persone residenti in questa Valle che non sono
presenti in questa sala, perché non è una cosa corretta. L'invito
vale per tutti, non è corretto citare delle persone che non possono
esprimersi; o si citano ministri perché hanno espresso...
(interruzione del Consigliere Agostino, fuori
microfono)
...vuole continuare il suo discorso? Allora le do la parola.
Agostino (UV)
- Volevo solo concludere, perché se
guardiamo il ragionamento di Donzel, che non vota perché è scritto
male, tutto quello che ha detto prima cade. Dice: vogliamo bene ad
Aosta, partecipiamo, vogliamo che Aosta abbia le dovute risorse
quale città capoluogo e capitale alpina dell'autonomia... ma se il
collega Donzel si attacca a queste cose, e mi stupisco... ma allora
prima ho sentito il suo discorso, collega Rigo, dove ha detto che
non solo vogliamo il bene dei valdostani, ma anche dei cittadini di
Aosta: perché, non sono valdostani i cittadini di Aosta? Ed è la
stessa cosa, saranno ben valdostani anche i cittadini di Aosta, che
siano di nascita o di adozione! Concludo, altrimenti il Presidente
decide di togliermi la parola...
Presidente
- ...può continuare a parlare, basta che dica
delle cose sensate...
Agostino (UV)
- ...le dico eccome!
Presidente
- Benissimo, allora vada avanti se vuole
continuare a parlare, ha ancora otto minuti!
Agostino (UV)
- Parli lei.
Presidente
- Se nessun altro chiede di intervenire, la
situazione è questa: abbiamo un ordine del giorno presentato dal
Partito Democratico e un ordine del giorno presentato dalle forze
di maggioranza più il Consigliere Lattanzi a nome del gruppo PdL, e
questo ordine del giorno è emendato con la formula che ho citato.
In più c'è la richiesta di procedere alla votazione di questi due
atti con scrutinio segreto.
La parola al Presidente della Regione, Rollandin.
Rollandin (UV)
- La discussione su questi due ordini del
giorno... voglio ricordare che all'inizio si è deciso di fare
questa discussione comune perché l'oggetto è lo stesso. Voglio
anche ricordare che nella sospensione - come è stato correttamente
ricordato - si è cercato di intervenire sull'impegno, dando atto
che sicuramente era corretto che fosse il Consiglio e non la
maggioranza. Voglio però dire che questi ordini del giorno
evidentemente sono atti che vanno a chiedere un impegno per...
sicuramente sono atti politici, oltre che amministrativi, perché
quando invitiamo il Senatore, piuttosto che l'Onorevole, sono atti
politici che chiedono un impegno politico.
Voglio altresì confermare che nell'ordine del giorno presentato
successivamente o appena dopo l'ordine del giorno del PD... credo
che non ci sia un richiamo esplicito al collegamento con gli enti
locali non perché non lo si voglia avere, ma perché è scontato.
Quando è stata fatta una discussione in tempi diversi sul problema
di "Aosta capitale", che ha animato questo Consiglio e non solo
nell'approvazione... sottolineo quello che avevo detto allora: che
le riserve erano in quel momento legate al fatto che era stato
fatto non di comune accordo con i Comuni, ma
a latere
.
Riconfermo questa impostazione, che mi fa dire che quando si
parlerà della proposta di legge, non è contro gli altri Comuni, né
deve sottrarre risorse agli altri Comuni, questo voglio dirlo, ed è
una delle ragioni per cui in altri tempi avevamo avuto questa
perplessità. Come devo dire che l'intervento di cui tanto si parla
e che è oggetto di questo emendamento, che andremo ad analizzare
nella legge finanziaria, quei 1.700.000 previsti senza vincoli, che
per onestà credo si capisca che è legato agli interventi per la
gestione, perché non dobbiamo nasconderci le cose... e, con
altrettanta onestà, dobbiamo dire che questo è per la gestione
precedente. Ricordo al collega Donzel, è la gestione Grimod che
appartiene alla mia stessa forza politica, quindi non è che qui
discuto e distinguo. Come forze di maggioranza abbiamo presentato
questo emendamento, per tener conto di una difficoltà oggettiva in
funzione di quello che è successo prima! Quindi non è che questo è
fatto per la nuova maggioranza... perché o ho capito male o
l'intervento del collega Donzel andava in una certa direzione,
quasi a dire: adesso si apre il rubinetto solo perché c'è una certa
amministrazione, mentre prima non si è voluto. Sicuramente questo
intervento va a coprire... spero, lo dico apertamente, che non si
ripeta, è un atto eccezionale che andiamo a stigmatizzare, non è
che lo facciamo di cuore, perché va in controtendenza con tutto
quello che facciamo normalmente.
Detto questo, credo che ci siano da dire due cose, al di là
delle virgolette e del discorso della "Capitale dell'Autonomia" che
è stato utilizzato... non voglio riaprire un tema che non è oggetto
di questa discussione, ma credo sia corretto dire che Aosta merita
questo intervento. Voglio però sottolineare che nei due ordini del
giorno non ci sono le stesse cose. Nell'ordine del giorno
presentato dal PD leggo:
"tenuto conto che il comune capoluogo è
oggetto di grandi trasformazioni in atto o in via di
definizione"
e quindi voi impegnate dopo perché ci sono queste
opere... allora, l'area megalitica che è in fase di ultimazione,
per la quale ci sono già i finanziamenti, c'è già tutto, quindi non
può essere impegnato per "Aosta capitale"; l'ex Splendor, ho notato
che ci sono state interpellanze per chiedere quando apriamo le
porte... è finito, quindi non è che va... il teleriscaldamento ci
sta; poi vedo con favore l'ospedale regionale... sono contento che
aderiate al discorso dell'ospedale regionale su cui in altri tempi
- non voglio riaprire alcun concetto - c'era stato un referendum
contro...
Rigo
(fuori microfono)
- ...non è da oggi la
nostra posizione sull'ospedale...
Rollandin (UV)
- ...voglio solo cercare di spiegare che
la differenza non è nelle virgolette, ma è nella sostanza,
altrimenti qui andiamo di nuovo a dare l'idea, all'esterno, che
questi fanno i furbetti e, per non togliere le virgolette, ci
obbligano a non votare... non è così! Non è così perché queste sono
differenze che esistono! Per l'università e l'ospedale regionale
posso dire che abbiamo costituito una società apposta, quindi non
faranno parte di "Aosta capitale" perché sono opere già realizzate!
Quelle di cui parlate, sono già tutte opere finanziate regolarmente
e purtroppo alcune non finite, permettetemi di dirvelo con molta
sincerità!
Voi avete evocato dei passaggi che sono già tutti fatti, tranne
il teleriscaldamento! Dovete anche riconoscere che c'è una ragione
che non sono le virgolette! Vorrei anche dire che sugli altri temi
che abbiamo messo, uno per uno, come quello del Comando regionale
dei vigili del fuoco... ci sono degli interventi relativi alla
vecchia sede nell'attesa di andare nella nuova. Si stanno facendo,
sono nella vecchia sede, sono legati al futuro della riconversione
della sede attuale e quindi è logico che vengano inseriti.
Credo di dovere delle spiegazioni, almeno ai colleghi che hanno
presentato l'ordine del giorno; voglio dire che le ragioni per cui
voteremo il nostro ordine del giorno e ci asterremo sull'ordine del
giorno del PD, le ragioni sono queste e non c'entrano le virgolette
o altre tematiche di altra natura. Grazie.
Presidente
- Procediamo secondo l'ordine cronologico di
presentazione degli ordini del giorno... adesso la discussione mi
pare che sia stata svolta da tutti...
Rigo
(fuori microfono)
- ...credo meritassero una
risposta le osservazioni puntuali fatte dal Presidente...
Presidente
- ...lei può intervenire solo per
dichiarazione di voto.
La parola al Consigliere Rigo per dichiarazione di voto.
Rigo (PD)
- Mi rivolgo al Presidente e anche agli altri
Consiglieri... non mi sembra in questi anni di aver esagerato nei
toni e nei modi, quindi se mi permettete, rispetto ad un tema
particolarmente caro al Consiglio, ma anche al sottoscritto, ci
tenevo a puntualizzare le osservazioni espresse dal Presidente
della Regione rispetto al fatto che le forze di maggioranza che lui
rappresenta non possono votare l'ordine del giorno presentato dal
Partito Democratico perché contiene un elemento di non correttezza,
quindi questo non consente, anche se la proposta è sufficientemente
chiara e articolata, l'espressione di un voto favorevole.
Potrei dire di dare atto al Presidente della Regione delle cose
che ha osservato rispetto al contenuto...
(interruzione di un Consigliere, fuori microfono)
...credo di aver capito che ha detto questo, del "tenuto conto"
che abbiamo inserito, ma c'era scritto anche: "in atto o in via di
definizione" alcuni interventi, fra cui l'area megalitica, l'ex
cinema Splendor, che sono ormai alla conclusione dei lavori e
stiamo discutendo per la gestione di questi, come ce ne sono altri,
l'ospedale regionale, che in questa vicenda storica, in questo
Consiglio regionale abbiamo considerato ormai indispensabile e
necessario... l'università, che anche voi avete citato, bene,
potrei dire che potremmo emendare questo punto e in questo punto
inserire tutto l'elenco che il Presidente della Regione ha fatto,
ma mi sembrerebbe una furbata. Credo invece che sia la sostanza del
ragionamento che impedisce al Presidente della Regione e alle altre
forze di maggioranza di votare questo documento, perché ci sono
impossibilità dal punto di vista politico. È più semplice e
corretto dire questo, ci sono impossibilità dal punto di vista
politico, perché con un documento si vuole rimarcare un disegno
politico con un altro, non possiamo confondere le idee dei due
disegni politici, quindi sull'altro ci asteniamo per quelle
considerazioni che ha svolto il Presidente della Regione: questo mi
sembra il punto.
Noi, invece, spiacenti, non possiamo votare l'ordine del giorno
presentato ed emendato dalle forze della maggioranza, perché
sottintende altre cose, mentre il nostro è molto più semplice e
lineare, non sottintende nulla, se non il tentativo di dare corso
ad una proposta lungimirante nei confronti del futuro dei cittadini
di Aosta, del futuro dei cittadini della Valle d'Aosta, residenti,
quelli che nasceranno, quelli che vengono per immigrazione, per
tutti quelli che lavorano e vivono in Valle d'Aosta in questo anno
e negli anni a venire. Quindi votiamo favorevolmente il nostro
ordine del giorno e non votiamo favorevolmente l'ordine del giorno
presentato dalle forze della maggioranza.
Presidente
- Pongo in votazione l'ordine del giorno
presentato dal gruppo del Partito Democratico con votazione
segreta, come è stato richiesto dai cinque Consiglieri del gruppo
ALPE.
Consiglieri presenti: 33
Votanti e favorevoli: 12
Astenuti: 21
Il Consiglio non approva.
Presidente
- Pongo in votazione l'ordine del giorno
presentato dai gruppi che ho già richiamato, sempre con votazione
segreta, nel testo così emendato:
Ordine del giorno
Il Consiglio regionale della Valle d'Aosta/Vallée
d'Aoste
Premesso che:
- con riferimento al ruolo di Aosta "Capitale
dell'Autonomia", ruolo prioritario e strategico in quanto sede di
importanti strutture a valenza regionale e statale, quali a titolo
esemplificativo ma non esaustivo:
? Polo universitario
? Presidio ospedaliero
? Palazzo regionale
? Scuole secondarie di 2° grado
? Impianti sportivi di interesse regionale
? Cittadella dei giovani
? Palazzo di Giustizia
? Ufficio Giudice di Pace
? Corte dei Conti
? Comando regionale Vigili del Fuoco
? Questura
? Prefettura
? Caserma dei Carabinieri
? Caserma Guardia di Finanza
- sono da considerarsi di preminente interesse regionale gli
interventi diretti a qualificare servizi ed infrastrutture della
città di Aosta, ed a sostenere, anche finanziariamente, le azioni a
supporto dello sviluppo economico di Aosta Capitale dell'Autonomia
a beneficio dell'intera collettività valdostana,
Impegna
La Giunta e il Consiglio regionali a dar corso, in tal senso,
ad un aperto e costruttivo confronto che porti a presentare in
tempi brevi un disegno di legge programmatorio a riconoscimento del
ruolo di "Aosta Capitale dell'Autonomia".
Consiglieri presenti: 33
Votanti: 31
Favorevoli: 23
Contrari: 8
Astenuti: 2
Il Consiglio approva.
Presidente
- Passiamo all'esame del punto 16.
La parola al Consigliere Louvin sull'articolo 1.
Louvin (ALPE)
- Naturalmente, in ossequio alla
tradizione, le dichiarazioni di voto su questo disegno di legge e
sul bilancio nel suo insieme, le svolgeremo alla fine, ma
approfitto del primo articolo in discussione, sul quale abbiamo già
fatto nel corso del dibattito generale un rilievo di fondo, per
annunciare che la linea che mantiene il gruppo ALPE su questo
disegno di legge è una linea di ferma contrarietà, ad eccezione
sostanzialmente delle misure anticrisi a cui riteniamo ancora
quest'anno doveroso portare il nostro sostegno. Non sarà però
possibile giocare di fioretto e di uncinetto per andare a
specificare nei singoli articoli dei
distinguo
, anche se ci
sono delle norme che possono avere una valenza condivisibile, ma il
segno tutto politico del nostro dissenso rispetto a questa
impostazione di bilancio ci porterà ad esprimerci negativamente
sulla maggior parte degli articoli che sono in esso contenuti e con
qualche eccezione, che verrà via via segnalata.
Su questo articolo, che è l'articolo di esordio sul quale non si
è mai discusso, dobbiamo solo fare una sottolineatura di carattere
quasi storico per il nostro bilancio regionale, mentre condividiamo
nel fondo la questione della partecipazione della Regione agli
obiettivi di perequazione e di solidarietà, derivanti
dall'esercizio dei diritti e dei doveri. Riteniamo singolare che
quest'anno si sia proceduto ad una redazione di bilancio tenendo
conto di procedure di cui ad una legge dello Stato, che di fatto è
una legge di delega e quindi nel quadro di un meccanismo abbastanza
articolato.
Non riapriamo discussioni, non è una cosa così straordinaria,
perché anche altre Regioni si sono trovate in passato in questa
esigenza, ma abbiamo già rimarcato nel quadro della discussione
generale sull'ordinamento finanziario l'assoluta anomalia della
condizione nella quale ci troviamo e i pericoli che sono insiti nel
fatto che la norma di attuazione, che dovrebbe garantire il quadro
finanziario regionale, sia una norma ancora da approvarsi da parte
del Consiglio dei Ministri, e in questo senso non possiamo che
auspicare una chiusura rapida della norma, a cui è stato dato dal
Consiglio, nella giornata dell'altro ieri, il proprio avallo.
Grazie.
Presidente
- La parola al Consigliere Donzel.
Donzel (PD)
- Egregio Presidente, cari colleghi, una
puntualizzazione per evitare che sia fraintesa l'adesione che
daremo ad alcuni articoli di questo disegno di legge, con il
giudizio negativo che abbiamo dato nel dibattito di ieri in aula;
adesione che non è strumentale, che non vuole ingenerare
confusione, ma nasce dal principio che abbiamo fortemente voluto in
quest'aula le misure anticrisi. Noi le giudichiamo un elemento
molto importante, che fa riferimento ad un modo di concepire la
politica diverso da quello che sta portando avanti il Governo
Berlusconi, che se n'è infischiato bellamente della crisi economica
del paese, quindi giudichiamo queste misure qualcosa che è nato in
una prospettiva che è completamente diversa da quella che porta
avanti il Governo nazionale, che imposta unicamente la sua azione
nel taglio della spesa pubblica e affida all'iniziativa privata la
risposta ai problemi del paese.
Pensiamo invece che la politica in un momento di estrema
difficoltà dell'economia debba intervenire a sostegno delle imprese
e delle famiglie e, proprio perché facciamo degli emendamenti che
vanno in questa direzione, non possiamo non votare questo capitolo
che si occupa delle misure anticrisi.
Altre considerazioni sull'articolo che riguarda la città di
Aosta le abbiamo già fatte nel dibattito di prima, non ci tornerò.
Quindi questo a spiegare perché su alcuni articoli c'è il voto
favorevole del Partito Democratico: semplicemente perché - come ha
spiegato ieri il Presidente della Regione - l'anticrisi non è più
una legge a parte, entra nel bilancio regionale; noi condividiamo
che entri organicamente nel bilancio regionale, ma questo non muta
il giudizio negativo nel complesso della legge finanziaria.
Presidente
-La parola al Consigliere Lattanzi.
Lattanzi (PdL)
- Grazie Presidente.
Il Popolo della Libertà oggi esprimerà un voto storico, un voto
di favore a questo disegno di legge e - anticipo - anche sul
bilancio successivo; lo faremo perché storico è questo bilancio per
le argomentazioni che abbiamo avuto modo di ascoltare in
quest'aula, non solo dai nostri banchi, ma anche da tutte le forze
politiche. Alla radice di questo disegno di legge e del bilancio
successivo c'è un'azione convinta del nostro Governo nazionale, c'è
un accordo strategico fondamentale di questa Regione con lo Stato
che porterà nei prossimi dieci anni almeno 1.300.000.000 di euro a
questa Regione. Questo disegno di legge contiene le manovre di
contenimento della spesa, che il nostro Governo nazionale ha
predisposto e questa Regione ha fatto proprie, così come le
indicazioni nella gestione del personale del pubblico impiego,
anche qui espressione di una forte volontà del nostro Governo
nazionale che questa Regione ha fatto proprie.
Non ci nascondiamo dietro alcuni particolari che possono non
essere condivisibili; ieri si citava alcuni passaggi di
condivisione parziale delle leggi nazionali, noi oggi non guardiamo
le virgolette, guardiamo i contenuti. Noi oggi ci chiediamo cosa
vogliono i cittadini e siamo convinti di rappresentare la volontà
di quei cittadini che chiedono anche al Popolo della Libertà di
assumersi delle responsabilità. La responsabilità che ci vogliamo
assumere è quella di dire sì ad un nuovo rilancio dell'attività di
governo, lo facciamo da minoranza, senza confusione, perché credo
che non sia vietato ad una minoranza approvare un atto come molte
volte abbiamo fatto, ma neanche ci nascondiamo dietro al valore
politico che questo voto oggi sul bilancio rappresenta per il
Popolo della Libertà. Siamo convinti che i nostri elettori non ci
abbiano votato per questa legislatura per essere all'opposizione,
perché se fossimo all'opposizione voteremmo contro. Le opposizioni
si oppongono, non si astengono. Chi si astiene è perché apre un
dialogo e noi, in questo dialogo, abbiamo visto dei valori per la
comunità valdostana che si tradurranno in opportunità che questa
comunità deve saper cogliere.
Ieri abbiamo sottolineato come la devoluzione di competenze, di
impegni di spesa e anche di risorse siano una sfida che la comunità
debba accettare. Abbiamo anche chiesto al Presidente della Regione
e a questa maggioranza regionalista di fare proprie alcune convinte
strategie per la fine di questa legislatura, visto che il bilancio
è triennale e si concluderà nel 2013. Abbiamo chiesto di tenere
sotto controllo le spese correnti; il Presidente della Regione ci
ha detto che è volontà di questo Governo farlo, sarà difficile in
un momento di crisi economica, dove l'occupazione, anche sostenuta
a livello nazionale dallo Stato e a livello regionale dal Governo
regionale, può avere un significato keynesiano in un'economia in
difficoltà. Ne abbiamo preso atto. Abbiamo preso atto che dovremo
anche accettare di valutare strumenti che affronteranno problemi
urgenti e straordinari, magari non completamente in linea con le
nostre filosofie liberali: mi riferisco alla società
in
house
per la gestione del precariato, perché siamo convinti che
quelle mille famiglie ce lo chiedano, non ci chiedano di buttarli
nel mercato quando nel mercato l'alternativa ancora non c'è.
Abbiamo chiesto che questa maggioranza e questo Governo facciano
proprie le volontà precise di un progetto di riduzione della
burocrazia nei rapporti con i privati cittadini e con le imprese,
lo abbiamo sentito anche dall'associazione industriali
recentemente, in tutti gli incontri con i commercianti, con gli
artigiani, con le associazioni di categoria, in tutte le
consultazioni che abbiamo avuto anche nella II Commissione, la
richiesta impellente - oltre che alla condivisione della struttura
generale del bilancio da parte di queste categorie - è stata di
mettere mano ai processi di burocrazia, di rapporto burocratico fra
i cittadini, le imprese e questa Amministrazione. Abbiamo sentito
dal Presidente della Regione la volontà di mettere in piedi un
tavolo di confronto su questo, ne prendiamo atto. Per "Aosta
capitale" è stato appena ratificato un impegno per noi fondamentale
e, per quanto riguarda gli investimenti per il rilancio
dell'economia, facciamo nostre le convinzioni delle forze di
maggioranza che siano la sfida importante che dobbiamo accettare,
soprattutto alla luce della nostra autodeterminazione in base al
fatto che oggi con i 10/10 siamo veramente padroni del nostro
destino.
Questo è un bilancio storico, dal 1981 non avviene una cosa come
questa, vogliamo fra qualche anno guardare i nostri figli e poter
dire loro: noi, quel bilancio storico che portava risorse alla
Valle d'Aosta e le dava la sua libertà di destino, lo abbiamo
votato in maniera convinta e ci abbiamo creduto. Questo non
significa che vinceremo la sfida, significa che il Popolo della
Libertà darà il proprio contributo. Presidente, con questo voto non
è necessario che cambino le maggioranze istituzionali, è necessario
che la comunità vinca la sfida, questa è la cosa più importante che
interessa al Popolo della Libertà; il resto... sono
chiacchiere!
Presidente
- Pongo in votazione l'articolo 1:
Consiglieri presenti e votanti: 32
Favorevoli: 24
Contrari: 8
Il Consiglio approva.
Presidente
- Pongo in votazione l'articolo 2:
Consiglieri presenti: 32
Votanti: 31
Favorevoli: 23
Contrari: 8
Astenuti: 1 (Tibaldi)
Il Consiglio approva.
Presidente
- Pongo in votazione l'articolo 3:
Consiglieri presenti, votanti e favorevoli: 32
Il Consiglio approva all'unanimità.
Presidente
- La parola al Consigliere Louvin
sull'articolo 4.
Louvin (ALPE)
- Grazie Presidente.
Una piccola riflessione su questo articolo dobbiamo farla e
abbiamo iniziato a farla anche nella commissione competente in
materia di finanze sotto la Presidenza del collega Rosset. Questo
articolo porta la sospensione delle rate di mutui agevolati
previsti dalle leggi regionali come il successivo porta la
sospensione delle quote capitale sui mutui con contributo in conto
interessi della Regione. Ora, il rilievo che occorrerà fare
riguarda il livello di utilizzazione di questa procedura di
sospensione dei ratei dei mutui e gli effetti che esso induce,
perché in alcuni ambiti c'è stata una forte propensione
all'utilizzo di questo meccanismo sospensivo e in altri l'indice è
nettamente diverso. Abbiamo visto accentuarsi effettivamente fra il
2009 e il 2010 il tasso di utilizzo in alcuni ambiti e questo
denota un acuirsi della crisi ed una maggiore fruizione del
beneficio, mentre in altri casi bisognerebbe forse cominciare ad
evidenziare se e per quali categorie questo tipo di sospensione
possa legittimamente operare. È evidente che si tratta di un
vantaggio, ma è un vantaggio che nel protrarsi indeterminato nel
tempo, anche a beneficio di aziende che oggi stanno lavorando
proficuamente e anche con reddito, potrebbe trasformarsi quasi in
un oblio di un debito che è un debito persistente. Allora noi, nel
condividere per quest'anno il meccanismo che è stato individuato,
un meccanismo ormai collaudato nella nostra Regione, lo abbiamo
utilizzato al momento dell'alluvione, lo abbiamo riutilizzato di
fronte a questa crisi economica, crediamo che sia opportuno andare
in corso d'anno a monitorare attentamente questa situazione e a
vedere le incidenze.
L'altro aspetto che ci preme evidenziare è quello delle imprese
che ne fruiscono e che in una misura non indifferente sono imprese
di totale sostengo pubblico o diretta emanazione della Regione o
fortemente sostenute nei loro investimenti: questo per dire come il
meccanismo anticrisi operi sia a favore del privato, ma come sia
utilizzato anche da società che operano - in particolare per quanto
riguarda gli impianti a fune - in regime di sostanziale dipendenza
dal contributo regionale. Allora il nostro vuole essere solo un
memo che ci mettiamo per il corso d'anno e rivolgo questo invito in
particolare al Presidente Rosset, che so essere attento, a che
questa questione ritorni in corso d'anno sul tavolo della nostra
valutazione per farne un ulteriore approfondimento. Grazie.
Si dà atto che, dalle ore 11,29 assume la presidenza il
Vicepresidente André Lanièce.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- L'intervento del collega Louvin è una
sollecitazione che condividiamo; prendiamo lo spunto da ciò per
sottolineare che, come è stato detto, tutte le categorie hanno -
con percentuali diverse - aumentato la richiesta di questa
agevolazione fra il raffronto 2009-2010. Giustamente l'osservazione
è legata agli impianti a fune, dove questo intervento è quasi al
100 percento. Ma la cosa che mi premeva evidenziare, per stare nel
solco di quanto ha indicato il Consigliere Louvin, di fare un
attento monitoraggio delle ricadute di questo intervento affinché
non diventino un oblio. Dai dati che ci ha fornito la Finaosta,
emerge che sono verticalmente diminuite le situazioni di
sofferenza, quindi soprattutto le strutture alberghiere, gli
artigiani - le industrie sono poche -, hanno utilizzato questa
possibilità per riallinearsi con le rate in cui erano in
sofferenza. Questo è un ulteriore aspetto positivo.
Comunque cogliamo la sollecitazione per monitorare attentamente
il problema.
Presidente
- Pongo in votazione l'articolo 4:
Consiglieri presenti, votanti e favorevoli: 32
Il Consiglio approva all'unanimità.
Presidente
- Articolo 5: stesso risultato.
La parola al Consigliere Donzel sull'articolo 6.
Donzel (PD)
- Egregio Presidente, cari colleghi, come non
essere a favore di un articolo che interviene a sostegno delle
famiglie meno abbienti? Un articolo che arriva a conclusione delle
misure anticrisi e che cerca di portare dentro il tema della
persona e della famiglia. Siamo dell'avviso che altre misure
avrebbero riequilibrato l'anticrisi, nel senso che votiamo
favorevole, quindi a favore delle imprese, ma qui il concetto di
meno abbiente, quello che abbiamo cercato di svolgere, di famiglie
sull'orlo della povertà, è un concetto che si sta allargando;
quindi dovremmo, già con i nostri emendamenti, in questa sede, per
il futuro, allargare questo ragionamento.
Presidente
- Articolo 6: stesso risultato.
Pongo in votazione l'articolo 7:
Consiglieri presenti: 32
Votanti: 31
Favorevoli: 23
Contrari: 8
Astenuti: 1 (Tibaldi)
Il Consiglio approva.
Presidente -
Passiamo al primo emendamento: l'emendamento
n. 1 della II Commissione che introduce l'articolo 7bis.
Possiamo mettere in votazione l'emendamento?
Ha chiesto la parola il Consigliere Louvin, ne ha facoltà.
Louvin (ALPE) -
Grazie Presidente.
La sottolineatura è di tipo politico ed è legata alla manovra di
cui poco fa il collega Lattanzi esplicitava fierezza di integrale
approvazione e a cui si richiamava come adesione da parte della
Regione. In realtà, mi pare che ci siano state iniziative di
contrasto e, su questo tema specifico delle iniziative turistiche e
culturali, credo che l'indicazione politica è venuta da un governo
che ha una vocazione centralistica di voler duramente penalizzare
le iniziative di sostegno turistico, pubblicitarie, che sia stata
una scelta nefasta per una realtà come la nostra, una regione come
la nostra, che ha nel turismo un punto di forza, direi uno dei veri
pilastri della propria azione... non può vedersi comprimere
autoritativamente il proprio budget pubblicitario per una
iniziativa dello Stato. Noi, su questo, condividiamo una linea
generale che è stata tenuta di difesa dei margini di autonomia e di
autodecisione della Regione Valle d'Aosta in queste materie; non
possiamo non sottolineare come alla radice della scelta politica
del governo e della manovra Tremonti ci sia stata invece una
volontà di diretto intervento, e qui siamo di fronte a degli
strumenti - come dire? - di attenuazione, di riduzione, che si
rendono necessari come manovra di rimessa rispetto a questa
aggressione esterna sul nostro bilancio e sui liberi modi di
esercizio.
L'altro aspetto riguarda le attività espositive e delle relative
campagne che non può essere superiore al 60 percento della spesa
sostenuta per le medesime finalità nel 2009. Allora noi abbiamo
l'impressione che ci sarà una situazione un po' a macchia di
leopardo, in Regione, da questo punto di vista: le iniziative
espositive, le iniziative di mostra saranno probabilmente
diversificate a seconda che siano sostenute direttamente o
indirettamente dalla Regione, che siano fatte attraverso enti
esterni o altro, perché questa norma è caduta ad incidere
direttamente sulla finanza regionale e sulla sua possibilità di
spesa come soggetto organizzatore dell'esposizione.
Il Presidente, ieri, parlando del Forte di Bard ha detto:
"noi ci atterremo a queste disposizioni"
, però riteniamo che
la situazione sarà più variegata. Ripeto: è un intervento in
qualche modo di attenuazione rispetto ad una linea governativa che
non fa sconti ad una regione che dovrebbe avere, proprio
nell'ambito pubblicitario, nell'ambito delle iniziative culturali,
i propri punti di forza. Grazie.
Presidente -
Qualcuno risponde da parte del Governo? Ha
chiesto la parola il Presidente della Regione, Rollandin; ne ha
facoltà.
Rollandin (UV) -
Sì, credo sia corretto dare una risposta
al collega Louvin che ha fatto un intervento sicuramente
condivisibile sotto il profilo di quella che è l'attenzione che la
Regione ha nei confronti del turismo. Allora - voglio ricordarlo -,
quando abbiamo fatto un esame di cosa comportava l'applicazione del
"122", abbiamo fatto un'analisi su cosa significava applicare tutto
quello che è definito nell'articolo 6, in modo particolare, abbiamo
visto l'articolo 9 e gli articoli seguenti, in cui c'erano
percentuali: 80 percento, 50 percento, e nella media abbiamo
calcolato che il tutto, portava ad un dato che era circa 33-35
milioni di euro; se applicavamo tutto completamente, l'importo era
quello. Quando abbiamo saputo qual era il contributo, tra
virgolette un po' "forzato", che noi dobbiamo dare per la manovra
che è stata di 24,5, abbiamo ricalibrato questa cifra per dare
contezza, quindi rispettare quello che è l'impegno di riduzione
della spesa e quindi del contenimento; però, da quello al 33
avevamo un margine che difatti abbiamo cercato di calcolare, tant'è
che noi non abbiamo dato il via libera e non abbiamo mai detto - lo
voglio ribadire - che anche nelle norme che poi andremo a discutere
sul personale... non abbiamo detto che è il 100 percento, perché
non può essere così. Stiamo pertanto ricalibrando anche questi
aspetti.
Questo emendamento va anche in questa logica che dice: "non può
essere l'80 percento"; una riduzione ci sarà, però - come è stato
detto - sempre rispettando, questo voglio sottolinearlo, perché
altrimenti si perde forse una parte del discorso. Era corretto
farlo, ed è la ragione per cui siamo intervenuti con singoli
articoli tenendo conto che la stessa cosa l'abbiamo fatta sul
personale della Regione e sul personale degli enti locali, in modo
che non ci sia disparità di trattamento tra quelle che sono le
riduzioni per gli uni e per gli altri.
Presidente
- Pongo in votazione l'emendamento n. 1 della
II Commissione, che recita:
Emendamento
Dopo l'articolo 7, è inserito il seguente:
"Articolo 7bis
(Disposizioni per il contenimento della spesa per iniziative
turistiche e culturali)
1. Per l'anno 2011:
a) la spesa della Regione per le campagne pubblicitarie
finalizzate alla promozione turistica del territorio regionale non
può essere superiore al 60 per cento della spesa sostenuta per le
medesime finalità nell'anno 2009;
b) la spesa della Regione per le attività espositive e per le
relative campagne pubblicitarie non può essere superiore al 60 per
cento della spesa sostenuta per le medesime finalità nell'anno
2009;
c) la spesa della Regione per le sponsorizzazioni di cui alla
legge regionale 1° aprile 2004, n. 3 (Nuova disciplina degli
interventi a favore dello sport), e per quelle volte alla
veicolazione dell'immagine turistica della Regione non può essere
superiore al 50 per cento della spesa sostenuta per le medesime
finalità nell'anno 2009."
Consiglieri presenti e votanti: 32
Favorevoli: 24
Contrari: 8
Il Consiglio approva.
Presidente
- All'articolo 8 ci sono due emendamenti della
II Commissione e uno del gruppo ALPE.
La parola al Consigliere Bertin.
Bertin (ALPE) -
Per illustrare l'emendamento n. 1. Non
c'è bisogno di grande illustrazione, è un argomento che abbiamo più
volte tentato di portare all'attenzione del Consiglio regionale
quello del contenimento dei costi della politica; in questa ottica
vogliamo ribadire nel momento della finanziaria questi nostri
intendimenti, pertanto l'emendamento tende ad impedire l'aumento
del trattamento indennitario del Consigliere regionale.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Per quanto attiene gli emendamenti
dell'ALPE, come maggioranza voteremo contro. Per quanto concerne
l'emendamento n. 1 la motivazione è che l'indennità di carica
spettante ad ogni Consigliere regionale a seguito dell'articolo 2
della legge n. 33/1995 è stabilita nella misura del 70 percento
dell'indennità mensile lorda di carica percepita dai componenti
della Camera dei Deputati. L'ultimo aggiornamento da parte della
Camera dei Deputati risale al 1° gennaio 2006.
Qual è la motivazione per cui riteniamo che non si debba votare
questo emendamento? Perché l'articolo 1, comma 375, della legge
finanziaria 2008 (legge n. 244/2007), prevede il blocco per cinque
anni dall'entrata in vigore della legge 1° gennaio 2008 degli
aumenti delle indennità per i membri del Parlamento; per cui,
essendo la nostra agganciata agli aumenti dei membri del
Parlamento, fino a tutto il 2012 le indennità di carica anche dei
Consiglieri regionali saranno bloccate.
Illustrerei anche il perché respingiamo l'emendamento n. 2:
riteniamo che questo emendamento, così come proposto, è
problematico sotto il profilo applicativo, perché le norme
sopraccitate hanno diversi profili di dubbia applicazione.
L'emendamento, facendo salve le norme eventualmente più
restrittive, crea sovrapposizione di normative di origine
diversificata e crea significativi problemi interpretativi. La
norma nazionale che si ritiene applicabile alla nostra Regione è
già stata oggetto di specifica comunicazione interna e risulta
applicata; pertanto la norma inserita nell'emendamento al limite
potrebbe aver senso solo se derogatrice alla norma nazionale, non
aggiuntiva. Inoltre si segnala che il termine "stipendio" non è
tecnicamente proprio ad identificare gli emolumenti degli
amministratori.
Presidente
- La parola al Consigliere Louvin.
Louvin (ALPE) -
Per quanto riguarda l'osservazione che è
stata fatta sull'emendamento n. 1, il trattamento indennitario non
comprende solo l'indennità, ma anche la cosiddetta "diaria"; ci
sono, a quanto ci consta, nella legislazione regionale dei margini
di oscillazione che sono consentiti anche mediante deliberazione
dell'Ufficio di Presidenza in ordine alle determinazioni di questi
emolumenti. Nel momento in cui la proposta del Governo regionale di
contenimento della spesa va a chiedere e ad esplicitare il non
aumento delle posizioni indennitarie degli amministratori locali,
ci sembra utile e necessario che ci sia un'omologazione - come
segnale politico e legislativo - fra i Consiglieri regionali e gli
amministratori del resto della Valle. Questo fuga, a nostro avviso,
ogni illazione circa la volontà o anche solo la possibilità che
questo Consiglio attraverso i suoi organi interni poi deliberi
diversamente. Non abbiamo perso giornate di tempo a sviscerare i
dettagli di questa questione; abbiamo inteso, con questo
emendamento, mettere sul tavolo il problema in termini politici e
ci piace veder figurare, pure in una legge di bilancio, dalla quale
in buona parte dissentiamo, una posizione di questo genere come
posizione di rigore e di coerenza da parte dei Consiglieri
regionali.
Lei si è portato avanti nel lavoro, commentando il successivo
emendamento, lo facciamo volentieri anche per parte nostra. Non
vorremmo che la Valle d'Aosta diventasse "la repubblica dei furbi",
perché siamo in un periodo di restrizione e di raffreddamento
generale, i dipendenti dell'Amministrazione regionale si sono visti
bloccare le loro progressioni stipendiali, la dirigenza della
Regione si è vista ridurre la propria remunerazione. Noi diamo un
segnale; non potendo esprimere questo segnale con riferimento alle
singole strutture che operano anche in regime privatistico, come le
fondazioni, lo facciamo dando il segnale agli amministratori. Non
vorremmo, ma la cosa verrà discussa già al prossimo Consiglio, che
ci fosse nella "repubblica dei furbi" qualche fondazione, qualche
ente dove le progressioni stipendiali stanno correndo; a noi questo
risulterebbe... ma sarà oggetto di discussione la volta
prossima.
Chiediamo che in questa sede il Consiglio metta le mani avanti e
dica in questa Valle che se bisogna tirare la cinghia, la si tira
tutti. L'ho detta in termini molto stringati e non me ne vorrà
l'Assessore Lavoyer di non essere stato tecnicamente sopraffino, ma
ci capiamo anche qui... si tratta di lanciare qualche segnale.
Grazie.
Presidente
- Pongo in votazione l'emendamento n. 2 della
II Commissione, che recita:
Emendamento
Il comma 1 dell'articolo 8 è sostituito dal seguente:
"1. Per l'anno 2011, la Giunta regionale definisce, con
propria deliberazione, contestualmente alla definizione del patto
di stabilità per gli enti locali e previo parere del Consiglio
permanente degli enti locali, le misure per la razionalizzazione e
il contenimento della spesa relativa al personale, ivi compresa
quella per il personale a tempo determinato o utilizzato mediante
convenzioni, contratti di collaborazione coordinata e continuativa
o di somministrazione di lavoro, la quale non può superare il 70
per cento della spesa sostenuta per le medesime finalità nell'anno
2009, salve eventuali deroghe, per il personale destinato ai
servizi sociali rivolti agli anziani, per gli enti che abbiano
rispettato le disposizioni regionali per la razionalizzazione e il
contenimento della spesa per il personale.".
Consiglieri presenti e votanti: 32
Favorevoli: 24
Contrari: 8
Il Consiglio approva.
Presidente
- Pongo in votazione l'emendamento n. 3 della
II Commissione, che recita:
Emendamento
Al comma 2 dell'articolo 8, le parole: "dello status
dell'amministratore rispetto ai soggetti che ricoprivano tale
carica nel 2010" sono sostituite dalle seguenti: "della posizione
lavorativa dell'amministratore interessato rispetto a quella del
soggetto che ricopriva la medesima carica nell'anno 2010".
Consiglieri presenti, votanti e favorevoli: 32
Il Consiglio approva all'unanimità.
Presidente
- Pongo in votazione l'emendamento n. 1 del
gruppo ALPE, che recita:
Emendamento
Dopo il comma 2 dell'articolo 8 è aggiunto il
seguente:
"3. Ai fini del contenimento dei costi della politica, non
possono essere effettuati aumenti del trattamento indennitario dei
consiglieri regionali.".
Consiglieri presenti: 32
Votanti: 31
Favorevoli: 8
Contrari: 23
Astenuti: 1 (Tibaldi)
Il Consiglio non approva.
Presidente
- Pongo in votazione l'articolo 8 nel testo
così emendato:
Articolo 8
(Disposizioni per il contenimento della spesa per iniziative
turistiche e culturali)
1. Per l'anno 2011:
a) la spesa della Regione per le campagne pubblicitarie
finalizzate alla promozione turistica del territorio regionale non
può essere superiore al 60 per cento della spesa sostenuta per le
medesime finalità nell'anno 2009;
b) la spesa della Regione per le attività espositive e per le
relative campagne pubblicitarie non può essere superiore al 60 per
cento della spesa sostenuta per le medesime finalità nell'anno
2009;
c) la spesa della Regione per le sponsorizzazioni di cui alla
legge regionale 1° aprile 2004, n. 3 (Nuova disciplina degli
interventi a favore dello sport), e per quelle volte alla
veicolazione dell'immagine turistica della Regione non può essere
superiore al 50 per cento della spesa sostenuta per le medesime
finalità nell'anno 2009.
Consiglieri presenti e votanti: 32
Favorevoli: 24
Contrari: 8
Il Consiglio approva.
Presidente
- Pongo in votazione l'emendamento n. 2 del
gruppo ALPE, che recita:
Emendamento
Dopo l'articolo 8 è inserito il seguente:
"Articolo 8bis
(Contenimento della spesa negli enti finanziati con fondi
pubblici)
Non possono essere effettuati aumenti di stipendio o di altre
forme di remunerazione comunque denominate a beneficio di
amministratori di nomina regionale o comunale operanti all'interno
di società, fondazioni o altri enti finanziati maggioritariamente
con fondi pubblici, fatta salva l'applicazione di ulteriori e più
restrittive disposizioni statali in materia.".
Consiglieri presenti: 32
Votanti: 31
Favorevoli: 8
Contrari: 23
Astenuti: 1 (Tibaldi)
Il Consiglio non approva.
Presidente
- La parola al Consigliere Louvin
sull'articolo 9.
Louvin (ALPE) -
Chiedo solo la cortesia dell'Assessore di
esplicitare in che termini questo articolo sarebbe rafforzativo del
disposto, che già contiene la legge n. 54, in particolare in ordine
all'esercizio delle funzioni comunali in forma associata. Forse è
una questione di memoria, ma ricordo che questa stessa disposizione
è già vigente ed è stata finora disattesa o scarsamente utilizzata.
Siccome questo articolo 9 non contiene alcun termine per l'adozione
di questi atti, i termini li stabilisce poi la Giunta, bisognerebbe
capire quale tempistica intende darsi perché abbia un significato
questo: perché se lo avesse compiutamente, avrebbe dovuto essere
esplicitato nello stesso impegno legislativo, poiché dire la Giunta
lo farà... farà una cosa che già poteva fare e, anzi, è prescritto
che faccia. Noi l'abbiamo letta così... se cortesemente il
Presidente vuole darci la sua, di interpretazione... almeno rimane
agli atti e rimangono agli atti anche eventuali impegni della
Giunta a dare attuazione della linea di indirizzo, che è una linea
sulla quale concordiamo.
Ci sono letture diverse sulla questione dell'esercizio in forma
associata ai Comuni, c'è una lettura del PdL che punta dritto ad un
rafforzamento molto evidente di questo esercizio in forma
associata, anche attraverso linee soppressive. Crediamo che qui si
trovi una linea mediana, ma non vediamo molto la tabella di marcia
nella quale intende muoversi il Governo regionale.
Presidente
- La parola al Presidente della Regione,
Rollandin.
Rollandin (UV)
- Grazie Presidente. Mi ero già riproposto
di rispondere su alcuni temi più specifici, introdotti anche nella
relazione da parte del collega, per sottolineare che l'articolo 9
ha un significato molto specifico. Preciso che l'articolo 9 è il
frutto di un accordo con gli enti locali, che sono i primi a
rendersi conto che soprattutto per i piccoli Comuni una serie di
servizi non possono più essere mantenuti come adesso.
Noi, quindi, abbiamo dato una serie di procedure e, per quanto
riguarda l'impegno della Giunta, non abbiamo messo dei termini,
perché naturalmente abbiamo da concertare con i Comuni stessi le
modalità e le zone di interesse che faranno capo a questo, che
porteremo anche all'attenzione della commissione competente, in
quanto riteniamo sia giusto che su questo tema ci sia
un'informazione ampia. Abbiamo fatto alcune ipotesi di lavoro, cioè
per alcuni c'è il discorso dei segretari, i tecnici comunali,
uffici anagrafe che, insieme ad una serie di altre proposte
potrebbero essere oggetto di accordi che danno la possibilità di
sgravare alcuni Comuni di oneri eccessivi... di utilizzare al
meglio il personale e di andare nella logica di un risparmio, che
non vuol dire abbandonare il territorio, anzi, esattamente il
contrario; quindi va nell'ottica auspicata: questa è la ragione per
cui non abbiamo ancora scritto i tempi. Credo che al massimo entro
sei mesi ci sarà il compimento di questo atto.
Presidente
- La parola al Consigliere Louvin.
Louvin (ALPE) -
La richiesta anticipava una
sottolineatura di adesione da parte nostra a questa filosofia, ma
solo per rimarcare come questo compito la Giunta regionale ce
l'abbia già per legge, con deliberazione della Giunta regionale da
adottarsi d'intesa con il Consiglio permanente degli enti locali e
previo parere delle commissioni consiliari competenti, qui ci si
era ricordati di metterlo, sono individuate le funzioni di cui
all'articolo 83, che devono essere obbligatoriamente in forma
associata da parte delle comunità montane, eccetera, e già era
indicato negli articoli precedenti che lo doveva fare anche per i
Comuni.
Noi condividiamo questa linea di razionalizzazione della
gestione dei servizi da parte delle autonomie locali; speriamo che
la Giunta operi sollecitamente in questa direzione, perché è atteso
sia da parte degli operatori locali che della popolazione un
segnale in questa direzione e confidiamo che nel confronto siano
presenti anche e non solo le commissioni consiliari, visto che ne è
previsto il coinvolgimento.
Presidente
- La parola al Consigliere Rigo.
Rigo (PD)
- Grazie Presidente.
Consideriamo i Comuni, specialmente quelli di alta montagna, un
presidio del territorio ed uno sportello amico del cittadino. Le
preoccupazioni che vediamo dietro questo articolo le abbiamo
espresse ieri; il Presidente della Regione ci ha assicurato sulla
concertazione con gli stessi rispetto al percorso e al programma
che intende attivare l'Amministrazione regionale.
Siamo disponibili a votare questo articolo perché vogliamo
riprendere un percorso di rapporto fra l'Amministrazione regionale,
il Consiglio permanente e i Comuni perché quel processo indicato
nella "54" ricominci a marciare.
Presidente
- Pongo in votazione l'articolo 9:
Consiglieri presenti, votanti e favorevoli: 32
Il Consiglio approva all'unanimità.
Presidente
- All'articolo 10 c'è l'emendamento n. 4 della
II Commissione, che recita:
Emendamento
Al comma 1 dell'articolo 10, le parole: "e a 15 unità di
personale dipendenti dall'Agenzia regionale del lavoro assunti con
contratto di natura privatistica" sono soppresse.
Pongo in votazione l'articolo 10 nel testo così emendato:
Articolo 10
(Esercizio in forma associata delle funzioni
comunali)
1. Al fine di rispondere alle esigenze di adeguatezza
nell'esercizio delle funzioni comunali, come individuate dalla
legge regionale 7 dicembre 1998, n. 54 (Sistema delle autonomie in
Valle d'Aosta), la Giunta regionale, con le modalità di cui
all'articolo 84 della medesima legge, stabilisce, per ogni
funzione, le dimensioni demografiche minime o eventuali altri
standard minimi di riferimento, per lo svolgimento di tali funzioni
a livello di singolo Comune.
2. Entro i termini stabiliti dalla Giunta regionale con le
deliberazioni adottate ai sensi del comma 1, il Consiglio comunale
dei Comuni interessati delibera l'esercizio in forma associata
attraverso le Comunità montane o le altre forme di collaborazione
previste dal titolo I, parte IV, della l.r. 54/1998, delle funzioni
che non raggiungono gli standard minimi indicati nelle predette
deliberazioni.
3. Decorsi inutilmente i termini di cui al comma 2, provvede,
previa diffida ad adempiere entro un congruo termine, il Presidente
della Regione, mediante la nomina di un commissario, i cui
provvedimenti sono adottati previo parere del Consiglio permanente
degli enti locali.
Consiglieri presenti: 31
Votanti: 30
Favorevoli: 22
Contrari: 8
Astenuti: 1 (Tibaldi)
Il Consiglio approva.
Presidente
- Pongo in votazione l'articolo 11:
Consiglieri presenti: 31
Votanti: 30
Favorevoli: 22
Contrari: 8
Astenuti: 1 (Tibaldi)
Il Consiglio approva.
Presidente
- La parola al Vicepresidente Chatrian
sull'articolo 12.
Chatrian (ALPE)
- Affrontando l'argomento in generale,
per quanto riguarda gli interventi in materia di finanza locale;
ieri ne abbiamo parlato a più riprese... la premessa è che
rispettiamo il parere dato dalla maggioranza dei Comuni.
A nostro avviso, in questo momento, riteniamo che dal punto di
vista politico un taglio del 50 percento sul FoSPI, che è l'unico
fondo per speciali programmi di investimento, un fondo
importante... è stato detto che le scelte sono state fatte in
maniera diversa, una disponibilità reale minore; la disponibilità -
è stato detto ieri - aumenta nel suo complesso, ma diminuisce
nell'occupazione che è stata fatta e nelle scelte che gli enti
locali hanno condiviso con il Governo regionale. A nostro avviso si
è chiesto un taglio troppo importante ai Comuni, considerato che il
bilancio 2011 con quel secondo bilancio importante legato ai
180.000.000 di euro con cui Finaosta finanzierà otto grandi
opere... riteniamo che il taglio più importante sia stato fatto
esclusivamente sui nostri Comuni e voteremo contro agli articoli
sulla finanza locale.
Presidente
- La parola al Presidente della Regione,
Rollandin.
Rollandin (UV)
- Per ribadire che questa interpretazione
non è corretta. Siamo passati come finanziamento per gli enti
locali da 226 a 236.000.000 di euro; come ho detto ieri, le uniche
voci che sono parzialmente in diminuzione sono quella del FoSPI, e
voglio ricordare che altre voci sono passate a favore dei Comuni da
2 a 8.000.000 per gli interventi sugli eventi calamitosi... questo
non è stato ricordato... ci sono 4.500.000 in più sulle
microcomunità che non c'erano, 8 più 4 fa 12, rispetto ai 15 che
sono stati tolti dal FoSPI e che abbiamo riconosciuto. Abbiamo
anche detto che sono stati tolti perché la gradualità con cui
faremo gli interventi e la disponibilità saranno tali da dare la
possibilità di esaminare i progetti presentati dai Comuni nello
stesso modo. Ora, credo che questo stia a significare l'interesse
che diamo al rapporto con i Comuni e che non c'è stato alcun
taglio, se non di quei 2.000.000 sugli investimenti, perché
nell'insieme sono 10.000.000 in più, tant'è che nelle altre voci
che abbiamo spalmato sugli interventi si arriva ad un intervento di
236.000.000 di euro.
Presidente
- La parola al Vicepresidente Chatrian
sull'articolo 12.
Chatrian (ALPE)
- Grazie Presidente.
Per chiarezza, sulla pagina a mio avviso più importante che è
quella dei progetti FoSPI, i Comuni hanno presentato, al 31 ottobre
2010, 26 progetti per un ammontare di circa 80.000.000 di euro, e
se hanno presentato dei progetti è perché hanno quelle esigenze di
programmazione e pianificazione. Presentare un FoSPI per un
piccolo, medio o grande Comune non riveste solo un'importanza in
termini economico-finanziari, ma riveste un'importanza anche a
livello di risorse, di tempo e di volontà. A nostro avviso, in
questo momento, decidere di tagliare quasi della metà quei
finanziamenti, non lo riteniamo... è una nostra opinione.
La maggioranza dei Comuni ha deciso diversamente... possiamo
dire che non siamo d'accordo nel momento in cui si mette in campo
una richiesta di finanziamento FoSPI, ci vanno un sacco di risorse
economiche e non solo legate anche alle risorse umane; altre voci
sono state caricate con l'etichetta sulla finanza locale, lo ha già
detto il Presidente, lo abbiamo detto noi, ieri, in aula, e l'altro
ieri, possiamo essere non d'accordo... non lo siamo, in questo
momento, e ribadisco l'ulteriore concetto che il taglio più
importante a livello di disponibilità reale è stato fatto
soprattutto sui Comuni piccoli. Grazie.
Presidente
- Pongo in votazione l'articolo 12:
Consiglieri presenti: 31
Votanti: 30
Favorevoli: 23
Contrari: 7
Astenuti: 1 (Tibaldi)
Il Consiglio approva.
Presidente
- All'articolo 13 ci sono tre emendamenti
dell'Assessore Marco Viérin.
La parola all'Assessore alle opere pubbliche, difesa del suolo e
edilizia residenziale pubblica, Marco Viérin.
Viérin M. (SA-UdC-VdA)
- Solo brevemente... abbiamo
lasciato una piccola relazione allegata... solo per dire che
abbiamo dovuto presentare in aula questi emendamenti perché la
rinuncia ufficiale da parte del Comune è avvenuta con atto del
Consiglio comunale l'11 novembre. Per non perdere risorse,
nell'ottica che diceva Chatrian, abbiamo presentato questi
emendamenti che propendono per l'utilizzo della graduatoria in
essere.
Presidente
- La parola al Vicepresidente Chatrian.
Chatrian (ALPE)
- Solo per annunciare il nostro voto
positivo su questi tre emendamenti.
Presidente
- Do lettura degli emendamenti dell'Assessore
Marco Viérin:
Emendamento
Il comma 1 dell'articolo 13 è sostituito dal
seguente:
1. Al fine dell'approvazione e del finanziamento dei progetti
esecutivi relativi alle opere inserite nel programma FoSPI
2011/2013, la spesa complessiva di euro 38.722.139, già autorizzata
ai sensi dell'articolo 7, comma 2, della legge regionale 23 luglio
2010, n. 21 (Assestamento del bilancio di previsione per l'anno
finanziario 2010, modifiche a disposizioni legislative e variazioni
al bilancio di previsione per il triennio 2010/2012), è così
suddivisa:
a) anno 2011 euro 6.482.890;
b) anno 2012 euro 16.000.000;
c) anno 2013 euro 16.239.249.
Emendamento
Il comma 2 dell'articolo 13 è sostituito dal
seguente:
2. Per l'erogazione dei contributi di cui all'articolo 21
della l.r. 48/1995, la spesa per l'anno 2011 è rideterminata in
euro 3.872.214 e per gli anni 2012 e 2013 in annui euro
2.109.091.
Emendamento
Il comma 5 dell'articolo 13 è sostituito dal
seguente:
5. Per l'aggiornamento, nel periodo 2011/2013, dei programmi
triennali già approvati ai sensi delle leggi regionali 18 agosto
1986, n. 51 (Istituzione del Fondo regionale Investimenti
Occupazione - FRIO), 26 maggio 1993, n. 46 (Norme in materia di
finanza degli enti locali della Regione), e 48/1995, la spesa
complessiva è determinata in euro 1.883.110 e ripartita in annui
euro 800.000 per gli anni 2011, 2012 e in euro 283.110 per l'anno
2013.
Pongo in votazione l'articolo 13 nel testo così emendato:
Articolo 13
(Determinazione delle risorse destinate alla finanza
locale)
1. L'ammontare delle risorse finanziarie da destinare agli
interventi in materia di finanza locale è determinato, ai sensi
dell'articolo 6, comma 1, della legge regionale 20 novembre 1995,
n. 48 (Interventi regionali in materia di finanza locale), in euro
236.371.457 per l'anno 2011.
2. Per l'anno 2011, le risorse di cui al comma 1 sono
ripartite e destinate con le modalità di cui ai commi 3, 4 e 5,
anche in deroga alla l.r. 48/1995, in relazione agli impatti sulla
finanza regionale e locale derivanti dalla partecipazione della
Regione agli obiettivi complessivi di finanza pubblica, nonché a
quelli di perequazione e di solidarietà e dell'esercizio dei
diritti e dei doveri dagli stessi derivanti.
3. Per l'anno 2011, la somma di cui al comma 1 è ripartita
tra gli interventi finanziari di cui all'articolo 5 della l.r.
48/1995 nel modo seguente:
a) trasferimenti finanziari agli enti locali senza vincolo
settoriale di destinazione, euro 117.561.257 (Area omogenea 1.4.1
Trasferimenti senza vincolo di destinazione);
b) interventi per programmi di investimento, euro 26.435.081
(Area omogenea 1.4.3 Speciali programmi di investimento) da
utilizzare:
1) quanto ad euro 24.000.000, per il finanziamento dei
programmi del Fondo per speciali programmi di investimento (FoSPI)
di cui al capo II, titolo IV, della l.r. 48/1995;
2) quanto ad euro 2.435.081, per gli interventi previsti
dalla legge regionale 30 maggio 1994, n. 21 (Interventi regionali
per favorire l'accesso al credito degli enti locali e degli enti ad
essi strumentali dotati di personalità giuridica);
c) trasferimenti finanziari con vincolo settoriale di
destinazione, euro 92.375.119 ripartiti ed autorizzati nelle misure
indicate nell'allegato A, ai sensi dell'articolo 27 della l.r.
48/1995 (Area omogenea 1.4.2 Trasferimenti con vincolo settoriale
di destinazione; UPB 1.15.1.10 Oneri per interessi - parz. e UPB
1.15.1.30 Quote capitale per ammortamento mutui - parz.).
4. Per l'anno 2011, le risorse finanziarie di cui al comma 3,
lettera a), sono destinate:
a) per euro 4.441.529, al finanziamento dei Comuni, ripartiti
secondo il criterio di cui all'articolo 6, comma 2bis, della legge
regionale 17 dicembre 1997, n. 41 (Legge finanziaria per gli anni
1998/2000);
b) per euro 106.031.600, al finanziamento dei Comuni;
c) per euro 6.750.000, al finanziamento delle Comunità
montane;
d) per euro 338.128, al Comune di Aosta quale ulteriore
trasferimento finanziario senza vincolo settoriale di destinazione,
ai sensi dell'articolo 106 della l.r. 54/1998, correlato al
trasferimento alle Comunità montane di cui alla lettera c).
5. Per l'anno 2011, una quota delle risorse finanziarie di
cui al comma 4, lettera b), è destinata:
a) per un importo pari a euro 8.311.024, a spese di
investimento;
b) per un importo pari a euro 4.173.560, a spese per gli
interventi di politica sociale, secondo i criteri di riparto
determinati con deliberazione della Giunta regionale, previo parere
del Consiglio permanente degli enti locali.
6. Salvo quanto previsto dalla presente legge, gli enti
locali si fanno carico degli oneri per la realizzazione degli
interventi previsti nell'allegato A per quanto eccedente gli
stanziamenti iscritti nei pertinenti capitoli di spesa del bilancio
di previsione della Regione.
7. I Comuni concorrono al finanziamento delle Comunità
montane di appartenenza, al fine di garantirne un adeguato
funzionamento. In caso di mancato accordo, ogni Comune contribuisce
al finanziamento della Comunità montana in base alla spesa di
riferimento determinata ai sensi dell'articolo 11 della l.r.
48/1995.
8. Gli enti locali concorrono, per quanto di rispettiva
competenza, al finanziamento dei servizi erogati ai propri
cittadini.
Consiglieri presenti: 31
Votanti e favorevoli: 30
Astenuti: 1 (Tibaldi)
Il Consiglio approva.
Presidente
- Pongo in votazione l'articolo 14:
Consiglieri presenti: 31
Votanti: 30
Favorevoli: 23
Contrari: 7
Astenuti: 1 (Tibaldi)
Il Consiglio approva.
Presidente
- Articolo 15: stesso risultato. Articolo 16:
stesso risultato. Articolo 17: stesso risultato. Articolo 18:
stesso risultato. Articolo 19: stesso risultato.
La parola al Consigliere Louvin sull'articolo 20.
Louvin (ALPE)
- Grazie Presidente.
Siamo di nuovo a parlare di Aosta, ma rassicuriamo tutti che non
sarà per riaprire la discussione che abbiamo avuto nella prima
parte della mattinata. Qui è una semplice annotazione, di quelle
che mettiamo nei nostri quadernetti che compiliamo la sera - il
calepin,
per riprendere un tema caro ad altri colleghi -,
qui c'è un'autorizzazione di spesa sull'articolo 4 della legge n.
3/1992 che è la legge cosiddetta "Aosta capitale", quindi siamo al
18° anno di questa legge, con delle code che... anche qui, cito
solo per memoria, perché se dovessi riaprire il
calepin
di
qualche anno fa, già sette-otto anni fa questi rifinanziamenti
erano indicati come ultimativi. Constatiamo invece, purtroppo, come
ci siano ancora in campo non per il 2011, ma per il 2011, per il
2012, per il 2013 degli ulteriori finanziamenti ancora accresciuti:
2.600.000 per il 2011, 4.220.000 per il 2012, 4.591.000 per il
2013, quindi ulteriore autorizzazione alla Giunta regionale a
contrarre mutui passivi per questi importi ci pare essere una
valvola che si è dimenticata aperta. Non posso credere che
l'ultimazione di quelle opere comporti ancora qualcosa come
11.000.000 di euro di spesa... allora ci dica l'Assessore quali
sono le opere ancora in sospeso e quali mutui si devono contrarre
per questo ennesimo rifinanziamento della legge "Aosta
capitale".
Presidente
- La parola all'Assessore alle opere
pubbliche, difesa del suolo e edilizia residenziale pubblica, Marco
Viérin.
Viérin M. (SA-UdC-VdA)
- Voglio ricordare al collega
Louvin che due anni fa, il 20 ottobre 2008, in questa sede abbiamo
rivisto tutto il programma di "Aosta capitale" e in quell'occasione
abbiamo determinato gli interventi da stralciare, gli interventi da
modificare e gli interventi da proseguire. Abbiamo inserito un
concetto fondamentale per la maggioranza e per l'aula, cioè abbiamo
dato atto che non verranno più adottate ulteriori modifiche al
piano stesso, né verranno autorizzati ulteriori riassegnazioni o
finanziamenti, e che gli eventuali maggiori oneri per la
realizzazione degli interventi del piano - che due anni fa abbiamo
ridefinito - saranno interamente posti a carico delle
amministrazioni comunali e gli eventuali minori costi o risparmi,
invece, comporteranno la pari riduzione del finanziamento regionale
e che gli interventi di cui il termine ultimo di effettuazione del
pagamento è fissato all'avvenuto collaudo degli stessi, quindi solo
quando saranno collaudati, in modo che l'Amministrazione regionale
non dia neanche un euro se non realizzati. Quindi al massimo
possiamo riprendere questa tabella che posso fornire, perché gli
uffici chiedono ogni sei mesi, a che punto sono.
Presidente
- La parola al Consigliere Louvin.
Louvin (ALPE)
- Ringrazio l'Assessore, che è stato molto
puntuale nella sua risposta. Siccome ha evocato come una pietra
miliare questa determinazione, come facemmo già nel 2008, vorrei
ricordare che altrettanto miliare era la determinazione assunta nel
2002 di disimpegno addirittura automatico dei fondi non utilizzati.
Purtroppo è un fiume carsico questo della legge "Aosta capitale",
che ritorna regolarmente in atto e qui abbiamo ancora nuove opere
che si sono aggiunte, o non ultimazione di opere, visto che i tempi
anche della realizzazione di rotonde e di altre opere pubbliche in
Aosta non sono sempre fulminei, è normale che ci sia un
trascinamento almeno decennale delle stesse! Di qua il nostro voto
contrario a questo articolo.
Presidente
- Pongo in votazione l'articolo 20:
Consiglieri presenti e votanti: 31
Favorevoli: 26
Contrari: 5
Il Consiglio approva.
Presidente
- Pongo in votazione l'articolo 21:
Consiglieri presenti: 32
Votanti e favorevoli: 31
Astenuti: 1 (Tibaldi)
Il Consiglio approva.
Presidente
- Pongo in votazione l'articolo 22:
Consiglieri presenti e votanti: 32
Favorevoli: 24
Contrari: 8
Il Consiglio approva.
Presidente
- Pongo in votazione l'articolo 23:
Consiglieri presenti: 32
Votanti: 31
Favorevoli: 23
Contrari: 8
Astenuti: 1 (Tibaldi)
Il Consiglio approva.
Presidente
- Articolo 24: stesso risultato. Articolo 25:
stesso risultato. Articolo 26: stesso risultato. Articolo 27:
stesso risultato. Articolo 28: stesso risultato. Articolo 29:
stesso risultato.
Adesso abbiamo quattro emendamenti del Partito Democratico che
introducono gli articoli 29bis, ter, quater e quinquies.
La parola al Consigliere Donzel.
Donzel (PD)
- Presenterò i primi tre emendamenti su cui
spero ci sia il voto separato su ognuno dei tre.
Nell'ambito delle misure anticrisi avevo segnalato il fatto che
esiste uno squilibrio che è comprensibile in una fase in cui
bisogna dare molta attenzione alle imprese, rispetto alle risorse
messe in campo per le famiglie. Ecco perché chiediamo degli
interventi particolari che si inquadrano in una filosofia più
ampia, che è quella - richiamata anche dal collega Caveri - che
andiamo incontro al problema di gestire una popolazione che
invecchia. Paradossalmente accanto a questo problema ci troviamo
vicino al fatto che abbiamo pochissimi bambini e, per fortuna,
alcuni di essi sono figli di immigrati e contribuiscono a far sì
che la nostra comunità possa avere un futuro. In tal senso
chiediamo di sostenere tutte le famiglie, perché si possa favorire
la natalità premiando quelle famiglie con un intervento di 1.000
euro a favore dei minori non solo nel primo anno di nascita, ma
fino a sei anni. Questo ci sembra, al di là delle parole che tutti
dicono in favore del sostegno alle famiglie, il modo più concreto
per far capire che c'è un'attenzione che non è solo legata al
momento della nascita, quando si fa qualche regalo al piccolo, ma
si sostiene la famiglia nel percorso.
Il secondo emendamento va, anche questo, a sostenere le
famiglie, soprattutto quelle numerose; anche in Valle d'Aosta ci
troviamo di fronte a famiglie... Qui consentitemi una precisazione:
essendo padre di quattro figli, preciso che i miei figli non
beneficiano di mensa scolastica, quindi non è un emendamento perché
lo devo utilizzare io, è a favore delle altre famiglie valdostane;
idem l'emendamento successivo per il trasporto: preciso che è per i
cittadini valdostani, non ne avrei alcuna ricaduta, perché qui poi
le battute corrono... ma è importante rendersi conto dei costi che
può avere oggi una mensa scolastica per una famiglia che ha
tre-quattro figli. I Comuni - non certo per volontà dei sindaci -
fanno uno sforzo straordinario per dare una risposta di qualità al
problema della mensa scolastica e avendo, noi, anche piccoli numeri
in Valle d'Aosta, fanno degli sforzi enormi per garantire un
servizio di qualità, sono costretti ad alzare alle volte il costo
della mensa, pertanto ci troviamo in situazioni di famiglie che non
riescono a pagare la mensa ai propri figli. Chiediamo che almeno
per il terzo figlio, quindi per una famiglia che paga già per due
figli la mensa scolastica, ci sia un'esenzione e per il quarto e il
quinto figlio - se esistono ancora delle famiglie così - si possa
avere una riduzione del 50 percento: questa è la strada per dare un
segnale chiaro che siamo vicino alle famiglie, e questo lo
chiediamo fino all'assolvimento dell'obbligo scolastico.
Altro punto importante è quello di beneficiare, con la
possibilità del trasporto gratuito, soltanto per il mezzo che porta
a scuola il terzo figlio e solo nel periodo dell'obbligo
scolastico, cioè intervenire a favore delle famiglie numerose,
perché il costo dei trasporti non è una partita leggera per una
famiglia. Fate la somma di cosa comporta per una famiglia - qui
parliamo di terzo figlio -, cosa vuol dire utilizzare un bus che
può anche costare uno o due euro, ma moltiplicatelo per tre e poi
per sei che sono i giorni in cui i bimbi vanno a scuola... se poi
c'è anche scuola il pomeriggio, vedrete quale cifra astronomica si
trova ad affrontare una famiglia numerosa! Alle dichiarazioni di
sostegno devono seguire dei fatti concreti.
Noi crediamo di aprire culturalmente un dibattito, al di là
della soluzione concreta, perché altre possono essere le soluzioni
prospettate dall'Amministrazione regionale; noi vogliamo che si
apra un dibattito vero sul sostegno alle famiglie numerose. È il
momento di tradurre in azioni concrete le dichiarazioni di intenti;
abbiamo cercato di farlo con questi emendamenti.
Presidente
- La parola alla Consigliera Carmela
Fontana.
Fontana (PD)
- Il quarto emendamento recita:
"Per i
residenti in Valle d'Aosta di età pari o superiore a 65 anni, dopo
il primo anno di concessione del contributo integrativo al minimo
vitale è sufficiente la presentazione di una dichiarazione
sostitutiva per dare corso al carattere di continuità del
contributo stesso. I soggetti beneficiari del contributo
integrativo al minimo vitale provvedono a fornire alla struttura
regionale competente la documentazione allegata alla dichiarazione
di cui al comma 1 che abbia esaurito il proprio corso di validità,
entro i primi sei mesi dell'anno".
Questo cosa vuol dire? Noi
da tanto tempo chiediamo all'Assessore... gli
ultrasessantacinquenni non hanno la possibilità di rivedere il
proprio reddito, perché purtroppo a 65 anni non vanno a lavorare...
per non far fare loro sempre la stessa trafila, fare la domanda,
portare la documentazione... significa che fanno la domanda a
gennaio e questi soldi del minimo vitale li prendono a
giugno-luglio! Chiediamo questo perché ci sembrava una cosa molto
interessante: visto che sono persone anziane, che venga rinnovata
automaticamente mediante un'autocertificazione, e nello stesso
tempo, quando sono in grado di portare la documentazione, la
portano sotto la loro responsabilità. Mi sembra che diamo un minimo
di respiro e questo servizio sarebbe più efficace di un minimo
vitale perché ne hanno bisogno.
Presidente
- La parola all'Assessore alla sanità, salute
e politiche sociali, Albert Lanièce.
Lanièce A.
- Grazie Presidente.
Per quanto riguarda questi quattro emendamenti, devo dire che il
primo, il 29bis, richiama gli interventi che vengono fatti per
sostenere la natalità; in particolare, noi abbiamo come contributo
alle famiglie l'assegno post natale che sarà poi oggetto di
revisione nelle delibere che stiamo vedendo di applicazione alla
legge sull'assistenza economica. L'assegno post natale concede un
contributo annuale di 575 euro per il primo figlio, 856 per il
secondo, 1.154 per il terzo fino al terzo anno... era un po' quello
che era previsto dalla legge pag. n. 44/1998 come concetto di
sostegno alla natalità nel primo triennio, anche perché dalla
scuola materna c'è tutta una serie di servizi che supportano la
famiglia. Riteniamo di mantenere... come ho detto prima, ci sarà la
revisione di quelli che sono... perché da cinque anni non sono
rivisti gli assegni del post natale, poiché ci sembra che se
dovessimo accogliere questo emendamento, porteremmo a quattro volte
quello che mettiamo in campo; abbiamo, per il post natale,
1.267.000 euro... applicando questo emendamento arriveremmo a circa
4.500.000! Ricordo sempre come l'articolo 14 del Testo Unico legge
regionale 23/2010 prevede aiuti particolari alle famiglie bisognose
e con problemi sociali, quindi questo emendamento non lo
accogliamo.
Gli altri due, invece, l'emendamento ter e quater, non sono
accoglibili perché manca la concertazione con gli enti locali, si
tratta di servizi gestiti direttamente dai Comuni e con incidenza
sul loro bilancio... anche da questo punto di vista non sono
accoglibili.
Per quanto riguarda il discorso del minimo vitale ricordo che si
tratta di un intervento che è straordinario e che deve essere
concertato con l'assistente sociale, deve esserci un progetto
sempre presente e quindi ogni anno anche l'anziano dovrebbe avere -
e comunque sarebbe auspicabile - questo contatto con l'assistente
sociale, in quanto ci sono delle cose che possono variare, ci può
essere l'erogazione di un assegno di accompagnamento in più
rispetto all'anno prima, queste cose vanno a impattare sulla
valutazione della situazione economica. Sicuramente è auspicato da
parte dei tecnici, dell'assistente sociale, un incontro annuale con
la persona che deve usufruire del minimo vitale, quindi non ci
sembra giusto che ci sia un automatismo come avviene per una
provvidenza, come una pensione, eccetera. Se ci sono degli spazi
per migliorare, come ho detto, cercheremo di migliorare questi
aspetti; ricordo che l'introduzione della banca dati IRSE darà,
quando sarà a regime, dei vantaggi da questo punto di vista.
Presidente
- La parola al Consigliere Donzel.
Donzel (PD)
- D'altronde, riprendendo una dichiarazione
del Capogruppo dell'Union Valdôtaine il miglior bilancio
possibile... non c'è dubbio che chi è convinto di fare tutto alla
perfezione dica che c'è già tutto!
Noi abbiamo la sensazione che ci sia una grossa differenza fra
le famiglie che sono bisognose e le famiglie normali; quando
parliamo di "sostegno alla famiglia", parliamo di sostegno a tutte
le famiglie, sappiamo benissimo, perché abbiamo anche concorso a
creare dei finanziamenti per le famiglie bisognose. Non bisogna
confondere un contributo che viene dato alla famiglia perché possa
esistere come nucleo fondante della società, da un contributo che
si dà a coloro che sono in difficoltà: sono due cose completamente
distinte, quindi non confondiamo l'aiuto ai bisognosi con l'aiuto
che si dà perché si costituisca una famiglia, perché dei giovani in
un momento di difficoltà possano dire: se affronto quella
straordinaria avventura che è la maternità e la paternità, lo
faccio con un sostegno della società, cioè è la società che dice è
importante che ci siano delle famiglie con dei figli.
Apprezzo però nella sua risposta l'idea che si possa intervenire
con le modifiche successive che farà la Giunta e se l'Assessore
avrà la cortesia di portare queste proposte anche in commissione...
cioè che ci sia la percezione di rendersi conto che quelle misure
oggi sono insufficienti, vanno adeguate e quindi si può ragionare
sugli importi dei primi tre anni. Noi abbiamo ragionato sui sei
anni perché è vero che ci sono dei servizi che vengono offerti, la
scuola materna assolutamente di qualità della Valle d'Aosta, su
questo non c'è dubbio... ma viviamo in una società dove pensare
cosa significa vestire questi bambini per mandarli a scuola... una
volta si andava in calzoncini corti con lo stesso paio di scarpe,
non c'era problema... oggi, tirare su questi ragazzi, è davvero
difficile!
Sul primo punto, quindi, le rispondo che questo emendamento, per
quanto riguarda il Partito Democratico, il primo siamo anche
disposti a ritirarlo sulla base di un impegno a rivedere quelle
cifre e a discuterne in commissione.
Sugli altri due, invece, mi pare un po' evasiva la risposta,
anche noi abbiamo messo "a carico dei Comuni", perché tecnicamente
non si può scrivere in modo diverso un emendamento di questo tipo,
però sappiamo anche che questo sta diventando un problema
estremamente sentito dalle famiglie valdostane e vogliamo lanciare
un messaggio. Se poi nel corso dell'anno ci sarà occasione di
discutere di particolari risorse che possono essere concertate con
tutti gli enti locali, a sostegno di quelli che hanno più problemi
nell'erogare questi servizi, di cui qui avevamo chiesto la gratuità
non per tutti i bambini, ma solo per il terzo figlio, non so se
rendo l'idea... questo vuol dire che quella famiglia già deve
pagare due mense scolastiche... sono dei costi, anche qui, su cui
invito tutti a riflettere; fatevi due calcoli di cosa costano due
mense scolastiche, mettete la terza e vi rendete conto che molte
famiglie non usufruiscono del servizio mensa perché è troppo
costoso! Noi siamo in situazioni, qui, in Valle d'Aosta, dove dei
bambini devono stare in un angolo a mangiarsi un panino alla scuola
elementare... ma le vediamo queste cose qui! E non si tratta di
famiglie bisognose, si tratta di famiglie normali!
Sul quarto interverrà la collega Fontana. Le faccio solo notare
un dettaglio: nessuno pensava di non produrre alcuna
documentazione; si pensava di produrre una dichiarazione
autocertificante, in modo da non avere quel periodo in cui questo
assegno non viene erogato, dopodiché è contemplata la produzione
della normale documentazione richiesta, l'articolo prevede la
presentazione di un'autocertificazione. Quello che noi diciamo è
che non è erogata una pensione, vorrei che fosse chiaro: noi
diciamo che nel periodo dell'esame della domanda intercorre a volte
un tempo tale che porta alla sospensione di questo emolumento e
mette in difficoltà questi anziani. Nessuno pensa alla pensione,
solo si dice: io autocertifico e nei sei mesi presenterò la
documentazione necessaria. Poi interverrà anche Rigo che spiega il
meccanismo: nessuno ha pensato di erogare pensioni o cose del
genere, ma di andare ad una semplificazione burocratica che dia
attuazione alla legge di cui Rigo parlerà.
Presidente
- La parola alla Consigliera Carmela
Fontana.
Fontana (PD)
- Mi sembra che forse non riusciamo a
spiegare bene quello che abbiamo chiesto... è un emendamento che
non costa niente, non abbiamo chiesto soldi! Ci siamo sempre detti
in questo Consiglio che dobbiamo togliere la burocrazia che c'è...
non so se avete delle mamme anziane... io lavoravo in un patronato
e le telefonate che ricevevo dalla gente anziana erano del genere:
mio figlio lavora, non mi può portare, io ci rinuncio. Il problema
è questo: sono persone sole, persone che non si possono muovere. Io
non dico quello sotto i 65 anni, perché capisco che può variare la
sua situazione, parlo degli ultrasessantacinquenni che magari sono
tre o quattro anni che hanno questo minimo vitale... fare il
rinnovo automaticamente con un'autocertificazione e, nello stesso
tempo, appena c'è la documentazione viene portata. Non voglio dire
che non devono avere il collegamento con l'assistente sociale,
anzi, mi auguro che l'assistente sociale li vada a trovare, e dove
veramente hanno dei problemi vengano aiutati, perché è questo il
nostro intento.
Mi sembra un emendamento che... non voler capire l'importanza di
semplificare questo servizio a queste persone... allora non abbiamo
capito niente! Sono amareggiata, Assessore!
Presidente
- La parola al Consigliere Rigo.
Rigo (PD)
- L'emendamento n. 4 sta a significare solo
questo. Mi ricordo l'esperienza di Assessore al Comune di Aosta e
la legge n. 19. Ogni anno c'erano delle persone anziane,
ottantenni, settantenni, soli, con quel tipo di possibilità: che le
assistenti sociali continuavano a rinnovare la loro domanda. Ho
scritto una o due volte all'Assessorato, allora era l'Assessore
Vicquéry, e non poteva dare corso a questa richiesta che abbiamo
formulato oggi perché la legge n. 19 impediva il carattere di
continuità. Finalmente ho trovato quest'anno la possibilità,
attraverso la nuova legge in materia di interventi economici che
prevede, al comma 4, in deroga a quanto previsto al comma 3, che i
contributi sono concessi con carattere di continuità per ciascun
anno solare a decorrere dalla data di presentazione della domanda,
allorquando la famiglia sia composta esclusivamente da componenti
ultrasessantacinquenni. Dobbiamo regolamentarla questa cosa, le
persone ultrasessantacinquenni che hanno solo quello, che la loro
vita purtroppo non cambierà più, è inutile che ogni anno debbano
fare domanda, basta l'autocertificazione; l'assistente sociale se
ne farà carico perché l'autocertificazione dovrà farla ovviamente
l'assistente sociale! Quindi solo per questi casi adesso c'è la
possibilità, cosa che nella legge n. 19 non c'era, non prevedeva
questo carattere di continuità la legge precedente; adesso la nuova
legge la dà questa possibilità, quindi sfruttiamola!
Solo brevemente per quanto riguarda la natalità: c'è stato poche
settimane fa, a Milano - e ha partecipato l'Assessorato -, il
convegno sulla famiglia organizzato dal forum delle associazioni
familiari; c'erano delle relazioni, e una di queste era fatta dal
prof. Ettore Gotti Tedeschi, che è il Presidente dello IOR, ma è
anche docente alla Cattolica di Milano, incentrata sul rapporto fra
sviluppo e natalità. Le proposte che sono state formulate: ad ogni
famiglia con figli che vanno a scuola, va destinato un sostegno
economico equiparato al sussidio di disoccupazione, non mille euro
l'anno, ma al sussidio di disoccupazione; l'aiuto all'educazione
deve essere uguale a quello riservato a quanti sono senza
occupazione, nessun governo è riuscito ad abbassare la pressione
fiscale in questi anni per la semplice ragione che ciò non è
possibile in assenza di crescita demografica.
Allora, già il collega ha detto che ritiriamo questo
emendamento, ma vorrei dire che non è una proposta nostra, forse
sarà una proposta campata in aria, ma siamo in tanti a pensarla
così, anche autorevoli espressioni del mondo economico, del mondo
universitario e cattolico.
Presidente
- La parola all'Assessore alla sanità, salute
e politiche sociali, Albert Lanièce.
Lanièce A.
- Grazie Presidente.
Per quanto riguarda il post natale abbiamo detto che, prendendo
atto che da cinque anni gli importi sono fermi, avevamo già
previsto un aumento e ne discuteremo in V Commissione con la
delibera attuativa. Ricordo comunque anche i contributi che vengono
dati alle famiglie per le tate familiari per la primissima
infanzia, quindi io metterei dentro anche tutto il sistema della
prima infanzia: asili nido,
garderies,
eccetera, perché da
questo punto di vista il sostegno alle famiglie numerose... e,
anche lì, il voucher alle tate è maggiorato se uno ha più figli,
quindi è un altro provvedimento che avevamo preso.
Per quanto riguarda il discorso del minimo vitale, prima di
tutto mi dispiace che venga detto che non capisco niente; io ho
fatto il medico di famiglia, ho presente le situazioni degli
anziani, conosco perfettamente i problemi sanitari e sociali,
quindi mi permetto di dire che è un settore che conosco molto bene,
perché il 70 percento dell'attività si svolge sugli anziani, sia
come microcomunità sia al domicilio. Detto questo, non è vero che
la situazione non cambia negli ultrasessantacinquenni; nel momento
in cui c'è l'erogazione di un assegno di accompagnamento, questo va
ad incidere sulla valutazione, quindi ci troviamo nella situazione
che per quattro-cinque mesi si eroga un contributo minimo vitale,
poi si rivaluta la situazione e, dopo cinque mesi, bisogna andare a
rivedere il contributo perché varia il calcolo dell'assegno di
accompagnamento.
Quello che volevo dire è che - ecco l'altro concetto - per
quanto riguarda la nuova legge sull'assistenza economica abbiamo
voluto precisare che gli anziani ultrasessantacinquenni, una volta
determinato il minimo vitale, ce l'hanno tutto l'anno, quindi
questa è una cosa che si faceva già, l'abbiamo messa in legge
perché era solo prevista da delibera di Giunta regionale. Credo che
da questo punto di vista poi, sentendo anche i responsabili delle
assistenti sociali, loro ritengono importante questo contatto con
gli anziani, che sia a domicilio o che gli anziani vengano presso i
servizi proprio per far capire come la tipologia del minimo vitale
non sia un fatto pensionistico, ma sia un fatto esclusivamente...
comunque adesso analizzeremo a fondo quali sono le possibilità per
un eventuale miglioramento dal punto di vista della burocrazia.
Presidente
- La parola alla Consigliera Carmela
Fontana.
Fontana (PD)
- Grazie Presidente.
Assessore, se le ho detto quello involontariamente le chiedo
scusa, non era assolutamente quella la mia intenzione, non mi sarei
mai permessa, forse mi sono espressa male... Volevo dire che chi è
in mezzo a queste persone, riesce a vedere un poco di più, io non
sto dicendo che lei... proprio in questa direzione: se lei
veramente capisce questo che lo vede come lo vediamo noi, dovrebbe
capire quello che vogliamo dire noi. Si può fare una lettera in cui
si dice se si è fatta domanda per l'indennità di accompagnamento
che bisogna segnalarlo, proprio l'assistente sociale va a vedere
queste cose, noi non vogliamo che venga dato niente se a loro non
spetta!
Volevamo togliere solo un po' di burocrazia, perché sono persone
veramente disperate. Con questo siamo contenti che le assistenti
sociali le seguano, a 65 anni non hanno più speranza di avere un
lavoro, sono persone che magari da cinque-sei anni prendono il
minimo vitale. Guardi, davvero, io forse perché ho fatto questo
lavoro e le vedevo arrivare lì... come la questione dei biglietti
gratuiti per gli anziani... arrivavano disperati perché dovevano
andare a fare la foto, dovevano andare a fare l'ISE, non sapevano
come muoversi. La nostra volontà era di togliere questa burocrazia
lì dove pensiamo... quello che aveva detto il Presidente: la prima
cosa che voleva fare questo Consiglio era di sburocratizzare tutti
questi servizi. Ci sembrava un primo passo... non stiamo chiedendo
la luna, assolutamente!
Presidente
- La parola al Consigliere Donzel.
Donzel (PD)
- Era per arrivare ad una sintesi, perché non
è che possiamo stare qui...
Penso che all'esterno e all'interno di questo Consiglio si sia
capito che c'è un ragionamento, non sono degli emendamenti tanto
per creare confusione, c'è una filosofia, un pensiero che riguarda
la società e un certo modo di vedere la società.
Accogliamo con favore la disponibilità dell'Assessore di venire
in commissione a discutere, quindi l'emendamento 29bis è ritirato
sulla base di questa disponibilità. Naturalmente, per quanto
riguarda le altre parti, sono delle discussioni che verranno
affrontate in altre sedi, quindi quelli li manteniamo, manteniamo
anche l'ultimo emendamento e, al di là di come andrà l'esito di
questo voto, c'è da parte nostra la disponibilità, perché ce la
mettiamo anche noi la disponibilità, a confrontarci magari in altra
sede con più calma, senza che si dica chi è il più bravo e il meno
bravo, per riuscire a risolvere questo problema che riteniamo vero,
di una vacanza nell'erogazione di questo contributo a queste
persone.
Noi ci mettiamo la nostra disponibilità e siamo convinti che una
soluzione si può trovare.
Presidente
- La parola al Presidente della Regione,
Rollandin.
Rollandin (UV)
- Il tema del sociale ha impegnato e
impegna le forze politiche tutte in modo corale. Una delle
attenzioni di questo bilancio è quella di non venir meno come fondi
nel suo insieme a questo impegno. Credo che la discussione che è
stata fatta abbia evidenziato un'esigenza reale che condividiamo;
l'unica preoccupazione che vogliamo esternare in questo momento è
di un solo tipo: nel momento in cui ci fosse la presentazione
dell'autocertificazione e la presenza dei documenti a distanza di
quattro-cinque mesi, che non confortino l'autodichiarazione,
potrebbe esserci un'erogazione di quattro-cinque mesi ad una
persona a cui dovrebbe essere chiesto di restituire. Questo
dobbiamo normarlo, così com'è non diciamo niente su questo; siccome
oggi sempre più dobbiamo dichiarare per errore quando diamo 10-15
euro in più, chiederemmo di ritirare questo emendamento, e siamo
disponibili a presentare un'integrazione a questo emendamento
chiarendo l'origine e completando una fase che noi condividiamo, ma
su cui vorremmo avere tutte le certezze che l'Assessore ha
detto.
Presidente
- La parola alla Consigliera Carmela
Fontana.
Fontana (PD)
- Dietro le dichiarazioni del Presidente...
ha capito quello che volevamo dire... sono d'accordo, ritiriamo
l'emendamento perché la nostra intenzione era quella di risolvere
questo problema e non di complicare altre situazioni.
Presidente
- Viene ritirato l'emendamento n. 1 del
Partito Democratico che introduceva l'articolo 29bis; ne do lettura
per il processo verbale:
Emendamento
Dopo l'articolo 29 è inserito il seguente:
"Articolo 29bis
(Interventi a favore della natalità)
1. Il comma 1 dell'articolo 6 della legge regionale 23 luglio
2010, n. 23 (Testo unico in materia di interventi economici di
sostegno e promozione sociale. Abrogazione di leggi regionali), è
sostituito dal seguente:
"1. La Regione concede un contributo annuo di importo pari a
euro 1.000 a favore dei minori di età compresa tra zero a sei anni
nati da madri residenti in Valle d'Aosta da almeno cinque anni, a
sostegno delle maggiori spese che le famiglie devono affrontare a
seguito della nascita di un figlio.".
2. L'onere di cui al comma 1, quantificato in annui euro 250
mila, trova copertura nel fondo regionale per le politiche sociali
di cui all'articolo 3 della l.r. 18/2001 iscritto nell'area
omogenea 1.8.1. (Fondo regionale per le politiche sociali) - unità
previsionale di base 1.8.1.10 (Interventi per servizi e provvidenze
socio-assistenziali).".
Viene ritirato anche l'emendamento n. 4 del Partito Democratico
che introduceva l'articolo 29quinquies; ne do lettura per il
processo verbale:
Emendamento
Dopo l'articolo 29quater è inserito il seguente:
Articolo 29quinquies
(Intervento di semplificazione amministrativa del
procedimento di concessione dei contributi integrativi al minimo
vitale)
1. L'articolo 5 della legge regionale 23 luglio 2010, n. 23
(Testo unico in materia di interventi economici di sostegno e
promozione sociale. Abrogazione di leggi regionali), è sostituito
dal seguente:
"Articolo 5
(Minimo vitale)
1. Per i residenti in Valle d'Aosta di età pari o superiore a
65 anni, dopo il primo anno di concessione del contributo
integrativo al minimo vitale è sufficiente la presentazione di una
dichiarazione sostitutiva per dare corso al carattere di continuità
del contributo stesso.
2. I soggetti beneficiari del contributo integrativo al
minimo vitale provvedono a fornire alla struttura regionale
competente la documentazione allegata alla dichiarazione di cui al
comma 1 che abbia esaurito il proprio corso di validità, entro i
primi sei mesi dell'anno.
3. La Giunta regionale stabilisce, con propria deliberazione,
l'importo della soglia economica di sussistenza considerata minimo
vitale e lo rivaluta annualmente.".
Pongo in votazione l'emendamento n. 2 del Partito Democratico
che introduce l'articolo 29ter, che recita:
Emendamento
Dopo l'articolo 29bis è inserito il seguente:
"Articolo 29ter
(Interventi per il servizio di mensa scolastica)
1. I residenti in Valle d'Aosta da almeno 5 anni possono
beneficiare del servizio di mensa scolastica gratuitamente a favore
del terzo figlio, e di una riduzione pari al 50 per cento del costo
dello stesso per ciascun figlio successivo al terzo fino
all'assolvimento dell'obbligo scolastico.
2. Le modalità di attuazione delle disposizioni di cui al
presente articolo sono determinate con deliberazione della Giunta
regionale.
3. L'onere derivante dall'applicazione del seguente articolo
è posto a carico del bilancio dei Comuni.".
Consiglieri presenti e votanti: 32
Favorevoli: 7
Contrari: 25
Il Consiglio non approva.
Presidente
- Pongo in votazione l'emendamento n. 3 del
Partito Democratico che introduce l'articolo 29quater, che
recita:
Emendamento
Dopo l'articolo 29ter è inserito il seguente:
"Articolo 29quater
(Interventi per il servizio di trasporto scolastico)
1. I residenti in Valle d'Aosta da almeno 5 anni possono
beneficiare, a favore del terzo figlio, del servizio di trasporto
scolastico gratuito per la frequenza di scuole ubicate nel
territorio regionale fino all'assolvimento dell'obbligo
scolastico.
2. Le modalità di attuazione delle disposizioni di cui al
presente articolo sono determinate con deliberazione della Giunta
regionale.
3. L'onere derivante dall'applicazione del seguente articolo
è posto a carico del bilancio dei Comuni.".
Stesso risultato.
Presidente
- Vista l'ora, proporrei di sospendere adesso
i lavori del Consiglio regionale e di riprenderli alle ore
quindici, con l'impegno di riuscire entro le diciotto ad ultimare
la votazione e l'ordine del giorno di questa seduta.
La seduta è tolta.
---
La seduta termina alle ore 13,01.
