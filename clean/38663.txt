Classificazione
CONSIGLIO REGIONALE
Costituzione e funzionamento degli organi consiliari
GIUNTA REGIONALE



Oggetto del Consiglio n. 2157 del 7 giugno 2016 - Resoconto
OGGETTO N. 2157/XIV - Discussione sulla nuova situazione
politica. Discussione generale congiunta dell'accettazione delle
dimissioni rassegnate dal Consigliere Marco Viérin dalla carica di
Presidente del Consiglio, dai Consiglieri David Follien e Andrea
Rosset dalla carica di Vice Presidente del Consiglio e dai
Consiglieri Stefano Borrello e Chantal Certan dalla carica di
Segretario del Consiglio regionale e loro sostituzione, e della
comunicazione e presa d'atto delle dimissioni rassegnate dal Signor
Antonio Fosson dalla carica di Assessore alla sanità, salute e
politiche sociali e elezione del nuovo Assessore.
Viérin M. (Presidente) -
La parola al Presidente della
Regione.
Rollandin (UV) -
Credo che oggi le quattro forze
politiche abbiano fatto una scelta progettuale importante e debba
essere presentata la base di questo programma, che vi è stato
distribuito nelle sue forme essenziali, per spiegare quali sono le
ragioni. Le quattro forze hanno fatto una scelta dopo un lungo
percorso collegato alla costruzione del programma che voi avete,
quindi si è voluto insistere sull'esigenza di fare delle scelte
condivise. Io credo che quella che è stata fatta sia una scelta
ambiziosa, coraggiosa, rispettosa e difficile.
Ambiziosa, perché abbiamo cercato di evidenziare l'esigenza di
accelerare le procedure per dare delle risposte rapide e concrete
sui problemi del lavoro, dei giovani e dei disoccupati. Ambiziosa
perché è in controtendenza. Mentre da parte di tanti - lo vediamo a
livello nazionale - c'è una "politica spezzatino", dove tutte le
forze si dividono, diventano sempre più delle branche, si fanno
scelte individuali o liste civiche, qui abbiamo scelto di unire e
di mettere insieme. Credo che questo sia assolutamente in
controtendenza e sia una scelta che va nella logica di fare un
progetto a medio e lungo termine: non è una scelta solo per domani,
ma è nel tempo, che deve premiare queste possibilità operative.
Coraggiosa, perché non è contro qualcuno. Voi lo vedete nel
programma: ci sono solo progetti, prospettive che vanno a favore
di, che sono legate a esigenze conclamate, che sono connesse a una
serie di linee di programma che incideranno profondamente nel
tessuto produttivo e costitutivo della nostra regione.
Rispettosa: credo che questo abbia un significato particolare.
Noi ci troviamo nella seduta consiliare di oggi a sancire questo
accordo a pochi giorni dalla festa della Repubblica e dal
settantesimo della Resistenza. Durante queste giornate abbiamo
sentito declinare, da parte delle più alte autorità, il significato
e il senso non solo della Repubblica, ma anche della scelta fatta
da tanti, soprattutto nell'ambito della lotta per la libertà e per
i valori principali: libertà e autonomia. Noi a questi valori ci
ispiriamo ed a queste proposte vogliamo dare un senso. Vogliamo
veramente sottolineare l'importanza di essere collegati con questi
principi, coscienti e rispettosi della lunga esperienza che noi
abbiamo oggi ereditato da chi ha vissuto in prima persona quei
fatti.
Difficile, perché noi lo facciamo in un momento ancora critico.
Sappiamo che la crisi cominciata nel 2008 ha avuto tutta una serie
di ricadute molto negative su tutti i settori e, malgrado siano
passati molti anni, noi abbiamo ancora dei problemi aperti. Abbiamo
ancora una situazione economica difficile: piccoli passi dello
"zero virgola"; la crescita e l'occupazione un giorno avanzano di
un tot, ma il giorno dopo c'è di nuovo un passaggio che ritorna a
mettere in evidenza l'urgenza di unire le forze, per lavorare
insieme con un progetto condiviso. Un progetto che parte da basi
solide e da un'analisi fatta con grande puntualità e questo
programma serve da rete e da collante delle disponibilità a
lavorare insieme, per sfidare un periodo ancora molto critico.
Credo che questo sia volutamente fatto in tempi non sospetti,
perché non siamo alla vigilia di elezioni di nessun tipo, ma siamo
in un periodo in cui si può e si deve lavorare con la coscienza del
clima a cui andiamo incontro, sapendo che dobbiamo fare
l'impossibile per cercare di rispettare il programma che noi vi
stiamo sottoponendo.
Credo che tutto questo sia nelle corde di chi sa guardare un po'
più lontano. Non ci siamo sottratti a una discussione aperta con
tutti, all'interno e all'esterno, spiegando le nostre ragioni e il
perché noi vogliamo fare questo passaggio importante, che deve
poter sbloccare una serie di situazioni.
Le défi que nous avons présenté est lié aussi aux exigences de
nous trouver face à des obligations, dans le but d'être à même de
surmonter certaines difficultés et surtout de travailler d'une
façon correcte et constructive pour la macro-région alpine.
N'oublions pas que dans ce sens il y a un engagement précis et
ponctuel. L'avenir de notre région, toute petite mais entièrement
alpine, est dans un développement que nous voulons très lié à
l'environnement et à une attention spécifique au fonctionnement des
différentes usines, de notre production, afin qu'elle soit
respectueuse du milieu et aille dans la direction d'utiliser des
énergies renouvelables. Tout comme nous avons déclaré notre région
OGM free
, nous la voulons déclarer région à totale
production d'énergie non polluante.
Je crois que c'est dans ce sens qu'on ira et qu'on a imaginé les
perspectives que nous avons prévues dans ce programme, qui va dans
la direction d'une circulation plus respectueuse, par l'utilisation
du système électrique pour les voitures et pour tous les
transports. En outre, le programme va dans la direction d'avoir des
usines qui puissent utiliser uniquement l'énergie hydroélectrique.
Celui-ci est un point très important, d'un label que nous essayons
de faire passer à tous les niveaux.
Dans le secteur agricole l'expérience du
bio
, qui a été
évoquée à maintes reprises, doit être relancée dans l'ensemble de
notre région. Les produits doivent avoir ces caractéristiques pour
relancer l'activité et la production dans un secteur qui est en
difficulté. Ce que nous demandons à nous tous, pour essayer de
donner des réponses, est justement de travailler dans cette
direction.
Le thème important est le respect de nos caractéristiques et là
évidemment il y a un autre défi important. Si on aura la
possibilité de toucher au Statut, l'autre aspect important sera
celui d'être préparés, avec une commission spéciale qui sera mise
en place pour travailler en tant que constituante, comme d'autres
Régions l'ont fait, dans le sens de préparer le terrain pour des
propositions à présenter, dans le cas où on aurait la possibilité
d'avoir l'entente qui est prévue dans la réforme de la
Constitution.
Ce sont des engagements très importants, surtout pour ce qui est
de notre Statut et des règles qui s'ensuivent. Il y a le thème de
la zone franche, dont on a déjà discuté dans cette salle, qui est
un des points qu'on doit soutenir, compte tenu des retombées sur
les entreprises et sur la possibilité d'avoir davantage
d'installations dans notre région, comme nous sommes en train de
voir dans ces derniers temps. C'est un moment important, qui va
marquer une différence substantielle avec ce qui se passe ailleurs.
Pour notre région le problème est celui d'avoir un label spécifique
pour démontrer l'attitude générale, aussi bien au niveau régional
qu'au niveau des Communes, pour pouvoir travailler dans cette
direction.
Voilà le sens qui va marquer cette action qui sera menée dans
les années à venir. Je ne reprends pas tous les aspects point par
point, car vous avez la copie du programme dans son ensemble. Dans
les différents chapitres on a énoncé les points. Sur certains
points il y a encore un développement à faire dans les différents
secteurs.
Un aspect qui va caractériser l'ensemble de ces travaux est
celui d'être à même de garantir, en tant que forces autonomistes,
la valorisation de l'administration régionale, qui va toucher tous
les secteurs et qui doit permettre de surmonter la crise qui
malheureusement est encore plutôt évidente.
Presidente -
Ha chiesto la parola il consigliere
Cognetta. Ne ha facoltà.
Cognetta (M5S) -
Ho letto di corsa questo programma di
nuova legislatura, perché mi è stato appena consegnato. Vi auguro
innanzitutto buona fortuna, perché con tutti questi punti da fare
in due anni, ne avrete tanto bisogno. Probabilmente vi servirà un
minimo di realismo: ci sono qui delle cose che se non siete
riusciti a fare in tre anni e nei prossimi due sarà impossibile che
riusciate a farle. Come elenco di intenti è certamente migliore di
quanto fu presentato all'ingresso del PD in maggioranza: quella era
una paginetta, qui ne avete scritte quattro; c'è un certo
miglioramento. Un miglioramento direi non sostanziale, perché sono
solo enunciazioni. Faccio un esempio su tutti: punto 2 "Modifiche e
adeguamenti della legge elettorale e del sistema elettorale per il
2018. Preferenze, sistema di voto, referendum", che detto così vuol
dire tutto e niente. Se vuol dire che andiamo verso una sola
preferenza, noi voteremo non a favore, ma di più: se scegliete di
fare una preferenza, il voto nostro ce l'avete! Se invece volete
passare da tre a cinque preferenze, forse non saremo così
d'accordo.
Io credo che se questo è quello che fate per il bene dei
valdostani, sono cose che i cittadini reputeranno ottime, tipo il
punto 12: "Autostrade costi e gestione". In effetti, l'autostrada
costa troppo e qui non è specificato se i costi sono abbastanza o
se possono ancora aumentare. Speriamo non aumentino ancora, ce lo
auguriamo. E via via tante altre cose che leggo tipo il punto 26:
"Attuazione della regionalizzazione del catasto". Ricordo con
precisione che in quest'aula ne abbiamo parlato noi, quindi se lo
fate ben venga. Ci avevate detto però che non saremmo riusciti a
farlo. Però se ci riusciamo, per carità!
Noi non entriamo nel merito delle questioni di persone che vanno
e vengono, perché sapete benissimo che la cosa ci affascina molto
poco. Quello che però vorrei dirvi e dire a tutti, soprattutto a
chi si accinge a entrare in maggioranza e quindi a ricoprire un
ruolo di governo, è che al di là delle questioni politiche e di ciò
che è stato promesso e poi fatto o non fatto - sono tutte questioni
che sinceramente non interessano - io credo che si faccia
finalmente chiarezza su chi è in maggioranza e chi è in
opposizione. Questa direi che è l'unica cosa che apprezzo.
Io sono sempre stato convinto che noi fossimo la vera e l'unica
opposizione, mentre altri invece si erano posizionati in un certo
contesto semplicemente per questioni politiche. Una forza di
opposizione non fa sconti a nessuno, mai. Una forza di opposizione
guarda le cose al di là delle questioni politiche e delle
convenienze personali: guarda i fatti, li legge secondo la propria
prospettiva, dopo di che decide se sono giusti o sbagliati. E se
sono sbagliati li denuncia in maniera chiara, non per convenienza.
Valuta l'opportunità di certe scelte, dopo di che decide: noi
questo siamo.
Fortunatamente il presidente Rollandin non ha detto che siamo
l'antipolitica. Questo mi fa piacere, perché anche i risultati
nazionali dicono chiaramente che siamo tutt'altro che
l'antipolitica: noi siamo la politica di questa nazione! E lo
saremo anche di questa regione, a breve, grazie a voi. Noi stiamo
già lavorando per diventare forza di governo reale e per mandarvi a
casa tutti quanti, perché l'unica cosa che potete fare voi è andare
a casa. Con lo spettacolo che date oggi, l'unica cosa che potete
fare per il bene dei valdostani è andarvene. Certo, ci sono le
elezioni, non siete usciti dal bussolotto della
Champions
-
come dico sempre - e siete qui perché le persone vi hanno votato,
come hanno votato noi. Ma sapete benissimo che le persone si stanno
svegliando e ne hanno fin troppo di tutto questo: hanno problemi
enormi, giganteschi che noi non controlliamo.
Abbiamo una sanità che non funziona, assessore Fosson, ma
indipendentemente dalla sua persona: vedremo se chi la sostituirà
sarà capace di renderla migliore di ciò che è oggi. Assessore Rini,
abbiamo una scuola che non vuole fare ciò che lei pervicacemente
cerca di fare, e lei lo sa. Ma a lei non importa nulla e continua a
fare ciò che crede, pensando che questo sia il bene dei valdostani
e della scuola, che invece andrebbe fatto con l'accordo dei
docenti, come le ho detto. Così come nella sanità andrebbe cercato
l'accordo con i dottori, con gli infermieri e così via. Per non
parlare del discorso delle privatizzazioni. Vogliamo parlare
dell'agricoltura, assessore Testolin? Io spero che finalmente
faccia qualcosa per l'agricoltura, anziché tagliare e tagliare. Un
passaggio bellissimo invece è riservato a lei, assessore Donzel: il
fatto che saranno ricercati finanziamenti europei nuovi e in
maniera più importante, cosa che abbiamo già detto noi da tempo e
per cui non è stato ancora fatto nulla. Soprattutto non è stato
fatto un qualcosa che potrebbe essere d'aiuto ai valdostani che
vogliano accedere a questi fondi. Sappiamo benissimo com'è la
situazione e non è ancora stato fatto nulla.
Io mi auguro che con una maggioranza a ventotto riusciate a fare
qualcosa finalmente, perché se nemmeno in ventotto ci riuscirete,
non lo so veramente: cosa dovranno pensare quelli che sono fuori di
qui? Noi abbiamo il massimo rispetto per le istituzioni, lo sapete,
e io in particolar modo ho sempre difeso questo Consiglio da
qualunque attacco, soprattutto interno, per delegittimarlo e
specialmente per rivalutare il ruolo di noi consiglieri. Spero che
con la prossima tornata e con il prossimo Ufficio di Presidenza,
perlomeno questo lo otterremmo: il rispetto per questa istituzione
fino in fondo. Io credo che sia giunta l'ora che vi cominciate a
passare la mano sulla coscienza e a fare veramente qualcosa per il
bene dei valdostani, non a chiacchiere, ma dando delle risposte
vere, reali, concrete ai cittadini.
Non vorrei neanche cominciare il discorso del Casinò, perché
sarebbe troppo lungo. Quindi auguri davvero, dal profondo del
cuore. Finalmente decidiamo chi è maggioranza e chi è opposizione e
veramente valutiamo fino in fondo il peso specifico di ognuno di
noi qua dentro.
Presidente -
Ha chiesto la parola il consigliere Ferrero,
ne ha facoltà.
Ferrero (M5S) -
Come ha detto già il collega, il
programma di governo che ci è stato fornito è una semplice
enunciazione probabilmente fatta questa notte, mentre si decidevano
gli ultimi aggiustamenti delle poltrone. Un documento assolutamente
vuoto, in cui non si capisce quale sia esattamente la posizione
della nuova maggioranza sulla questione del referendum e sulle
riforme costituzionali: era importantissimo, ma questo non viene
detto. Si parla di apertura di una fase negoziale con lo Stato, ma
questo lo sappiamo che ci sarà: non è che viene deciso da voi,
perché è stabilito nella riforma costituzionale. Invece qui ci
voleva un'indicazione che fosse più precisa.
Si parla di "nuova legge sugli appalti e contratti che valorizzi
la territorialità": cosa vuol dire? Sappiamo bene che siamo
vincolati da norme europee che, riguardo ad appalti di una certa
entità, non possono essere derogate. Vogliamo fare il Principato
valdostano? Magari, adesso che siete tutti assieme, si può anche
fare il tentativo. Sappiamo bene che questa è un'enunciazione che
vale sostanzialmente zero.
"Un piano di investimento per una moderna ferrovia, nuovo
contratto di servizio". I trasporti su rotaia sono già stati
tracciati per i prossimi anni: sono i treni bimodali che fino ad
alcuni mesi fa venivano osteggiati da chi oggi entra in
maggioranza. Io spero presto di vedere un treno elettrico che da
Pont-Saint-Martin vada fino addirittura a Courmayeur, con
capostazione magari qualcuno del UVP e capotreno il presidente
Rollandin. Io spero si riesca a fare una cosa del genere. Sarebbe
una cosa interessante, ma utopistica.
"Revisione progettuale per la realizzazione della nuova sede
ospedaliera con interventi di valorizzazione del sito
archeologico", anche questa è un'ovvietà! Si è trovato un sito
archeologico di importanza europea e voi scrivete che bisogna
rivedere il progetto dell'ospedale. Lo sapevamo già un anno fa dai
verbali della commissione che si era riunita.
"Legge sulle società partecipate, - questa è la più bella -
progressiva riduzione delle società oggi esistenti con accorpamenti
e chiusure". All'ordine del giorno del Consiglio di oggi c'era la
vostra legge sulle partecipate: non potevate già inserire anche
questi punti? Cos'è cambiato?
Il punto 23 direi che è il migliore: "gestione Casinò,
mantenimento della proprietà pubblica, con valutazione di un
modello di gestione privata". Lo teniamo pubblico o privato? Non si
capisce, perché non si deve capire, in quanto questo non è un
programma.
Il Movimento Cinque Stelle sin dall'inizio non aveva accordi
preelettorali con nessuno, non ha avuto accordi postelettorali con
nessuno, voi vi siete fatti le vostre alleanze, vi siete fatti i
vostri percorsi e noi siamo stati sempre distaccati e poco
interessati a quello che accadeva. Di fatto, oggi si completa un
colpo di mano nei confronti degli elettori che avevano espresso la
volontà di cambiare quel sistema, che potremmo definire il "sistema
Rollandin", e che invece oggi con l'ingresso in maggioranza delle
sette pecorelle smarrite del UVP, viene di fatto puntellato fino
alla fine della legislatura. Cosa sia successo nel frattempo, non
lo sappiamo. Di certo, da questo programma si evince che
sostanzialmente a livello di obiettivi da raggiungere non c'è nulla
di nuovo, c'è il vuoto assoluto che viene riempito come al solito
dalle poltrone. Due poltrone riempiono il vuoto assoluto. Per
carità, sono due poltrone importanti, ma attenzione: anche in
questo caso - com'era già successo in passato - una delle poltrone
che viene attribuita è quella della Presidenza del Consiglio, che
dovrebbe essere al di fuori di qualsiasi gioco spartitorio
politico. Nel momento in cui il Presidente del Consiglio diventa
semplicemente un rappresentante che deve ricoprire una poltrona da
assegnare a qualcuno che entra in maggioranza, ecco che perde la
sua valenza istituzionale.
Il presidente Rollandin ha parlato della "politica spezzatino":
non bisogna spezzettare, bisogna essere tutti assieme. Oggi si
inaugura la "politica minestrone", il minestrone autonomista buono
in tutti i momenti dell'anno. Questo può essere servito: il
minestrone si sta completando con nuovi ingredienti, il primo dei
quali è stato l'ingresso del PD, adesso quello del UVP. I signori
del UVP se la vedranno con i loro elettori, perché io stamattina e
anche ieri ho riascoltato alcune delle frasi che venivano dette
solo alcuni mesi or sono quando il PD stava entrando in
maggioranza, oppure le frasi dette in campagna elettorale.
Effettivamente qualcosa è veramente cambiato, ma io e probabilmente
anche il mio collega non ce ne siamo accorti: il presidente
Rollandin è un uomo nuovo, completamente cambiato; il "sistema
Rollandin" è stato completamente trasformato in questo periodo.
Quindi io devo chiedere scusa: mi spiace, ma noi non ce ne siamo
accorti. Lasceremo che il buon pastore accolga le sette pecorelle
smarrite nel vasto pascolo autonomista, dove potranno ingrassarsi,
vivere tranquille e magari per qualcuna ci sarà anche una
prospettiva di un trasferimento verso le pianure o i colli laziali;
questo potrebbe anche essere interessante.
Riguardo alla Presidenza del Consiglio, vedremo che cosa ha da
offrire il nuovo Presidente del Consiglio, se ci sarà
effettivamente qualcosa sul piatto. Pochi giorni fa l'ennesimo
rifiuto di accesso agli atti: non siamo in grado di fare il nostro
mestiere. Coloro che si accingono a entrare in maggioranza hanno
strombazzato fino a pochi giorni fa l'esigenza di dare peso
all'attività dei consiglieri, quindi di assicurare l'accesso agli
atti: vedremo quale sarà l'impegno del nuovo Presidente, visto che
nella legge di riforma delle partecipate che stavate presentando
per questa seduta del Consiglio, riguardo all'accesso agli atti c'è
scritto che le cose vanno bene così. Allora dovrete spiegarcelo. Ci
dovrà spiegare il nuovo Presidente del Consiglio se intende
rinunciare alla sua indennità di 5730 euro: potrebbe essere un bel
gesto. Se il nuovo Assessore alla sanità vorrà rinunciare alla sua
indennità di 4011 euro in più: sarebbe un altro bel gesto, in un
momento in cui la sanità è forse il settore che ha pagato più
pesantemente la scelta dei tagli che sono stati fatti. Lo dico a
ragion veduta, perché ultimamente ho utilizzato le strutture della
Usl, mio malgrado, per esigenze personali e ho notato due realtà
parallele: una fatta di persone impegnate - parlo del personale
ausiliario, infermieristico e medico - che credono nel lavoro che
fanno, che cercano di dare tutto, ma che sono effettivamente in
grosse difficoltà. Quando i cerotti si strappano - io ho assistito
a queste cose - quando i guanti di lattice si rompono, perché sono
stati tagliati i fondi, e alle volte non garantiscono neanche più
la sicurezza per gli operatori, allora bisogna chiedersi che cosa è
successo. E io lo chiederò al nuovo Assessore che cosa vuole fare:
che cosa vuole fare per la questione delle microcomunità? che cosa
vuole fare per le rette delle microcomunità? Tutto quello che è
stato detto precedentemente adesso viene dimenticato per un posto
lassù o effettivamente c'è un programma di interventi specifici? Ma
non un generico impegno come questo, in cui non c'è nulla! Dica il
nuovo Assessore due cose che vuole fare subito: abbassiamo le rette
degli asili nido e troviamo i soldi in ics; abbassiamo le rette
delle microcomunità e troviamo i soldi in ipsilon; consentiamo al
nostro presidio ospedaliero di avere del materiale di qualità, per
non mortificare l'attività del personale che ci lavora, e troviamo
i soldi subito da qualche parte.
Non partiamo con pregiudizi, ma mettete qualcosa sul piatto,
perché se no diventa semplicemente un'operazione politica. Poi, voi
avrete già deciso quale sarà la vostra legge elettorale, tanto
ormai il sistema è quello di Renzi: a seconda di come andranno le
cose, si calibrerà la nostra legge elettorale per limitare i danni
che senz'altro ci saranno. È vero che oggi un movimento entra in
maggioranza, ma questo stesso movimento oggi stesso sparisce dalla
scena politica, perché ha rinnegato tutto quello che era il suo
passato. Fortunatamente all'interno del movimento ci sono già
alcune defezioni di persone che hanno conservato un'onestà
intellettuale, alle quali ne va dato atto. Quando si prende un
impegno all'inizio, quando si annuncia di essere i "grillini
valdostani", ma dopo si ritorna a fare da puntello di lusso alla
Giunta Rollandin, qualcosa agli elettori bisognerà pur dirla.
Non ci aspettiamo gesti di coraggio nel tempo che il presidente
Rollandin ha giustamente definito l'anno della misericordia, perché
questa diventa veramente una Giunta della misericordia. Se si va a
vedere il significato del termine, misericordia è quella che si
accorda a persone che hanno evidenti problemi di sostentamento o
morali, quindi li si accoglie. Per carità, io spero che la vostra
Giunta della misericordia riesca a fare qualcosa. Di certo, avete
dato l'ennesimo spettacolo indecente a una Valle d'Aosta che
sinceramente forse da una parte se l'è meritato, perché vi ha
votato, ma che d'altro canto sta sprofondando, mentre qualcuno
continua con una politica che è fatta semplicemente di botte da
cinquemila o quattromila euro da mettersi in tasca.
Presidente -
Ha chiesto la parola il consigliere
Bertschy, ne ha facoltà.
Bertschy (UVP) -
Come al solito, si tratta l'avversario
politico o l'ex alleato, il collega di una parte di opposizione poi
cambiata, in maniera completamente differente a seconda delle
posizioni. Soprattutto si trattano i movimenti politici nella
maniera più scorretta che si può fare. Ognuno ha il suo movimento,
i suoi elettori, le sue persone e la sua organizzazione, però
quando si squalificano completamente i percorsi che questi
movimenti fanno con dei cittadini liberi che aderiscono e
sostengono delle idee, ritengo che non si faccia una cortesia alla
democrazia. Soprattutto ritengo che non si faccia il percorso
giusto per valorizzare lo stare in politica per provare a portare
avanti delle idee e dei progetti.
Lungi da noi il dire che tutto quello che facciamo da quando
siamo nati è perfetto e che quello che faremo lo sarà altrettanto.
Siamo un movimento, non un partito. Nel nostro movimento ci sono
tante idee - tra l'altro, alcune di queste anche differenti
rispetto a questo percorso - ma per fortuna siamo un movimento dove
la libertà di esprimersi e anche di partecipare è quella che deve
essere, per poter dare a tutti la possibilità di stare in politica.
Il continuare a dire che la perfezione della politica sta solo in
qualche movimento o sta solo in qualche partito, a nostro avviso è
sbagliato.
Certo, l'UVP è partita per fare un percorso diverso: ci abbiamo
provato e abbiamo capito da subito che non è che ci fosse tutta
quella soddisfazione per aver invaso campi altrui. Non è che ci
fosse tutta quella soddisfazione di una parte di elettori che oggi
qualcuno rivendica già tutti suoi, dicendo che l'UVP ha già perso
il suo elettorato. Intanto noi abbiamo fatto un congresso dove
c'erano duecento visi e abbiamo fatto due Conseil des Communautés
dove c'erano cento visi. Non li abbiamo visti sulla rete, perché
alla gente parliamo: ogni tanto ci sgridano, ogni tanto ci
insultano, ma sempre direttamente
de visu
. E questi sono
valdostani che vivono, abitano in Valle d'Aosta, hanno le loro
idee, ci dicono le loro cose: sono cittadini che votano. Conteremo
nel 2018 quanti sono gli elettori per ogni movimento. Io vi posso
assicurare che, come dal 2013 quando sono stato eletto per l'UVP,
come dal 2014 dopo la prima crisi, come dal 2015 dopo la seconda,
anche da oggi lavorerò per questo progetto non più per controllare
quello che fanno gli altri, ma per migliorarlo con il mio lavoro in
maggioranza, insieme a tutti i miei colleghi e insieme a chi vorrà.
Ripeto che i distinguo per fortuna nel UVP ci sono e si possono
permettere, esprimere e anche considerare. Nessuna volontà di dire
agli altri cosa bisogna fare, ma massimo rispetto per quello che
facciamo.
Un programma vuoto. Avessimo dovuto dire come abbiamo dovuto
costruire certi documenti qui con alcuni gruppi di opposizione, ce
ne sarebbe da dire di quanto abbiamo insegnato a livello
amministrativo a tante persone. È chiaro che il programma vuoto,
letto così, non può che avere questa lettura, anche perché la
politica noi non la intendiamo: o fate come vogliamo noi o non
possiamo lavorare insieme. La politica è cercare di mettere insieme
delle forze, delle idee, delle alleanze e poi trovare le giuste
sintesi per andare avanti. Certo, più si è, più diventa difficile.
Più si considerano certi problemi con diverse sfaccettature, più
diventa difficile: ci mancherebbe ancora! Da solo riesco ad andare
d'accordo con me stesso, a volte in due mi pare che non si riesca;
quando si aggiungono più persone, diventa più difficile.
All'interno del nostro movimento c'è stato per tutti questi mesi
chi ha voluto fare un percorso, chi non l'ha voluto fare, chi da
ieri si è dissociato e chi invece da ieri ha aderito o è ritornato
ad aderire. Qua si tende sempre a valorizzare la voce critica, e
poi sui
social
sembra che tutto non funzioni. Io vi posso
tranquillamente dire che noi torniamo a casa nostra la sera,
vediamo le persone, ci parliamo, dobbiamo sicuramente spiegare
quello che stiamo facendo. Alcune cose oggi non sono spiegabili, ma
le spiegheremo giorno per giorno lavorando e da qui al 2018 noi
cercheremo di fare tutto il possibile, perché qui non c'è scritto
che è un programma di legislatura, ma c'è scritto "programma di
governo" di forze politiche che guardano oltre questa legislatura e
proveranno a impostare un progetto di lavoro che andrà più in là. È
chiaro che non è un programma di legislatura, però le riforme danno
una prospettiva e i progetti lanciano delle possibilità. Le cose
che abbiamo detto in aula, le sosterremo all'interno di questa
nuova alleanza e se avremo la forza per portarle avanti, lo vedremo
in futuro nei prossimi mesi.
Il Presidente e le altre forze politiche sanno bene che non si
portano a casa una forza politica che si accomoderà lì senza dare
contributi, senza portare avanti le proprie idee e la propria
coerenza. Poi, a proposito di questa parola, si dipinge sempre
molto male quella degli altri, ma la coerenza è qualcosa che hai
dentro e te la porti con le persone che ti conoscono veramente, che
sanno anche le sofferenze di certi momenti e di certi passaggi. Noi
non ci accomoderemo in maggioranza, come è stato detto: noi abbiamo
l'intenzione di portare avanti le cose che abbiamo sostenuto, le
cose che abbiamo in mente e altre che abbiamo voglia di
considerare. Nei prossimi mesi verificheremo se l'UVP avrà ascolto.
Nei prossimi mesi verificheremo se puntualmente le nostre azioni
avranno rispetto. Non chiederemo assolutamente che tutto quello che
porterà l'UVP dovrà essere il nuovo Eldorado, però mese dopo mese
verificheremo se le cose che abbiamo intenzione di fare per la
Valle d'Aosta, che volevamo fare attraverso altri progetti e che
oggi riorganizziamo con questo progetto, avranno ascolto, avranno
soluzione e avranno soprattutto programmazione amministrativa e
politica. I progetti politici stanno insieme se i programmi vengono
rispettati e se le cose che si devono fare vengono mantenute. Non
si sta insieme tanto perché si deve farlo: si sta insieme per fare
delle cose e noi abbiamo voglia di farle.
Giustamente dovremo dimostrare di saperle fare queste cose e
risponderne ai nostri elettori
in primis
, ma a tutti i
valdostani. Se non le sapremo fare, andremo giustamente a casa
tutti. Il collega Cognetta ipotizza qualcosa di più, come è nel suo
stile, oltre che essere di rispetto per i suoi elettori: è un
pensiero che lancia e che io raccolgo come una sfida, collega,
perché io credo che qua dobbiamo tornare tutti a fare bene il
nostro lavoro. Io sarò fiero di vedere la vittoria di quelle forze
politiche che hanno risolto i problemi dei valdostani, perché prima
di tutto sono valdostano e mi interessa che chi fa politica la
faccia bene per i valdostani; se i cinque stelle saranno capaci di
fare politica meglio di noi, ma che vincano le elezioni! Noi
abbiamo bisogno di movimenti politici e di politici che governino i
problemi della gente e sviluppino i loro progetti per la gente,
quindi è una sfida. Viva la sfida politica, leale, sincera, onesta
che si fa sulle persone, sulla loro volontà di lavorare per la
politica. Però il processo alle intenzioni non lo accettiamo,
perché con questo non si fa politica, non si lancia una visione del
futuro.
L'UVP ha fatto il suo congresso davanti a delle persone, ci
siamo parlati, alcuni di questi elettori del passato non ci sono
più, ma ce ne sono di nuovi, abbiamo nuovi iscritti e altre persone
che partecipano. Abbiamo fatto un percorso che non ha accontentato
tutti e alcuni non ne sono proprio felici. Nella politica è così:
sono le decisioni che portano poi a delle scelte e attraverso le
decisioni si orienta la propria azione e le persone decidono se
mantenere o meno la propria aderenza a un movimento. Però il
processo alle intenzioni non lo accettiamo, perché noi abbiamo
assolutamente voglia di aprire una nuova fase e di farlo con
coerenza rispetto alle cose che vogliamo portare avanti. Ci
rendiamo conto che siamo in sette, anzi, in certi momenti saremo
probabilmente anche meno a portare avanti certe idee, però in sette
abbiamo voglia di creare delle alleanze con gli altri; non abbiamo
la presunzione di potercela fare da soli a governare maggioranze
che non abbiamo.
Io non so se si chiarisce oggi e se in passato non c'è stata
questa visione della maggioranza e dell'opposizione. Nella prima
parte di legislatura mi pare che abbiamo fatto opposizione tutti e
l'abbiamo fatta bene. Le condizioni sono cambiate, forse solo per
noi, ma proprio perché all'interno del nostro movimento sono
maturate sempre più delle sensibilità che ci hanno spinto a fare
dei ragionamenti che abbiamo portato qui in aula. Due voti di
astensione hanno un senso e un significato, un percorso su una
serie di ordini del giorno ha un senso e un significato, e non è
sicuramente cambiato il presidente Rollandin, avete ragione: è lì!
Rinunciamo a fare politica fino a quando a farla ci sono certe
persone? Noi non la intendiamo così. Noi vogliamo portare avanti la
nostra idea e continuare a confrontarci. Se non saremo capaci di
farci ascoltare, vorrà dire che non avremo la forza politica di
portare avanti il voto che ci è stato espresso. Noi riteniamo che
vada fatto un percorso diverso: c'è una situazione di crisi che va
affrontata; ci sono situazioni nuove che vanno verificate, però
guardiamo avanti e non continuiamo a guardare indietro. Noi
cerchiamo di fare qualche cosa di diverso, in maniera coerente con
il passato. Poi verremo giudicati rispetto a questo e per fortuna
la politica è un periodo della vita, per quello che mi riguarda e
ci riguarda: se non saremo più ritenuti utili a ricoprire il nostro
ruolo, si faranno le giuste riflessioni.
Chiudo dicendo che tutti i colleghi dell'UVP hanno partecipato
alla realizzazione di questo programma. L'UVP dopo il congresso ha
realizzato un progetto politico con dei punti programmatici, al
quale hanno aderito tutti i componenti. Questi progetti sono stati
portati sul tavolo di lavoro delle forze politiche che hanno
presentato i loro e su certi problemi non abbiamo trovato una
definitiva sintesi: si continuerà a lavorare, però saranno
argomenti non di discussione a vuoto, ma sui quali a un certo punto
si deciderà qual è la proposta da portare nelle Commissioni e in
aula per completare il lavoro. Quindi non è un'invenzione
dell'ultima notte. Forse non siamo troppo bravi, però è un percorso
di tre mesi, fatto con tante persone, molte anche preparate, ed è
questo il frutto di un lavoro che noi mettiamo a disposizione, per
portare avanti con chi nella coalizione progressista ha aderito a
un progetto, che oggi è sicuramente scomposto: una parte di questo
si ricompone in una nuova alleanza politica e credo che con i
colleghi del PD cercheremo di portare avanti le idee che abbiamo
voluto rappresentare con gli elettori, cercando di costruire quei
progetti che riteniamo significativi e importanti per la Valle
d'Aosta.
Presidente -
Ha chiesto la parola il consigliere
Chatrian, ne ha facoltà.
Chatrian (UVP) -
Ho cercato di ascoltare attentamente
l'illustrazione che il Presidente della Regione ci ha fatto,
spiegandoci gli intenti dal punto di vista politico che vi hanno
portato a scrivere nero su bianco dei buoni propositi. Sono
argomenti che sono stati affrontati più volte in questa legislatura
e in quella passata, e ce ne sarebbe forse per i prossimi
cinquant'anni.
Faccio qualche considerazione. La prima è che legittimamente
ognuno a casa propria può decidere di fare quello che vuole, però
sinceramente avremmo gradito che se c'era una nuova maggioranza, un
allargamento o - come ha citato lei, collega Bertschy - un progetto
a lungo termine, allora si azzerasse tutto, la Giunta e il
Presidente della Regione. È normale, è legittimo e lo diceva bene
il presidente Rollandin che ha molta più esperienza di me. Noi non
siamo qui a dettare l'agenda agli altri, perché ognuno a casa sua
decide e risponde ai propri elettori, ci mancherebbe. Non c'è un
vincolo di mandato ed è inutile tirare fuori altre cose che già più
volte ci siamo detti. È tutto legittimo.
Il copione è molto simile a un anno fa, però ha anche una
differenza e su questo devo ringraziare il presidente Marco Viérin
e il presidente Rollandin che nella Conferenza dei Capigruppo hanno
accettato di fare una discussione unica, perché la
patze
[traduzione dal patois: pace] è unica, l'accordo è unico e quindi è
giusto che il dibattito sia stato fatto insieme. Dico questo,
perché noi vi abbiamo presentato un ordine del giorno che va in
questa direzione: si cambia e si decide un percorso nuovo? decidete
di cambiare l'assetto del governo e non solo? Benissimo, date le
dimissioni e si azzera tutto: lo spiegate, vi votate e
ripartite.
Presidente della Regione, lei dice di aver fatto questo in tempi
non sospetti, ma non sarebbe stato più bello a questo punto andare
alle elezioni? Noi avremmo potuto presentare un ordine del giorno,
avremmo potuto presentarlo insieme ai colleghi del Movimento Cinque
Stelle. Avete deciso un percorso diverso nei confronti degli
elettori valdostani? Perché non vagliarlo subito senza perdere
tempo, nei prossimi mesi? Lei parla di tempi non sospetti, ma a due
anni dalle elezioni il tempo invece è sospetto, presidente
Rollandin, e lei che è leggermente navigato ce lo insegna molto
bene. Si è voluto modificare questo assetto, che forse da parecchi
mesi si era deciso di mettere in campo, e consumarlo adesso, perché
ci sono ancora due anni.
La seconda considerazione. Vi abbiamo presentato un secondo
ordine del giorno, che è lo stesso che avevamo depositato a luglio
2013 insieme ai colleghi del PD, dell'UVP e del Movimento Cinque
Stelle. Lasciamo da parte le chiacchiere - lei è molto concreto,
Presidente della Regione, lei è talmente concreto che di solito si
deve dare gamba e concretezza alle cose che si dicono o che si
scrivono - e questa è un po' la forma che diventa sostanza. Mi
sembra che qualcuno si sia strappato le vesti all'interno di questo
Consiglio in questi tre anni, nel momento in cui è stato affrontato
il secondo ordine del giorno che vi abbiamo sottoposto. Non ci
illudiamo: non si muoverà nulla, perché l'accordo che avete fatto è
diverso. Non solo non vi interessa, ma non vi sfiora neanche.
Terzo concetto. Intervenire in quest'aula oggi a commento di
quella che è né più né meno che una commedia, anzi, l'ho definita
un po' una tragicommedia, considerato che si tira in ballo a
sproposito il bene dei valdostani. Oggi intervenire è quasi tempo
perso, perché qualsiasi cosa si dica sappiamo che è già tutto
deciso, è già tutto confezionato e il pacco regalo ha il doppio
fiocco. I miei colleghi del UVP qualche mese fa si strappavano le
vesti insieme a noi nel dire che le patze non si devono fare nelle
segrete stanze, non si devono fare nelle segreterie di partito,
soprattutto quelle istituzionali, soprattutto quelle legate alla
Presidenza del Consiglio. Gli accordi devono essere fatti qui in
quest'aula tra maggioranza e opposizione: due ruoli ben diversi e
ben definiti. Sinceramente mai come in questo momento sono fiero di
essere un consigliere di opposizione, coerente con me stesso e
soprattutto con il mandato che ho ricevuto e che abbiamo ricevuto
come gruppo, dunque non rinunciamo a dire la nostra, soprattutto
rispettando le istituzioni.
La parola cambiamento è una di quelle più utilizzate nelle
campagne elettorali: facile da capire, è quella che scalda anche i
cuori degli elettori.
Lo tsandzemen
[traduzione del patois:
il cambiamento]: chi non vorrebbe il cambiamento! State
semplicemente portando a compimento un accordo che di politico non
ha proprio nulla - queste sono considerazioni mie e del nostro
gruppo di ALPE - è un accordo fra persone che per conservare o
riconquistare il potere - operazione legittima - sono disposte a
tutto, anche a smentire loro stesse e a rinnegare le tante e troppe
parole pronunciate in quest'aula. Con la parola cambiamento, state
mascherando una spudorata operazione di pura convenienza
personale.
In quest'aula tutti penso conosciate la frase famosa dello
scrittore Tomasi di Lampedusa: "bisogna cambiare tutto per non
cambiare nulla". Stiamo un po' assistendo a
Il Gattopardo
alla
valdôtaine
: prima si urla contro il regime, poi si
passa al sussurro e infine alla connivenza. In fondo, come ci
diceva qualcuno, si vive una volta sola. Il PD prima e l'UVP poco
dopo un cambiamento l'hanno fatto, eccome! Dopo essersi presentati
agli elettori come alternativa al vecchio modo di fare politica e
di amministrare, a distanza di un triennio scarso hanno deciso di
cambiare verso. Come dicevo prima, è legittimo. L'astinenza
dall'esercizio del potere deve essere davvero qualcosa di
insopportabile, però la politica è un'altra cosa. Le riforme sono
per voi solo un alibi? Mi ricordo che qualche anno fa abbiamo fatto
delle riforme, opposizione e maggioranza insieme, ci siamo
confrontati diverse volte e abbiamo trovato perfino delle sintesi.
Ci sembra che l'unico cambiamento sia quello delle poltrone, di
alcune almeno.
In questa sala qualche mese fa il collega Laurent Viérin
pronunciava queste parole: "Il est trop simple de venir ici et de
justifier tout et le contraire de tout, en disant que c'est pour le
bien de la Vallée d'Aoste. Quand on a quelque chose à justifier en
politique, c'est toujours pour le bien de la Vallée d'Aoste". E
ancora: "Scusate, ma rinnegare dopo pochi mesi quello che è stato
detto in quest'aula, a noi fa specie". E rivolgendosi al collega
Donzel: "Tutto ha un limite, i passaggi politici si possono anche
fare, ma noi crediamo che un po' di credibilità, se almeno uno
condivide questo valore, si deve portare avanti sempre". E infine:
"Come dare torto alle persone che dicono che tutto è in vendita,
tutto è comprabile? E oggi si dimostra che tutto è in vendita. Tout
est à vente". Queste erano parole di qualche mese fa, quando il
copione era molto simile. Penso che le parole si commentino da
sole.
Ho riscritto diverse volte questo passaggio, perché non vorrei
banalizzarlo, visto che di banale non ha nulla, ma è difficile da
trasmettere soprattutto a chi ci ascolta. Magari ai colleghi di
maggioranza non interessa, ma questa parte io penso che sia un po'
il cuore del mio e del nostro intervento. Potrei parlare di
tradimento del mandato elettorale, di insulto alla democrazia, di
manovra di palazzo, ma servirebbe a poco. Come dicevo prima,
avremmo potuto tranquillamente presentare insieme ai colleghi del
Movimento Cinque Stelle un ordine del giorno, una mozione o una
risoluzione per chiedere di andare subito al voto. Dico questo,
perché la nostra legge elettorale è molto chiara, talmente chiara
che un articolo era stato riscritto e i segretari del movimento
ALPE, del movimento UVP e del PD avevano siglato davanti a un
notaio il fatto di aver condiviso un programma, una proposta, un
progetto alternativo e dei contenuti. Quando si supera un certo
livello di spudoratezza, diventa tutto sopportabile, al punto che
probabilmente non si teme neanche più il giudizio degli altri.
Cambiare tutto per non cambiare niente: si sposta solo qualche
pedina, qualche indennità che sale, la ridistribuzione apparente
del potere e
lo djoà ihé fé
[traduzione dal patois: il gioco
è fatto]. Tutto riprende come prima, il potere continua a
concentrarsi attorno a un unico fulcro, a un regista lungimirante
che, con quell'abilità che gli riconosciamo, veste i suoi attori
con l'abito del cambiamento, fa recitare loro una parte che al
pubblico sembra nuova, ma che lui conosce già da molto tempo prima,
per richiamarli infine a sé prima dell'atto finale. Una sorta di
pièce
dello
Charaban
, per farla breve: gli atti
andati in scena li conosciamo tutti, la regia anche, gli attori
hanno fatto la loro parte.
Noi del gruppo di ALPE non so se abbiamo tante competenze dal
punto di vista amministrativo, non so se abbiamo il livello per
poter mettere in campo delle idee o delle elaborazioni. Non ne
facciamo assolutamente una tragedia o una questione personale,
perché questa non è tale, ma riguarda tutti i cittadini. In gioco
c'è la Valle d'Aosta, la cui capacità di reinventarsi dipenderà
ancora - l'abbiamo visto in questi mesi e in questi anni -
dall'amministratore unico dell'economia valdostana, a cui spetta
decidere sul Tor, sulla caccia, sull'ospedale, sulla Compagnia
valdostana delle acque, su Inva, sulla casa da gioco e sulle
autostrade, sulle microcomunità. Vedremo e valuteremo, perché
indubbiamente non possiamo fare dei processi alle intenzioni. Lo
vedremo subito il cambio di marcia e di rotta, vedremo le
intenzioni del nuovo assessore, al quale comunque auguro un buon
lavoro - perché bisogna distinguere i piani e io sono abituato a
distinguerli sempre - così come a chi resta e a chi ritorna in
maggioranza, anche passando sopra a quanto promesso agli
elettori.
Mi permetterete un concetto che ho cercato di sviluppare in
maniera chiara. Certo, fare opposizione, come si dice,
n'est pas
facile
: occorre studiare tanto, ci vuole tanta concentrazione,
conoscenza capillare della comunità e del territorio, parecchia
costanza, impegno continuo, non ci si può mai concedere il lusso di
rallentare o abbassare la guardia - lo sa chi ha fatto opposizione
- non si ha un proprio
team
a disposizione anche a livello
di strutture amministrative, quindi fare il proprio lavoro è quasi
una corsa a ostacoli. Ma l'opposizione è anche parte essenziale del
sistema democratico: deve stimolare, deve pungolare, deve vigilare
e contenere il potere della maggioranza, affinché non diventi
illimitato e perciò tiranno. Deve tenere la barra dritta e noi
quello cerchiamo di fare tutti i giorni. Soprattutto deve essere
fedele a sé stessa, così noi non abbiamo cambiato programma, non
abbiamo cambiato idea e non abbiamo cambiato il nostro modo di
essere. Non possiamo che prendere atto del fatto che un partito e
un movimento, appartenenti alla nostra stessa coalizione
elettorale, abbiano scelto di cambiare strada: dieci seggi su
quindici. Ecco perché prima citavo quantomeno la dignità: quella
dignità personale e politica di azzerare tutto, che quantomeno era
un atto dovuto ed era l'unico atto che potevate fare subito. Siete
in ventotto o quanti sarete: ci avreste messo poco tempo, ma era un
atto verso la comunità valdostana che avreste dovuto fare da marzo.
Peccato!
Vi leggo una frase che il mio collega ha citato in quest'aula:
"Noi non riteniamo che si porti un minimo cambiamento gettandosi
nel Governo regionale, perché questo cambiamento sta arrivando.
Questo è diverso. Il cambiamento si può portare anche dai banchi
dell'opposizione: lo abbiamo dimostrato su certe norme". Penso sia
un passaggio interessante, fatto in quest'aula solo pochi mesi fa,
e noi ci crediamo, perché così è la democrazia. "Noi non possiamo
in alcun modo permettere che tale desiderio di potere venga
mascherato dalla necessità di entrare nella stanza dei bottoni per
il bene dei cittadini valdostani. Perché, citando i miei ex
colleghi di minoranza, non è stata creata quella nuova opzione
politica che possa consentire ad altri - i soliti - di fare il
bello e il cattivo tempo e non abbia paura di rimettersi in
discussione di fronte ai cittadini - quello che vi dicevo prima -
anche prospettando l'ipotesi di elezioni anticipate. Perché così
vengono presi in giro i cittadini non una, non due volte, non tre
volte, di più: dieci seggi su quindici. Perché i cittadini sanno
come è abile il prestigiatore a tirare fuori conigli dal suo
cilindro e sanno anche, e bene, che quei conigli sono ammaestrati a
dovere, quindi non crederanno alle loro parole incoerenti, ma
vedranno le loro bocche muoversi tentando di spiegare il nuovo
programma di governo" - quello di intenti che ho letto
poc'anzi.
Non abbiamo rimpianti, perché la sceneggiatura era già scritta
nero su bianco. Invece di continuare a parlare di cambiamento, noi
continuiamo a sostenere il cambiamento, ciò che abbiamo promesso e
ciò che continuiamo a ribadire con forza e coraggio. Preferiamo
aspettare di essere i registi delle nostre scelte, nella
costruzione di un fronte autonomista che guardi al futuro
sentendosi libero,
enraciné
, legato ai propri valori e
aperto al confronto e alla collaborazione con le altre comunità
alpine, pronto al lavoro collegiale, pronto a dire no alla riforma
della Costituzione voluta dal Governo, che distruggerebbe la nostra
autonomia, per dare valore e dignità alla nostra Regione - ci tengo
a fare questo passaggio - sulla stessa linea con la quale ci siamo
presentati alle elezioni del 2013. Da questa vicenda noi di ALPE
usciamo rafforzati, fieri della nostra coerenza e della nostra
ostinazione nel difendere il mandato che abbiamo ricevuto dagli
elettori.
Termino facendo ancora un'ultima considerazione. Illustreremo
più avanti i due ordini del giorno, perché tante sono le cose che
sono state dette in quest'aula in questi mesi e in questi tre anni:
tante, puntuali, forti. E la gente ci ha ascoltato, ci ha creduto e
penso che sia giusto che si sappia cosa si è fatto, cosa si farà e
soprattutto quali sono gli indirizzi del nostro gruppo.
Presidente -
Ha chiesto la parola il consigliere La
Torre, ne ha facoltà.
La Torre (UV) -
Oggi è sicuramente un dibattito politico
e amministrativo importante, che mi vede assolutamente convinto su
quello che accade, sull'ingresso del UVP in questa maggioranza,
perché credo che questo dibattito, che qualcuno cerca di ridurre
alla semplice modifica di una maggioranza, in realtà non voglia
affrontare il vero tema delle necessità di questa regione. La Valle
d'Aosta ha diritto di avere un progetto, ha diritto di avere e di
giocare un ruolo di prospettiva rispetto a tutto quello che accade
intorno a noi, che in qualche modo ogni giorno sempre di più pressa
questa regione, riducendo le sue potenzialità. Noi sappiamo quello
che accade a livello nazionale, conosciamo la visione che c'è delle
autonomie, sappiamo come l'autonomia finanziaria di questa Regione
venga castigata ogni volta, in ogni manovra che lo Stato porta
avanti, ma lo stesso continuiamo a pensare che sia solo attraverso
un confronto distruttivo all'interno della nostra regione, che noi
possiamo trovare le soluzioni. Non è all'interno di un confronto
distruttivo, non è all'interno di una divisione perenne che questa
regione troverà le sue soluzioni, ma è solo attraverso la capacità
- quella che stiamo cercando di manifestare - di mettere insieme le
nostre forze, le forze dei movimenti autonomisti, di chi ha sempre
creduto e crede nei valori di questa regione, che sono i valori
fondanti.
Io so di essere una persona un po' controversa, però credo che
mi si riconosca che ho sempre avuto il coraggio di dire quello che
penso e la verità. Non è a caso che mi sono speso nel tempo e nelle
mie relazioni per questo progetto, quando ho avuto l'opportunità e
l'onore di farlo in occasione del bilancio, dove mi sono rivolto
prima al PD, poi al UVP, dove mi sono rivolto alla stessa Union
Valdôtaine, pur essendo sicuramente una pedina non importante di
questo movimento, in cui io non solo mi onoro di partecipare, ma
credo di poter dare anche un piccolo contributo.
Oggi non siamo di fronte a un'operazione come la presenta lei,
collega Chatrian, di compravendita o di meschino gioco politico. Io
credo che siamo di fronte a un atto politico che può permettere a
questa regione di imbastire un grande progetto: prima politico, che
evidentemente non può che trovare una base sulla condivisione
politica di alcuni principi di autonomia, e che conseguentemente si
trasformi in atti amministrativi che avranno giustamente in un
percorso, che non può essere quello di un anno, delle risposte.
È questa la strada che ci chiedono i cittadini valdostani. Ecco
perché ho apprezzato l'intervento del collega Bertschy, il quale
non si deve preoccupare, perché qui il problema non è di entrare in
una maggioranza e di perdere la propria identità, ma è esattamente
il contrario. Si tratta di entrare in una maggioranza portando la
propria identità, che vuol dire portare tutti quei valori che gli
elettori vi hanno chiesto di rappresentare. Ecco che questo
diventerà da un piccolo progetto, come l'ho definito io oggi, un
grande progetto. Se noi non faremo questo, resterà un piccolo
progetto, ma se l'UVP porterà la ricchezza di quello che i suoi
elettori gli hanno dato il mandato di rappresentare e noi de
l'Union Valdôtaine saremo capaci di confrontarci con loro, creando
e prendendo il meglio di quello che abbiamo da dire e di quello che
loro saranno capaci di portare, io credo che avremo fatto una
grande operazione politica, perché riusciremo a difendere questa
regione.
I temi che sono all'orizzonte sono troppo importanti e
potrebbero condurre questa regione su delle strade di grandi
difficoltà. Non ci dimentichiamo che a settembre ci sarà il
referendum: non sappiamo come andrà a finire, ma comunque cambierà
le sorti di tutto il Paese, non solo della Valle d'Aosta. E allora
quale momento migliore di questo per mettere insieme le nostre
energie, per ritrovare quei concetti e quei valori che il popolo
valdostano ci chiede, che sono quelli di riportare un'economia
all'interno di questa regione che possa essere degna di quello che
è stato il governo fino adesso, perché noi abbiamo fatto vivere
bene fino adesso i nostri cittadini e oggi abbiamo il dovere di
continuare a dar loro delle prospettive, di creare dei posti di
lavoro.
Voi pensate che nella divisione questo possa avvenire? Voi
pensate che non dandosi delle opportunità, questo possa accadere?
Io credo che ci vuole molto più coraggio da parte di chi era
all'opposizione, come ha fatto il PD e come ha fatto l'UVP, a
entrare in una maggioranza che a starne fuori. Ci vuole molto più
coraggio, perché vuol dire rinunciare a quella che potrebbe essere
una parte aggressiva del fare opposizione, a vantaggio e a favore
della parte costruttiva: oggi serve costruire in questa regione,
non serve demolire.
Bene ha fatto il presidente Rollandin, secondo me. Non a caso
gli riconosciamo di essere un grande Presidente, perché riesce ad
avere una visione anche sul futuro. Il futuro di questa regione ha
bisogno di unità e solo attraverso questa operazione, che oggi
portiamo avanti, noi possiamo credere di realizzare un grande
progetto. Poi, è chiaro che credere non è sufficiente, bisognerà
impegnarsi, bisognerà che ognuno di noi dia quel contributo che
serve per portare avanti questo ragionamento. Ecco perché questo è
l'inizio, a mio avviso, è solo l'inizio di quello che potrà essere
un percorso dove nessuno dovrà perdere niente, ma dove tutti
porteranno qualcosa e quel qualcosa servirà a far tornare -
speriamo - tutti insieme a far crescere questa regione. Da qui il
mio convinto sostegno a questa opportunità che oggi ci stiamo
dando, a questo programma che sicuramente non può declinare in
poche pagine tutto quello che si dovrà fare, ma che vuole essere
veramente una base politica e amministrativa per il futuro di
questa regione.
Presidente -
Ha chiesto la parola la consigliera Morelli,
ne ha facoltà.
Morelli (ALPE) -
J'essayerai d'être brève, synthétique et
surtout linéaire, comme il est dans ma façon de faire de la
politique. J'essayerai d'être brève et synthétique car je pense que
cette nouvelle majorité n'a vraiment rien de nouveau, mais, au
contraire, elle incarne la perpétuité du système et sa
continuation, comme l'a dit tout naturellement le président
Rollandin dans ses déclarations, dans les derniers jours. Il s'agit
du même système, avec les mêmes défauts, les mêmes caractéristiques
et les mêmes incrustations. Donc, je crois qu'il ne faut pas y
consacrer trop de temps et trop d'énergie. Ça ne le mérite vraiment
pas, de mon point de vue.
La Vallée d'Aoste a atteint une condition de crise économique
qui nous situe au point le plus bas depuis les années 80 et depuis
le
riparto fiscale.
Ce sont donc les valdôtains qui vous
disent : assez avec les passerelles, avec les rencontres dans les
sièges des partis et dans les bureaux de la Région ! Assez avec
Le Charaban
, comme l'a dit le collègue Chatrian, parce que
là vraiment la réalité dépasse le théâtre : on voit des numéros de
magicien dans cette assemblée. Je ne serais pas à même de savoir
transformer ce qui est normalement défini comme
il salto della
quaglia
dans un noble passage, mais quelqu'un d'autre est à
même de le faire.
Assez avec les hypothèses, les théories énoncées un jour et
démenties le lendemain. Les points programmatiques : comment
pourrai-je les définir ? Escomptés ? Bien sûr partageables : tout
le monde partage ces points ! Certains sont tellement génériques,
des bonnes intentions : "Il piano di investimento per una moderna
ferrovia. Autostrade costi e gestione. - tutto è possibile -
Sviluppo delle politiche energetiche. Legge sulle società
partecipate", eccetera. Il y a aussi un passage qui me concerne
directement, car aujourd'hui j'avais présenté une interpellation
sur cet argument : "Soutien et valorisation des langues historiques
et du plurilinguisme valdôtain. Nouvelle convention Rai pour le
français et le patois". Je suis satisfaite ! "Sviluppo e messa in
rete di percorsi escursionistici di bassa e media montagna. -
grande! - Sfruttamento del patrimonio boschivo pubblico e privato
con interventi specifici": ma chi può essere contrario?!
Moi je vous dis : assez ! Assez de ce théâtre ! Que ceux qui ont
la volonté de remplir le rôle qui leur a été attribué par les
électeurs puissent le faire sereinement, avec esprit de service,
élus de majorité et d'opposition, parce que dans le système
démocratique les deux servent et l'un n'est pas moins digne par
rapport à l'autre, la dignité est la même. Je me réfère à ceux qui
se sont présentés aux élections avec un certain programme,
certaines idées, certaines dénonciations contre le système et qui
aujourd'hui sont en train d'aller rejoindre les rangs de ce même
système pour une noble mission (paraît-il), sans qu'aucun
changement de
leadership
et
de méthode - assesseur
Fosson, je crois que vous pouvez très bien témoigner que les
méthodes n'ont pas changés - ne se soit produit dans le camp qu'ils
considéraient adversaire et contre lequel se levaient leurs voix
critiques et même virulentes. On en a entendu dans cette salle
clamer contre la méthode et le système Rollandin !
Eh bien, ceux-là se justifieront face au peuple valdôtain, ce
mot abusé, mais qui existe, qui est fait de tant de personnes qui
pensent et qui savent juger. Ce peuple aujourd'hui est profondément
déçu, voire même dégoûté. Je ne sais pas si les personnes dégoûtées
viennent se référer seulement à nous. Je crois que vous en entendez
tous partout. Le peuple aura la mémoire suffisamment longue le
moment venu.
Pour ce qui me concerne - car la position du groupe a été très
bien exprimée par notre chef de groupe - aujourd'hui du point de
vue politique est vraiment le jour de la déception profonde,
radicale, le jour de l'amertume. Je ne suis pas gênée de l'avouer,
pour moi en particulier à l'intérieur de ALPE, parce que
personnellement et contrairement à d'autres, j'avais salué avec un
grand espoir la naissance du groupe de l'Union Valdôtaine
Progressiste à la fin de la législature passée en 2012. J'avais
considéré ce passage crucial, significatif, comme le passage censé
pouvoir changer le cours de l'histoire politique valdôtaine. Ici au
Conseil, en prenant la parole, même en allant un peu contre le pur
intérêt de mon mouvement (parce qu'évidemment l'UVP allait
soustraire des potentialités et des arguments à notre mouvement),
j'avais apprécié la prise de distance claire de ceux qui étaient
sortis à l'époque de l'Union Valdôtaine, de Laurent Viérin, Andrea
Rosset et Lucien Caveri. J'avais apprécié le discours de Laurent
Viérin et sa démission de la charge d'Assesseur à l'éducation et à
la culture. Je me réfère au discours par lequel il avait dénoncé le
manque de démocratie du système, le malaise de travailler à
l'intérieur d'une junte avec un président d'un certain type. Et il
avait affirmé accorder une importance prioritaire à la
cohérence.
J'ai voulu éviter l'exercice des citations, même s'il y en
aurait ; ceux qui voudront pourront le faire. Je crois qu'à la fin
c'est un exercice un peu stérile, mais là vraiment on pourrait
comprendre de quoi je parle.
Aujourd'hui il est inacceptable et injustifiable que, pour des
raisons qui restent obscures à la plupart, pour une impatience,
pour des exigences personnelles - que sais-je ? - qui peut être tôt
ou tard viendront à la surface, on aille détruire le projet
politique qui nous avait vu protagonistes, avec le Parti Démocrate
et l'UVP, d'un résultat électoral qui avait été extraordinaire.
Peut-être que nous ne nous en souvenons plus : nous avons manqué de
peu la victoire en 2013. Notre alliance avait des compétences, des
expériences, un enthousiasme que les gens percevaient : ça a fait
la différence ! Notre alliance était représentative des instances
et des attentes de tant de valdôtains et cela avait été très bien
perçu par la majorité des dix-huit et par l'opinion publique, au
point que cette opération que nous avons appelé "Renaissance" avait
été une évolution presque naturelle. Malheureusement, pour des
raisons que tout le monde connaît et que je ne vais pas remémorer
ici, le projet de la Renaissance avait échoué. Toutefois, une fois
pris acte de façon réaliste - parce qu'en politique il faut se
rendre à l'évidence - que la tentative n'était pas réussie, mais
que les contenus étaient toujours valables, comme ils le sont
encore, il fallait simplement se remettre à la tâche tous ensemble,
avec patience et ténacité, et la récolte serait venue. Il suffisait
de travailler selon les règles et les rôles démocratiques.
Une grande partie des valdôtains avaient mis leur confiance dans
nos mains et dans vos mains. Il faut que l'on se rende compte de
cela. Je me réfère à tous ceux qui ont cru à ce projet et à ce que
nous leur disions, à tous ceux qui se sont exposés et ont pris
position et qui peut-être en payeront même les conséquences, parce
que vous savez bien combien le système valdôtain peut être cruel.
Nous savons ce qui se passe parfois dans notre région, grâce à ce
système qu'aujourd'hui vous allez intégrer, combien la vie peut
être dure pour ceux qui ne sont pas toujours d'accord et qui ont la
liberté et le courage de le dire, combien il est difficile de
trouver une place de travail, combien il est normal que ce qui vous
est dû parce que c'est de votre droit vous soit octroyé comme s'il
s'agissait d'une faveur et que pour cela vous soyez obligés d'être
redevables pour toujours. C'est ce système que, ensemble, nous
voulions détruire.
Aujourd'hui vous laissez tomber ces personnes qui nous avaient
soutenu et suivi dans ce passage par un désir de justice, par
idéal. Le monde auquel nous nous référons, collègue Bertschy, va
au-delà des limites des organes de nos mouvements. Bien sûr nous
parlons à l'intérieur des organes de nos mouvements, nous
discutons, nous sommes parfois d'accord et parfois contraires, mais
le monde auquel nous nous référons et auquel nous nous référions va
au-delà des limites des partis. Aujourd'hui on sacrifie un projet
politique qui appartenait à toutes ces gens, à ces 29.000 citoyens
valdôtains, non pas seulement à ALPE, au Parti Démocrate ou à
l'UVP. Vous le sacrifiez pourquoi ? Voilà le point : pourquoi ?
Nous n'arrivons vraiment pas à le comprendre.
N'allez surtout pas raconter que vous passez en majorité pour
faire les réformes. Pas besoin d'être en majorité pour faire les
réformes ! La loi sur les Communes le démontre très bien : il
suffit de s'asseoir, majorité et minorité, de trouver des synthèses
et des points communs, comme on fait dans les systèmes
démocratiques, et d'arriver à la position la plus représentative,
qui est la meilleure. Ça fonctionne comme ça.
En restant à l'opposition, nous n'allons pas nous soustraire au
débat sur les réformes, bien au contraire ! Nous continuerons à y
participer, à faire nos propositions et à nous confronter avec des
positions différentes, pour servir l'intérêt général, non pas
l'intérêt particulier évidemment.
Je reviens au programme. Les points que vous venez de partager
sont désormais pour la plus large partie un patrimoine commun et
inéluctable. Il est évident qu'il faut aller dans cette direction,
il n'y a pas besoin de faire des pactes. Il suffit de travailler et
de discuter à l'intérieur des Commissions, la Junte fait son
parcours et on arrive à des résultats.
Ne dites pas non plus que vous allez influencer les choix. Dans
une majorité de 28, personne ne se trouve dans la condition
d'influencer réellement les choix, sauf un : chapeau, président
Rollandin ! Jamais dans votre longue carrière vous n'aviez obtenu
un résultat comme celui que vous remportez aujourd'hui, en faisant
aussi peu de travail. Dans l'agitation générale, vous n'avez pas
bougé, vous n'avez pas eu besoin de faire grand-chose. Vous avez
plutôt laissé faire, comme le vieux sage chinois qui se poste sur
le bord de la rivière et attend. Évidemment les fréquentations
chinoises que vous avez eues en ces années, parfois aux frais des
valdôtains, vous ont pas mal appris. Je voudrais faire de l'ironie,
mais en réalité c'est de l'amertume.
Vous allez vous trouver à la tête d'une petite armée de 28
conseillers. C'est même pire, ou mieux (ça dépend du point de vue),
de la législature passée, quand vous en aviez 27. Cependant, à
votre place je ne dormirais pas de sommeils tranquilles, car je
crois que chacun de vos petits soldats a quelques intérêts de voir
votre tête tomber. Je ne serais pas tellement sûre que ce
gouvernement naisse sur des
basi solide
, comme vous avez dit
dans l'illustration du programme.
Pour ce qui concerne ALPE, si la force d'un combattant se juge
par le nombre des adversaires, nous sommes gâtés : "Molti
avversari, molto onore"
.
D'une part, en tant que mouvement
politique autonomiste d'alternative, nous allons fort probablement
bénéficier des effets de cette "réunion". Effectivement, il y a un
espace politique, grand ou petit (on le verra), qui va
s'ouvrir.
D'autre part, nous devons - et je me sens de le faire - prendre
acte de manière crue de la mort définitive d'un projet politique.
Je crois que pour repartir il faut d'abord être bien conscient de
la réalité et la regarder en face, avec ses côtés positifs et ses
côtés négatifs. Nous devons prendre acte de la mort définitive d'un
projet politique clair, de changement et de renouvellement pour
notre région, qui continue à en avoir un grand besoin, plus que
jamais dirai-je. Sans compter que toutes ces pagailles, ces
agitations, ces manœuvres éloignent les gens de
la politique et déterminent une désaffection dont nous tous,
malheureusement, allons faire les frais. Il n'y en aura pas un qui
sortira bien de cette législature, parce que ça a été tellement
incohérent, tellement controversé et tellement incompréhensible
pour l'opinion publique : il y en aura pour tout le monde.
Je vais conclure en me rattachant à la phrase qui est gravée là
sur le mur. Il n'y a pas que les peuples qui sont comme des
flambeaux, il y a même des valeurs qui sont comme des flambeaux et
qui sont censés illuminer le monde. Je ne veux pas faire une liste
stérile de ces valeurs. Je crois que nous devons nous dire que la
dignité est importante, que la cohérence est importante, que le
respect est important, que la liberté de choisir est importante,
que le courage est important. Ce sont des valeurs qui restent, qui
aident à vivre, qui aident à dépasser certaines amertumes, qui font
la différence pour continuer et qui feront la différence pour nous,
pour continuer dans le parcours que nous avons choisi - il n'est
jamais facile de faire des choix - le parcours du respect des rôles
et de la sauvegarde de l'autonomie.
Vous avez fait un appel, collègue La Torre. Nous ne sommes pas
insensibles à cet appel, mais il prévoit que l'on ait une position
claire, cohérente et, de notre point de vue, une position aussi sur
les réformes centralisatrices. Vous avez très bien dit : jamais un
gouvernement de centre-gauche n'a été aussi centralisateur que le
Gouvernement Renzi. Contre ce Gouvernement, contre ces décisions,
contre ces réformes, il faut prendre une position très claire,
comme nous l'avons fait. Nous vous invitons à le faire également,
si vous croyez à ce que vous avez dit.
Dalle ore 10:50 assume la presidenza il vicepresidente
Follien
.
Follien (Presidente) -
Ha chiesto la parola il
consigliere Fabbri, ne ha facoltà.
Fabbri (UVP) -
Per chi ci ascolta in quest'aula e fuori da
quest'aula, vorrei esprimere un breve commento a ciò che è accaduto
in quest'ultimo periodo alla vita politica del nostro gruppo,
sfociato in questo nuovo assetto politico di cui oggi prendiamo
atto.
Ricordo che nel 2013 siamo nati come progetto alternativo al
sistema di governo, ma nei fatti questa prospettiva non si è
avverata, nonostante le azioni politiche di grande rilevanza che
abbiamo posto in essere. È stata ricordata la "Renaissance", che
purtroppo è abortita. Poi, abbiamo cercato una condivisione oltre
le linee politiche che esprimevamo noi e che erano espresse in
questo Consiglio, per andare al cuore dei problemi. Le cause del
fallimento di questo progetto politico sono note a tutti e sono
state dette e ridette. Del resto, pensiamo che la politica più di
altri campi sia soggetta al divenire e al cambiamento, ma sta a noi
capire quando è necessario, anche a costo di scelte personali non
facili, adire a questi cambiamenti.
L'aspetto etico di questa operazione politica è uno dei fattori
da considerare, come giustamente le opposizioni ci hanno fatto
rilevare oggi. Ma al di là dell'aspetto etico, c'è anche quello
della
cràtos
, cioè dell'operatività politica: a questo
abbiamo guardato. Non è un arrampicarsi sui vetri quello che sto
dicendo. Ciò che gli ex compagni dell'opposizione ci rinfacciano è
vero, ma riguarda solo un aspetto della operazione. Non voglio poi
commentare chi ci dipinge solo come famelici di poltrone. A più
riprese ci siamo, come gruppo UVP, chiesti come si poteva pensare
di ottenere in modo indiretto ciò che non è stato possibile
ottenere in modo diretto. Avremmo potuto continuare con la
strategia del mettere a nudo i difetti e le mancanze del Governo:
in questi anni abbiamo dimostrato come ci siamo impegnati in quel
senso, dando sempre però segnali di collaborazione nel voler
affrontare e non solo denunciare le difficoltà, affrontandole qui
nel Consiglio e nelle Commissioni. Lo stanno a dimostrare tutte le
azioni consiliari che abbiamo portato avanti con i colleghi
dell'opposizione e che sono stati condivisi dalla stessa
maggioranza. Ma a distanza di tre anni e a ridosso dell'ultima
parte della legislatura, questo modo di agire politicamente non ci
è più parso sufficiente per contribuire ad affrontare problemi
fondamentali per la nostra società.
L'elaborazione del progetto è stato valutato e approvato dalla
maggioranza di tutti i nostri organi statutari, in piena libertà di
espressione. Dunque, un progetto condiviso e non imposto, un
progetto elaborato alla piena luce del sole. Chi grida al
tradimento, all'opportunismo e altre amenità di questo genere,
dovrebbe tenere conto di questo percorso che abbiamo attuato.
Si apre oggi una nuova fase di collaborazione che, a nostro
avviso, è un utile equilibrio di forze e di opinioni diverse su
come gestire la cosa pubblica e i problemi da affrontare. L'unica
nella quale si possa ritrovare un equilibrio di sostanza nei famosi
ventisette punti, che qualcuno giudica inadeguati ad affrontare
questa situazione, e non di sola opportunità per qualcuno; l'unica
che possa consentire un lavoro che ci auguriamo fecondo. Queste
nuove forze si collocano nel quadro dei principi della politica di
equilibrio sostanziale, che supera la fase della contrapposizione
che si è rivelata infeconda. Quest'ultima, seppure sia stata a
lungo senza incisività, non è stata però una fase sterile, perché
condotta su argomenti di attualità e non su sospetti o malignità
gratuite. Chi ha prestato attenzione ai punti programmatici, deve
convenire che sono argomenti fondamentali e che richiedono
l'attenzione di tutti, ognuno nel proprio ruolo.
Questa nuova fase si apre dunque nella direzione dell'affrontare
i problemi e vedremo se ne saremo capaci. Saremo noi stessi i primi
giudici a vedere se le nostre capacità o le nostre mancanze sono
delle cose reali. Pour l'UVP le choix de renouveler une phase
politique et administrative a été difficile et souffert. En même
temps, on a l'espoir d'avoir bien choisi la juste façon pour sortir
d'une impasse très grave pour notre vallée, bien que ce choix,
comme je viens de dire, a été douloureux pour beaucoup d'entre
nous.
Presidente -
Ha chiesto la parola il consigliere Nogara,
ne ha facoltà.
Nogara (UVP) -
Il mio sarà un intervento breve, anche
perché il nostro capogruppo è già stato molto chiaro nelle sue
dichiarazioni, però dopo gli interventi che sono stati fatti dai
nostri colleghi, mi sentivo in dovere di dare alcune spiegazioni.
Una cosa che vorrei subito chiarire è che queste spiegazioni non mi
sento di doverle dare ai colleghi presenti, ma a chi ci ascolta
fuori, perché è a loro che io devo rispondere e che noi dobbiamo
rispondere come movimenti e come politici.
Io non ritengo di doverci sentir dire che dobbiamo essere
coerenti o coraggiosi, perché se andiamo a valutare tutte le varie
vicende che sono capitate in questi anni in quest'aula e le varie
dichiarazioni, io mi limito a dire che ce n'è per tutti. Il
coraggio noi lo abbiamo avuto e per noi è stato molto doloroso,
perché tutti ci dicono che non ci voterà più nessuno. Può darsi, ma
noi siamo qui proprio perché abbiamo coraggio: abbiamo fatto questa
scelta con coraggio per accettare questa sfida. Saranno poi gli
elettori che, dopo questa esperienza, dopo i due anni che ci
separano ancora dalle prossime elezioni, valuteranno se le nostre
sono state delle scelte sbagliate o no. Io personalmente e il
nostro gruppo siamo decisi a portare avanti anche in maggioranza
tutto quello che abbiamo sostenuto fino a ora.
Io ho portato in quest'aula personalmente, ma a nome del gruppo,
tutte le problematiche dei consorzi di miglioramento fondiario, i
problemi con AREA e con gli agricoltori. Dal primo incontro che
avremo con i colleghi di maggioranza, io porterò queste
problematiche, sperando di condividerle e portarle a una soluzione.
Non è che adesso cambiamo modo di lavorare, perché siamo in
maggioranza. Io sono uno di quelli che sicuramente non starà zitto
e porterò avanti quello che noi abbiamo sempre portato avanti.
Vedremo come andranno a finire le cose e poi tireremo le somme.
Probabilmente noi abbiamo un po' la sicurezza, perché sappiamo come
lavoriamo, di fare una buona figura e di fare qualcosa per la Valle
d'Aosta: lo speriamo proprio. Se non lo faremo, non sarà
quest'aula, ma saranno gli elettori fuori a giudicare.
Collega Morelli, quando parla di progetto politico che è stato
sacrificato oggi, mi sembra un'affermazione un po' forte. Forse
questo programma politico lo abbiamo sacrificato già da tempo e non
sto a entrare nello specifico, per dire chi o come lo ha
sacrificato. Se andiamo nello specifico a vedere cosa è successo,
ce n'è per tutti anche qui. Condivido con lei che era un grande
progetto politico e non so se si verificherà di nuovo una
situazione del genere in un Consiglio regionale, però questo
progetto politico non è andato avanti perché lo zampino ce
l'abbiamo messo tutti e tutti abbiamo messo del nostro.
Sto incrociando lo sguardo dell'Assessore Donzel. A volte gli ho
chiesto di intervenire per un qualcosa, per le problematiche
soprattutto rivolte all'agricoltura, perché l'Assessore conosce
bene questo settore, e continuerò a farlo. Continuerò a chiedere
all'Assessore che sarà del nostro gruppo all'interno della Giunta e
a voi Assessori, ma il lavoro non cambia: le problematiche sono
quelle e proprio perché adesso c'è la crisi economica, noi abbiamo
fatto questa scelta.
Qualcuno ci dice che è una scelta suicida. Io spero proprio di
no. Noi abbiamo tutta la volontà e la voglia di lavorare per dare
delle risposte e una collaborazione. Noi chiediamo da ora la
disponibilità a dare collaborazione e a lavorare per le
problematiche che ci sono adesso nella regione. È chiaro che se
parliamo di anni fa, con le disponibilità finanziarie che c'erano,
era abbastanza facile chiudere tutte le varie problematiche. Adesso
bisogna tanto pensare, tanto darsi da fare e tanto lavorare: questo
è quello che noi vogliamo fare. Se falliremo, saranno poi gli
elettori a giudicarci.
Presidente -
Ha chiesto la parola la consigliera Certan,
ne ha facoltà.
Certan (ALPE) -
Si apre una fase nuova ed è un po' come
quando a casa si fanno le pulizie, si dà una lucidata ai vari
mobili e ai pavimenti, così che tutto sembra nuovo. In realtà, non
c'è nessuna visione nuova e nessun nuovo programma: non c'è nulla
di nuovo e non c'è nessuna novità. In politica, come in qualsiasi
programmazione, è il metodo, il modo di comportarsi, il modo di
lavorare, il modo di agire concretamente che decretano e fanno la
novità, non certo un elenco di buone intenzioni - come hanno già
detto i colleghi che mi hanno preceduto - una lista della spesa da
dividere in questi mesi che restano.
È il quarto programma di governo che il presidente Rollandin ci
presenta in tre anni, ogni tanto rilucidato e risistemato, con
sicuramente idee e proposte anche condivisibili che riconosciamo,
come hanno già detto i colleghi Morelli e Chatrian e io non mi
dilungherò su questo. Collega Fabbri, è vero: ci sono dei punti che
abbiamo condiviso e che non rinneghiamo adesso, però non c'è
scritto nulla sulle modalità con le quali verranno fatte le cose.
In molti punti, se ci soffermiamo un attimo e guardiamo
attentamente - è vero che in questa nostra società non ci si ferma
neanche più a leggere e si sfoglia tutto superficialmente - ci
accorgiamo che nelle frasi non c'è neanche il verbo, non c'è
neppure l'azione. Non c'è nulla di nuovo nel metodo, non c'è
niente, non è indicata quale azione, quale verbo si vuole
percorrere. Il punto 12 dice "Autostrade costi e gestione":
bellissimo! Non c'è nulla, non c'è neanche l'azione. Noi di ALPE
siamo abituati, qualche volta persino con troppa condiscendenza, a
prendere lezioni e ne prendiamo - ne abbiamo prese tantissime -
però certe volte è proprio carta che canta e in questo programma di
tre pagine (perché è scritto con dei caratteri molto grandi, se no
si potrebbe limitare il tutto a due facciate) non c'è scritto nulla
di nuovo.
Il presidente Rollandin sicuramente ha un bel coraggio, e l'ha
evidenziato chiaramente la collega Morelli. Sicuramente in questo
nuovo
bateau
si sono imbarcate tantissime persone che
sicuramente non lo lasceranno tranquillo e non gli faranno dormire
sonni sereni, ma che lui conosce estremamente bene, perché il
copione si sta ripetendo. Pensavamo e speravamo che fosse qualcosa
di nuovo, invece poi nella realtà, quando il presidente Rollandin
ci parla di "scelte coraggiose, esigenze conclamate", beh, sappiamo
di cosa si tratta. E lo sanno anche tutti i cittadini valdostani, i
quali hanno chiaro e bene a fuoco quello che è successo: sono
esigenze personali vitali; sono esigenze di crisi di astinenza dal
potere.
Ha ragione il Presidente, quando dice che è proprio l'anno della
misericordia. Ma quando si richiamano certe affermazioni di
personaggi illustri - persone, non visi, perché noi non siamo
abituati a parlare di visi; noi nei nostri movimenti non abbiamo
solo dei visi che partecipano alle nostre assemblee, ma abbiamo
persone - quando si citano delle frasi come quelle che ha detto il
Santo Padre, cioè una persona vera, il parlare della misericordia
si riferisce ad altri tipi di valori e richiama quello della pietà.
Ed è proprio il momento di avere pietà: non si tratta di averla nei
confronti dei cittadini, perché sono proprio loro che di fronte a
questo spettacolo e a questo teatrino stanno veramente avendo pietà
di questa assemblea consiliare, che invece dovrebbe essere il cuore
pulsante delle nuove idee, dei metodi nuovi, dei valori nuovi;
un'assemblea che dovrebbe fare da guida a una società e che
dovrebbe essere propulsore di una cultura. Invece no: si continua a
portare avanti sempre la stessa cultura di sudditanza, di
asservimento e di regolazione di conti. Questa è un'operazione per
portare avanti una cultura ancora e sempre di asservimento. So di
non piacere quando dico questa cosa, ma credo che sia sempre stato
chiaro che è più importante o più utile dire effettivamente quello
che si pensa
de visu
, piuttosto che non in altre sedi.
Io non ho dubbi sulla forza - presidente Rollandin, lei ha
parlato di "forza spezzatino" - che agisce spezzettando tutto e
facendo un
fricandeau
. Ha ragione quando dice che
l'union
fait la force
e l'unire, il saper mettere insieme, il saper
fare delle fusioni a freddo è sicuramente una qualità, ma queste
cose dovrebbero avvenire in un modo corretto e legittimato dal voto
dei cittadini. Voi oggi fate una ulteriore fusione a freddo già
iniziata precedentemente, perché non è inserendo un grande gruppo,
dopo quello di sole tre persone, che il progetto diventa grande.
Voi fate una fusione a freddo, contraria al voto dei cittadini del
2013. Dovreste scrivere nel programma che, quando metterete mano
alla legge elettorale, si voterà ogni anno, perché non si riesce a
governare per più di un anno. Perlomeno ogni anno i cittadini
potranno esprimersi, perché altrimenti è comodo governare in questo
modo, cambiando piano piano ogni volta con un po' di
maquillage
. Si cambia a seconda della convenienza per
rimanere sempre sul trespolo: è troppo comodo, presidente
Rollandin! Piccolo o grande che sia - non entro nelle disquisizioni
del collega La Torre, secondo il quale per ora il progetto è
piccolo piccolo (quando conviene!), ma diventerà grande grande -
noi vorremmo un progetto che sia aderente ai problemi concreti
della realtà valdostana.
Non ho neanche dubbi sulle rassicurazioni e sulle lezioni che
oggi ci prenderemo dai nuovi occupanti le sedie, perché sappiamo
che tanto quando usciranno da quest'aula, diranno il contrario di
tutto e diranno quello che sarà conveniente in quel momento: ci
siamo già passati e l'abbiamo già vissuto, quindi sappiamo come
funziona. Sicuramente questo può essere spacciato come un
bellissimo programma, ma per noi è assolutamente vuoto e non ha
nulla di progettuale. Si può dire le cose più belle del mondo, però
noi sappiamo che fuori ci sono i problemi che devono affrontare i
cittadini tutti i giorni, a cui noi non sappiamo dare risposta. In
tre anni sono cambiate quattro giunte, ma nessuna ha mai realmente
messo in atto delle politiche per affrontare i problemi.
Soprattutto, questo programma denuncia tutta la sua limitatezza nel
fatto che tutti i giorni si parla di riforme e qui non vengono
neppure citate. Vengono citate
en passant
, ma non si capisce
neppure quale sarà la posizione di questa nuova maggioranza
riguardo, per esempio, alla riforma costituzionale. Si parla già
dello Statuto, si va già oltre, perché si dà già per scontato che
questa grande intesa ci sarà anche con il Governo nazionale. Io non
sarei così sicura del voto di ottobre e soprattutto non canterei
tanto vittoria prima. Hanno ragione alcuni colleghi che invitano a
essere molto cauti, dicendo di rivolgersi e di dare le spiegazioni
a chi ascolta e che poi saranno i cittadini a decidere.
Collega La Torre, ha ragione lei quando dice che la Valle
d'Aosta e i suoi cittadini valdostani hanno diritto ad avere un
progetto di autonomia, ma le ricordo che i cittadini valdostani nel
2013, quando sono stati chiamati alle urne, hanno votato in un
certo modo e voi oggi, senza ascoltarli e senza assolutamente alcun
cambiamento, fate una scelta che è completamente contraria a quello
che i cittadini hanno espresso. Voi nel 2013 - non lo dico tanto al
collega La Torre, quanto a chi era in coalizione per l'alternativa
- avete illuso i cittadini di andare verso un'alternativa. Oggi,
dopo tre anni - forse qualche Cassandra aveva preventivato solo due
anni invece di tre, ma le trattative sono state un po' più lunghe -
qualcuno si prende la legittimità, che non ha, di cambiare
coalizione completamente, di cambiare totalmente programma, di
andare nella direzione opposta.
Noi riteniamo che questo vada contro quei principi enunciati da
Emile Chanoux, tante volte richiamato in causa. E per favore,
presidente Rollandin, non ci venga a dire che in questo progetto ci
sono anche tutti i valori della Resistenza che abbiamo appena
ricordato. "Rispettosa dei principi e degli ideali della
Resistenza": per favore, non faccia rivoltare nella tomba delle
vere persone che hanno dato la loro vita per la nostra regione,
abbia un po' di pudore. Quei principi che ha richiamato andavano in
un'altra direzione e richiamano la dignità, che è ricordarsi ogni
giorno che noi qua siamo dei rappresentanti dei cittadini e che è a
loro che dobbiamo rendere conto delle nostre azioni. Non è che, una
volta eletti, per cinque anni facciamo il bello e il cattivo tempo
e decidiamo di fare alleanze con chi vogliamo. Essere
rappresentanti della popolazione - questo purtroppo tutte le giunte
Rollandin se lo sono dimenticato, non so se perché se l'è
dimenticato il loro condottiero - vuol dire rendere conto tutti i
giorni ai cittadini e non fare alleanze di convenienza.
Credo che riusciremo a dare concretezza a tutte le idee e alle
nuove prospettive, solo se di nuovo andremo a recuperare i valori
della dignità, del rispetto e anche dell'accettazione del voto. Non
creda nessuno che ALPE abbia fatto voto di rimanere all'opposizione
tutta la vita, ma se andrà in maggioranza e a governare, lo farà
perché avrà una delega dai cittadini. È questa delega che noi
chiederemo e avremo anche noi due anni di tempo per lavorare
onestamente. Bisogna avere anche costanza e non la fregola di
essere subito operativi in qualche posto che conta, per poter
raccontare di nuovo qualcosa ai cittadini, facendo qualche piccola
patze
[traduzione dal patois: pace]. Bisogna avere la
costanza di rimanere nel ruolo che viene dato dai cittadini, perché
è questa la vera democrazia. Bisogna avere una coscienza a cui
rispondere. Oggi la vita dei
social
e della nostra società
ci fa correre, non ci fa più neanche guardare allo specchio, non ci
fa neanche più vedere che cambiamo espressione, che non abbiamo
neanche più coscienza di quello che diciamo. Bisogna essere
realmente competenti, bisogna studiare, non solo prendere quello
che gli altri dicono, fanno e farselo proprio.
Purtroppo è vero che questo è un obiettivo a lungo termine, ma i
cittadini se ne accorgono e alla fine percepiscono i veri valori
umani. Ripeto che noi siamo abituati a relazionarci, forse perché
siamo un po' privilegiati e abbiamo un elettorato che consideriamo
essere fatto di persone, non di burattini. Noi crediamo davvero che
le persone sappiano giudicare e ricordare perfettamente tutto
quello che noi dicevamo.
Bisogna uscire dal meccanismo dell'omologazione, al quale oggi
sicuramente qualcuno sta cedendo. Piuttosto che rimanere assetato e
affamato, preferisce andare nelle braccia del finto nemico; forse,
a questo punto, si tratta di questo, chi lo sa? Tra le tante cose
che ci sono state dette e che poi sono state
démenties
,
forse c'era anche questo: è stato proprio tutto un bel teatrino,
che aveva un obiettivo chiaro e che politicamente è stato
raggiunto. Invece di rimanere soli e magari dover lasciare l'aula,
ci si è rinforzati un po' e ora si può riiniziare un nuovo percorso
quasi vergini. L'autocritica sicuramente deve essere fatta. ALPE se
la fa spesso, è movimento plurale e quindi è abituato al confronto
da sempre.
Richiamo i due aspetti citati dal collega Fabbri: quello
dell'etica e quello della
cràtos
, che condivido e
sottolineo. È l'operatività politica che deve essere perseguita, ma
questa non è necessariamente fatta solo in una maggioranza. Che
l'operatività politica possa essere fatta solo se si è in
maggioranza, è una visione distorta, perché si unisce insieme non
l'aspetto etico ma quello della convenienza, per cui anche la
parola democrazia viene completamente storpiata. Lei ha citato i
due aspetti, quello etico e l'altro dell'operatività politica
concreta, ma quando a quest'ultimo si uniscono i valori del
tornaconto economico, del potere e di tante altre convenienze, quel
valore, proprio della politica e degli uomini che la fanno, viene
completamente distorto.
Io invito davvero i cittadini valdostani in questo momento a non
se décourager
. Anche noi ogni tanto abbiamo dei momenti di
désespoir
, perché sembra proprio che non giri come vogliamo.
Invece credo siano proprio questi i momenti che dovrebbero fare
venire voglia ai cittadini di impegnarsi sempre di più. Impegnarsi
a capire, perché purtroppo le dinamiche della politica spesso si
comprendono solo quando si sperimentano sulla propria pelle e si
vivono all'interno di certe istituzioni, perché non sono logiche
lineari, ma leggermente drogate, sono logiche che non sono
comprensibili riferendosi solamente ai valori dell'onestà e della
dignità. Quindi invito veramente tutti i cittadini in questo
momento a partecipare di più alla vita politica, a essere operativi
e a capire che cosa sta succedendo.
ALPE non è sicuramente un movimento perfetto. Uno dei difetti
che ci riconosciamo o che perlomeno io riconosco, è sicuramente
quello di avere delle persone serie all'interno del movimento, e
questo in politica pare essere un difetto. Non siamo bugiardi, non
raccontiamo ai cittadini una cosa e poi ne facciamo un'altra; non
promettiamo e non facciamo grandi proclami, senza poi agire;
insomma, non sappiamo prendere in giro i cittadini. Questo è un
difetto, è vero: forse in politica, ma anche nella vita, questo è
un difetto. E se forse qualche volta ci siamo rifiutati di fare
qualcosa, è perché in quel momento ci siamo rifiutati che venissero
presi per il naso i cittadini, oltre che noi. Noi lo sappiamo che
siamo in un ambiente un po' così, per cui ci siamo un po' abituati
o, comunque sia, sappiamo che è una delle tante
façades
obscures
che ha la politica, però i cittadini no! I cittadini
ci hanno delegato con una certa missione e non hanno demandato
nessuno dei politici a prenderli in giro.
Quindi questo è un difetto che io riconosco ad ALPE, però
crediamo anche che difetti come questo possano essere visti anche
come dei pregi. Non diciamo e non raccontiamo quello che non siamo
capaci noi per primi di fare. Non diciamo delle parole perché
rimangano registrate nelle varie
séances
del Consiglio. Non
andiamo a raccontare un programma che non c'è, non andiamo a dire
che oggi riparte un nuovo progetto politico che ha basi solide,
quando sappiamo che ci sono lance e odio che passano all'interno di
questa nuova maggioranza, che non solo sono palpabili, ma che ci
sono raccontati dai cittadini.
Noi diciamo che questa fusione a freddo era necessaria, perché
così finalmente più nessuno dei ventisette avrà un peso, ma conterà
solo più il Presidente. Se lei ricorda, presidente Rollandin, in
una delle nostre poche chiacchierate fatte in questi due anni, le
dissi che con una maggioranza a ventotto, se c'è un programma
solido che oggi non c'è, sicuramente c'è molto meno individualismo,
perché non conta più nessuno.
Collega La Torre, ieri sera ho letto una notizia
Ansa
dove lei diceva che non c'è niente di strano o di così
stravolgente, che è solo un piccolo progetto, mentre oggi l'ha già
un po' risistemata definendolo un piccolo progetto che vuole
diventare grande. Sicuramente adesso ha quattro gambe, mentre prima
era un tavolo un po' traballante, perché ne aveva solo tre: sarà
sicuramente più stabile, ma alla fine se il tavolo è fatto con
legno marcio, non starà in piedi lo stesso.
Presidente -
Ha chiesto la parola il consigliere
Gerandin, ne ha facoltà.
Gerandin (UVP) -
È indubbio che se partiamo da un'analisi
della crisi a volte il discorso finanziario può essere un alibi
della politica per non confrontarsi sui contenuti, su quelle scelte
che a volte sono difficili, ma che sono comunque necessarie. Lei,
Presidente, ha introdotto il programma di governo, parlando di un
nuovo progetto ambizioso e coraggioso per unire e mettere insieme:
è tutto vero, però a mio parere ci sono anche delle regole che
vanno rispettate. Con tutti i limiti che possono esistere, abbiamo
una legge elettorale che va sicuramente cambiata (per fortuna è una
parte importante del programma di governo), ma che in questo
momento a mio parere andrebbe comunque rispettata.
Vengo ai contenuti del programma. Il collega Bertschy ha detto
che tutta l'UVP ha contribuito a scrivere questo programma. Io la
mia parte, seppure minimale, l'ho fatta, perché io penso in tutta
sincerità che sia un programma che chiunque abbia a cuore
l'interesse dei valdostani non può che condividere. Lo dico
tranquillamente, come con tranquillità dico che questo non è un
programma di un anno e mezzo o due anni di governo: se questo
programma potrà essere concretizzato in due legislature, festa
grande! Questo è un programma sicuramente ambizioso, molto concreto
nei contenuti, ma nello stesso tempo ha uno spazio e una visione
sulla prospettiva del futuro della Valle d'Aosta. Io penso che un
programma del genere non si possa non condividere. Poi, qualcuno ha
espresso qualche dubbio in più sulla sua applicazione, sulla
tempistica, sulle cose dette e non dette in questo programma, ed è
del tutto lecito, non c'è ombra di dubbio. Però questo programma di
governo fa parte di un progetto nuovo.
All'interno del mio gruppo io ho sempre avuto la fortuna di
poter esprimere la mia idea, e di questo ringrazio l'UVP per
avermelo permesso. Io ho sempre detto che un nuovo progetto si
misura con il coraggio del cambiamento. Un nuovo progetto
presuppone l'azzeramento di uno vecchio. Se poi con questo nuovo
progetto, in una situazione di grave difficoltà di carattere
economico e quant'altro, si parla di un governo che possa avere
quei numeri per poter incidere, cambiare e tracciare il futuro
della Valle d'Aosta nell'interesse dei valdostani, a mio parere si
presuppone una netta presa di posizione rispetto all'azione e ai
metodi del governo precedente. Io questo l'ho detto in aula tante
volte e lei sa, Presidente, che io tante volte sono stato critico
con l'impostazione dell'azione di governo che è stata, a mio parere
- e lo confermo - portata avanti in maniera troppo personalistica,
mentre è necessaria una grande collaborazione per poter gestire un
momento così difficile per la Valle d'Aosta.
Quando l'UVP era sui banchi dell'opposizione, abbiamo presentato
in aula dei documenti, delle risoluzioni o comunque degli atti che
impegnavano il Governo regionale, e lei in prima persona, a
condividere. Abbiamo offerto la nostra collaborazione, per quello
che poteva valere, visto che noi eravamo su dei banchi diversi,
anche per quei passaggi per i quali poteva essere significativa
anche la componente numerica di un Consiglio regionale, per
trattare ai non facili tavoli romani. Io non ho mai visto in
passato questa volontà di condivisione. L'ultima dimostrazione che,
a mio parere, ha un po' limitato l'incidenza o comunque la
valorizzazione del Consiglio, è stato l'atto molto importante
approvato sul pareggio di bilancio: lei, Presidente, lo ha trattato
da solo, con l'Assessore alle finanze. Questo non mi pare che sia
un sistema che può essere condiviso.
Per essere molto breve e chiaro su questo, io non ho cambiato
idea sul fatto che ci debba essere un cambiamento veramente
radicale dei metodi e dell'azione del governo. Non ho cambiato
neanche idea sulla posizione che ho espresso quando il PD è entrato
in maggioranza: io sono stato molto critico e, se vogliamo, anche
molto duro nella mia analisi, ma quello che ho detto in
quell'occasione lo penso e lo condivido ancora in questo momento.
Si può anche avere il progetto più bello del mondo, però se poi in
qualche maniera non si rispetta la volontà degli elettori,
veramente qualcosa rischia di svuotarsi. Io l'ho detto in quella
occasione, ho pure sollecitato qualcuno ad avere il coraggio di
esprimersi liberamente e a votare nell'interesse dei valdostani,
anche perché la mia convinzione è che a volte ci sia troppa
invadenza da parte delle segreterie e delle direzioni dei partiti e
movimenti, e questo a volte non va nel senso e nella logica di
essere coerenti con le scelte e la volontà degli elettori,
soprattutto non motivandoli ad andare a votare e a essere una parte
fondamentale della rappresentatività democratica. Io dico questo,
perché a volte ho l'impressione che i partiti rappresentino loro
stessi, ma con la presunzione di interpretare la volontà degli
elettori. Il rischio è di non intercettare più la realtà dei
cittadini, che è la rappresentatività democratica, che io sono
assolutamente convinto essere quella che ognuno di noi esprime in
quest'aula.
Per quello che riguarda i contenuti, io penso che in questo
progetto i grandi assenti siano gli eletti in quest'aula, i quali
invece dovrebbero essere parte integrante, a mio modesto parere. Io
mi rammarico quando vedo che in quest'aula ci sono interessi che
vanno oltre le scelte politiche, che poi vengono in parte stoppate
da quelle che io chiamo "linee eterodirette" da parte di partiti e
movimenti. Quest'aula dovrebbe essere, in questo momento di grave
difficoltà, il luogo in cui i cittadini valdostani possano
scegliere per il bene e l'interesse dei valdostani. Noi abbiamo
visto ultimamente cose di cui è difficile rendersi conto. Non
voglio entrare in casa d'altri, ma è difficile da spiegare perché
un movimento come Stella Alpina inizi la legislatura con tre
assessori e la finisca con uno. Così come il PD a cui io ho sempre
detto, pur non condividendo la loro decisione, che qualora avessero
fatto delle scelte importanti che li caratterizzavano, io non solo
avrei schiacciato il pulsante, ma gli avrei fatto anche i
complimenti. Ma non abbiamo visto incidere in alcun modo nelle
scelte importanti, e non voglio dilungarmi. Nell'Union Valdôtaine
abbiamo visto un
turnover
, non so quanto politicamente
comprensibile.
Detto questo, io sono certo che l'apporto che i colleghi
dell'UVP riusciranno a portare nell'esecutivo e al ruolo del
Presidente, sarà di tipo diverso. Sarà un apporto che magari non
potrà far tornare a sognare i valdostani, quelli che - qualcuno ha
ricordato - si sono espressi con ventinovemila preferenze, però
sicuramente io penso che possa dare un apporto importante per dare
concretezza alla Valle d'Aosta. Io questo me lo auguro di cuore,
perché la Valle d'Aosta se lo merita. Me lo auguro perché la Valle
d'Aosta non può fare a meno di concretezza e di un'azione politica
che incida veramente nell'interesse dei valdostani.
Non voglio dilungarmi oltre. Io penso che in una maggioranza a
ventisette tutti siano utili e nessuno sia indispensabile. Per
questo motivo io continuerò a fare il mio lavoro oscuro di
interpellanze, di interrogazioni, di mozioni e non voterò a favore
di questo nuovo progetto politico.
Presidente -
Ha chiesto la parola il consigliere Bertin,
ne ha facoltà.
Bertin (ALPE) -
È difficile intervenire oggi. Può
sembrare un paradosso, ma questa legislatura è talmente disastrosa
che può succedere anche questo: rimanere senza parole. Siamo al
quarto Governo Rollandin, il quarto rimpasto di governo in tre
anni, e viene nominato il terzo Presidente del Consiglio Valle,
carica ricoperta da consiglieri appartenenti a tre forze politiche
diverse, prima l'Union Valdôtaine, poi la Stella Alpina e infine
l'UVP, tra cui due partiti che avevano partecipato alle elezioni
del 2013 con uno schieramento opposto rispetto a quello di cui
adesso faranno parte. Ma non riprendiamo un discorso che è già
stato fatto, lo faremo in un'altra occasione.
Questo dei quattro governi in tre anni è un
record
degno
dei peggiori momenti della prima Repubblica, dei tanti governi
romani che si alternavano rapidamente, balneari o meno, con l'unico
obiettivo di tirare a campare. Siamo al quarto Governo Rollandin in
termini relativi a questa legislatura, ma in termini assoluti ormai
penso che si sia perso il conto. I Governi Andreotti furono sette,
io penso che quelli Rollandin siano molti di più. Siamo a un nuovo
record anche da questo punto di vista.
Questo quarto Governo nell'attuale legislatura è inoltre
l'apoteosi del trasformismo. Se il trasformismo è l'arte di mutare
aspetto in modo rapido, per caratterizzare in un breve lasso di
tempo più personaggi, questa veramente ne è l'apoteosi. Esistono
dei grandi artisti, in particolare Arturo Brachetti che è
conosciuto come il più grande trasformista del mondo, che fa
rappresentazioni nei più grandi teatri di tutto il globo con
grandissimo successo. Ma il trasformismo di cui parliamo oggi non è
quello artistico di Brachetti, ma quello molto meno nobile e più
vicino al saltimbanco che altro, agli artisti di strada e alle
contorsioni politiche.
Scherzosamente qualche tempo fa, in occasione delle elezioni
comunali, avevo invitato a inserire tra le discipline olimpiche il
salto della quaglia. Siamo a cinquantanove o sessanta giorni
dall'appuntamento olimpico di Rio de Janeiro e magari questo
tentativo di inserire il salto della quaglia tra le discipline
olimpiche potrebbe riuscire: il collega Marguerettaz che è
l'assessore competente per lo sport potrebbe provarci. Anche dal
punto di vista statistico per la legge dei grandi numeri, visto che
in questi anni non gli è riuscito niente, può darsi che riesca in
questa operazione: si tratta di una questione di probabilità.
Inserire questa disciplina tra quelle olimpiche, permetterebbe alla
Valle d'Aosta certamente di poter concorrere per delle medaglie,
perché certi spettacoli di questi ultimi tempi certamente possono
permetterci di raggiungere un medagliere piuttosto interessante.
Tutto evidentemente si farebbe nell'interesse superiore della Valle
d'Aosta, che anche in questo caso ne avrebbe dei grandi benefici,
perché tutto si fa soltanto nell'interesse della nostra regione,
come potrebbe essere il caso di una partecipazione a questa
competizione olimpica.
Ironia a parte, queste operazioni trasformistiche allontanano
sempre di più i cittadini dalla politica e la loro disaffezione è
sempre più evidente e inevitabile, con gravi effetti sul sistema
democratico. Poi è inutile dopo ogni tornata elettorale,
ipocritamente e con toni preoccupati, sollevare la questione della
diminuzione continua della partecipazione degli elettori al voto. È
ipocrita: queste sono le operazioni che portano a tale
disaffezione. Sono pronto a scommettere con chiunque che alle
prossime elezioni regionali ci sarà un calo significativo di
partecipazione al voto. Con questa manovra si tradisce il responso
elettorale e il voto dei cittadini, si rompe il rapporto di fiducia
tra eletto ed elettore, ed è un fatto grave di cui vi prendete
tutta la responsabilità.
Questa operazione trasformistica e di potere rappresenta
innanzitutto il fallimento della maggioranza Union Valdôtaine -
Stella Alpina che, nonostante la vittoria elettorale - perché
bisogna ricordarsi che ha vinto le elezioni - non è stata in grado
di governare. Governare con diciotto voti è difficile, con un
margine così piccolo, ma certo non è impossibile e avevate la
responsabilità di farlo: non ne siete stati in grado. In altri casi
e in altre parti del mondo, anche con maggioranze molto risicate si
è governato e si sono ottenuti risultati positivi per la comunità.
Ma bisogna essere capaci a farlo: bisogna saper governare, avere
una visione, dei progetti e la capacità di trovare degli obiettivi.
Invece è sotto gli occhi di tutti il fiasco di questa maggioranza,
divisa per le poltrone e per tante altre questioni. Una Stella
Alpina ormai allo sbando, politicamente sempre più insignificante,
per non dire inutile. L'Union Valdôtaine ormai ridotta solo al
presidente Rollandin che può fare e disfare tutto: si veda anche la
brutale rottamazione dell'assessore Fosson, forse punito per chissà
quale azione compiuta, e si intravedono già le future teste che
salteranno.
La maggioranza UV e Stella Alpina è stata un fallimento
innanzitutto del presidente Augusto Rollandin, che non soltanto non
è stato capace di governare con diciotto consiglieri, ma neanche
con ventuno, che peraltro è il numero previsto dalla legge
elettorale con il premio di maggioranza, per cui dovrebbero essere
i numeri giusti per governare. Un fallimento palese che poco
cambierà con ventotto consiglieri, o ventisette che siano: non è
soltanto un problema di numeri, è una questione anzitutto politica.
Il presidente Rollandin è certamente abile e tutte le volte ci
stupisce con le sue manovre nello spostare uomini e cose, nel saper
gestire questo tipo di situazioni, ma questa è
politichetta,
nella quale certamente è un maestro, ma governare è un'altra cosa e
su questo certo non ci siamo. La continuità quindi è evidente. Si
cambia poco o niente per non cambiare nulla e neanche la famosa
frase pronunciata nel
Gattopardo
dal nipote del principe di
Salina, per cui se vogliamo che tutto rimanga com'è bisogna
cambiare tutto, si presta a questa situazione, perché voi non fate
neanche finta di cambiare qualcosa, più indolenti della Sicilia
dell'Ottocento, che è il contesto nel quale si sviluppa il romanzo
citato. Neanche fate finta di cambiare qualcosa, se non un piccolo
maquillage
: la continuità è l'elemento, anche in questo
caso, che caratterizzerà il futuro.
Un clamoroso fallimento della maggioranza e del Presidente, ma
anche un altrettanto clamoroso fallimento dell'opposizione. Questa
si caratterizzerà come una legislatura disastrosa e da dimenticare.
Una minoranza che pensava di essere maggioranza e che ha cercato
sin dall'inizio, con la strategia della spallata, un ipotetico e
improbabile - lo abbiamo visto - ribaltone. È stato un errore: lo
dicevo allora e lo ripeto anche oggi. L'opposizione deve fare
l'opposizione: se ha perso le elezioni, quello è il compito che gli
elettori le hanno dato. Il ribaltone non è diventato realtà e a
quel punto è iniziata subito un'altra fase politica. Si è iniziato
con il dialogo, le indimenticabili costituenti autonomistiche, la
kermesse
di Cogne, il comitato "29 febbraio" o 26 che fosse,
ma visto che probabilmente si materializzerà soltanto una volta
ogni quattro anni, 29 forse è meglio. Adesso si chiama "un nuovo
progetto politico", ma la sostanza è sempre la stessa. Anche
sforzandomi, non riesco a essere sorpreso di questo epilogo. Tutto
era scritto.
All'UVP tutto si può dire e un po' di cose le ho dette - anzi,
gliene ho dette tante - ma non si può sostenere che non avesse
esplicitato quello che volevano fare. Era addirittura scritto nella
devise
del partito:
réunir et réussir
, era piuttosto
evidente quello che si voleva fare. Senza bisogno di ricordare le
varie diatribe interne all'Union Valdôtaine tra le varie
componenti, che alla fine puntualmente si concludevano con un
grande accordo spartitorio, per poi riprendere una battaglia che
alla fine si concludeva ancora con un accordo tra i due
protagonisti dell'epoca (oggi sono un po' cambiati, ma la sostanza
è la stessa). L'errore peggiore, secondo me, che ha determinato il
fallimento del progetto politico autonomista progressista è stato
quello di vedere in questo nuovo soggetto un elemento che poteva
essere fondamentale. Poteva essere importante, ma non fondamentale.
Così si è trasformata una diatriba interna all'Union Valdôtaine in
una pseudo alternativa di tutto il sistema politico. Non poteva
reggere, perché questi due elementi non erano alternativi ma
complementari, e purtroppo è finita come è finita.
Oggi ci troviamo con l'evidente fallimento di un progetto
politico. Si deve ripartire sperando che gli errori servano a
qualcosa e che chi ha visto in questi anni nell'UVP il salvatore
della patria e l'unico elemento strategico per il cambiamento, ne
prenda atto e ne tragga le conseguenze. Oggi dobbiamo ripartire
quasi da zero, ma le cose - come sappiamo - in politica cambiano
rapidamente e anche chi oggi pensa che la situazione si sia
stabilizzata, non si faccia illusioni. Le cose cambiano rapidamente
e lo vediamo: due anni fa non avremmo mai pensato di trovarci in
questa situazione e non è escluso che in pochissimo tempo quello
che oggi sembra un quadro politico stabile e solido, non cambi.
Anzi, io sono pronto a scommettere che il cambiamento arriverà, in
modo anche deciso e travolgerà chi non è stato in grado di
interpretarlo.
Oggi abbiamo letto questo programma ed è esattamente quello che
mi aspettavo: generico, con una serie di buone intenzioni, anche
interessanti, ma a mio avviso questo programma, questo patto ha
delle postille non scritte. Non credo, perché sono scettico di
natura, all'"Augusto misericordioso", non credo che dietro ci sia
soltanto questo accordo. Esistono, a mio avviso, delle postille che
vedremo più avanti, magari che riguardano la legge elettorale e che
salteranno fuori al momento giusto. Una contropartita ci sarà in
questo accordo - è facile immaginarlo - che non è riportata in
questo documento dall'aspetto generico e abbastanza
inconcludente.
I punti sono i soliti, elencati in modo generico, per cui di per
sé non si può essere né d'accordo, né contrari. Vi è questa idea di
riformare lo Statuto, per cui una domanda mi viene abbastanza
spontanea: lo si farà a prescindere dal risultato del referendum
confermativo del 2 novembre o no? Il 2 ottobre, pardon; il 2
novembre succede altro, ma potrebbe andare bene anche quella data,
se il risultato elettorale non sarà quello previsto da molti. Non è
così scontato il sì, anzi, gli stessi sondaggi danno il risultato
molto incerto, pertanto bisognerebbe capire se la si fa comunque
questa revisione dello Statuto o se la si fa soltanto in funzione
della riforma costituzionale, perché le cose evidentemente sono ben
diverse. Tra l'altro, questa è una riforma centralistica che vede
in difficoltà le Regioni, che ne sono il principale obiettivo: il
ridimensionamento principale passa proprio da lì. Una riforma che
andrebbe contestata e sulla quale purtroppo vedo che si punta, per
poi riformare lo Statuto. Questo è un rischio e non so come
finirà.
Resta il fatto che se qualcuno si illude che oggi si concluda
con lo stabilizzarsi di una fase politica, credo che non sarà così.
Si aprirà un'altra fase e credo che rapidamente le cose
cambieranno. Il cambiamento arriverà, lo vogliamo o no.
Dalle ore 11:56 assume la presidenza il vicepresidente
Rosset
.
Rosset (Presidente) -
Ha chiesto la parola il consigliere
Guichardaz, ne ha facoltà.
Guichardaz (PD-SIN.VDA) -
Siamo qui a decretare
l'allargamento della maggioranza, perché di questo si tratta e non
di un ribaltone o di altre manovre di palazzo, considerato che la
nuova forza che integrerà la maggioranza, l'UVP, si aggiunge a una
compagine attuale, in un'ottica di rafforzamento e non - come si
sentiva dire in vari
boatos
che si sono succeduti - di
sostituzione di forze o di ribaltone, così come viene definito
generalmente. Quindi accogliamo con piacere i colleghi del UVP,
convinti che in un momento di tale delicatezza politica, in un
momento così importante, può e deve essere implementata la squadra
per affrontare con motivazione un nuovo percorso.
Ci aspettano sfide importanti, come è stato detto dal
Presidente. La tanto rimandata modifica statutaria, che io
preferirei definire una manutenzione, anche se importante e
radicale, dello Statuto. La revisione della legge elettorale nella
direzione della governabilità: chi vince le elezioni ha il diritto
e il dovere di governare, nella direzione anche - come è scritto
nel nostro accordo - della trasparenza. Noi non abbiamo definito
come sarà questa legge elettorale, perché sarà oggetto di una
discussione, ma abbiamo declinato i punti fondamentali di questa
riforma.
Quindi un allargamento, non una nuova maggioranza, con un nuovo
programma e nuovi assetti. I colleghi del UVP rafforzeranno una
squadra che - credo di poterlo dire senza tema di smentita - ha
lavorato bene nell'anno precedente di legislatura, con senso di
responsabilità, con attenzione anche alle motivazioni
dell'opposizione, tanto che in più di un'occasione, malgrado i
numeri che assicuravano una certa stabilità alla maggioranza, la
minoranza ha ritenuto di sostenere anche attraverso pratiche - lo
diceva prima il collega Bertschy - di astensione costruttiva, il
lavoro della maggioranza e le proposte.
Io sono un po' imbarazzato a intervenire dopo il collega
Gerandin, a cui vorrei solo dire che non è vero che questa è stata
una trattativa fatta escludendo gli eletti. Tra l'altro,
all'interno della commissione politica incaricata di negoziare,
c'era anche il collega Gerandin che ha partecipato alle trattative
e ha evidenziato i punti programmatici, che erano i
desiderata
anche del movimento a cui lui appartiene o
apparteneva - non ho ancora capito a questo punto che cosa deciderà
di fare -, si sono fatti dei lunghi ragionamenti, delle lunghe
mediazioni, si sono trovate delle intese sulle sensibilità diverse.
Noi abbiamo fatto come PD un qualcosa come dieci o dodici
convocazioni dei nostri organi dirigenti, delle direzioni, delle
assemblee, abbiamo fatto segreterie: ogni volta che interveniva una
novità di qualunque genere, perché noi abbiamo trattato solo il
programma e non si è mai parlato di assetti, noi convocavamo i
nostri organi dirigenti. Credo che anche i colleghi degli altri
movimenti, a leggere quantomeno le cronache, facessero altrettanto.
Non capisco sinceramente, quindi, com'è possibile a questo punto
dire che il programma non sia condiviso con gli eletti. Mi pare che
i passaggi siano stati fatti anche all'interno del UVP, almeno a
leggere le cronache, quindi questo, fino a dieci minuti fa
quantomeno, era il programma della nuova maggioranza. Un programma
condiviso da tutti, chi magari un po' meno per questioni di
valutazione personale, chi di più: le discussioni all'interno delle
commissioni e degli organismi si fanno anche sulle sfumature che in
politica sono importanti, e questo è il programma con il quale ci
presentiamo al rinnovamento e all'allargamento della maggioranza.
Quindi sinceramente io non riesco a capire oggi come si ridisegni
questa maggioranza e sarebbe interessante che il collega poi
spiegasse se intende continuare a rimanere dentro, facendo
interpellanze e una sana opposizione interna. Altrimenti, non
votando il programma di maggioranza che è il documento principe che
ne decreta il rinnovamento, mi chiedo come faccia a continuare a
esercitare il suo ruolo all'interno. Questa cosa, per quello che mi
riguarda, pone un problema politico importante e spero che nelle
prossime ore e nel prosieguo di questa giornata si possa quantomeno
affrontarlo e risolvere.
Riguardo poi alle questioni che sono state affrontate dai
colleghi in questa prima mattinata, voglio dire due parole sulla
riforma costituzionale, visto che tutti la hanno tirato in ballo.
Come noto, noi sosteniamo questa riforma, ma io non la sostengo -
come anche i miei colleghi - in maniera del tutto acritica, non
avendo vincoli di tipo politico o partitico. Devo dire che è una
riforma che, a parere mio e del nostro gruppo, ha subito varie
manipolazioni, vari cambiamenti e che, essendo una riforma
pesantemente partecipata, contrariamente a quello che dicono molti
colleghi, ha subito dei rimaneggiamenti. Ci dicevano che sono stati
presentati milioni di emendamenti e ne sono stati accolti
dodicimila. È una riforma che non è vero che non ha avuto un
iter
di discussione o che è piovuta dall'alto, perché è
stata oggetto di mediazioni e di ragionamenti, come d'altronde è
giusto che sia per una riforma costituzionale. Poi, è ovvio che
quando in una riforma in tanti ci mettono le mani, alla fine da un
punto di vista di scrittura, di coerenza del testo, si possono
ravvisare degli elementi di dubbio.
Abbiamo fatto delle serate informative sulla riforma
costituzionale, di cui io tra l'altro ringrazio la Presidenza del
Consiglio, anche proprio per l'impostazione stessa degli incontri.
Non sono state delle serate smaccatamente per il sì o per il no e
io ho tratto un grosso insegnamento da queste esposizioni, mi sono
fatto la mia idea tanto sulle criticità quanto sugli aspetti
positivi di questa riforma. E devo dire che alla fine - lo posso
affermare in maniera molto serena - gli aspetti positivi, per
quanto riguarda soprattutto le Regioni a statuto speciale, sono a
mio parere superiori rispetto agli aspetti negativi. Per la prima
volta è stata messa sul tavolo la cosiddetta "clausola di
salvaguardia" perseguibile attraverso il principio dell'intesa,
cosa inedita: fino ad ora le Regioni a statuto speciale hanno
dovuto in qualche maniera più o meno subire le decisioni
provenienti dal centro. È una riforma che diminuisce gli apparati,
ma non riducendoli all'inutilità, perché per la prima volta,
attraverso un bicameralismo differenziato, individua una Camera
delle Regioni, un Senato delle autonomie che, se riuscirà a
esercitare in maniera corretta un'azione anche di
lobbing
in
senso buono da parte delle Regioni, da parte delle autonomie, io
credo che potrà portare degli indubitabili vantaggi per quanto
riguarda l'esercizio del potere delle autonomie. Come sapete, il
Senato potrà esprimersi sia obbligatoriamente sulle leggi che
riguardano la Regione, ma potrà anche pronunciarsi su tutte le
leggi con un potere di interdizione, potrà dire la propria su tutte
le riforme e, cosa importante, dovrà obbligatoriamente essere
coinvolto per quanto riguarda le riforme costituzionali.
Quindi non mi pare che questa sia una riforma piovuta dall'alto
o così dannosa per il concetto stesso di autonomia. È chiaro che
per poter applicare in maniera positiva e corretta questa riforma,
con delle ricadute altrettanto corrette e positive per la nostra
Regione, è necessario riformare lo Statuto e mettere in chiaro
alcuni principi. Quello dell'intesa è un principio di massima
richiamato dalla riforma costituzionale, ma ci sarà da fare un
lavoro di codificazione di questo principio - su chi saranno gli
interlocutori e i referenti - il quale dovrà essere concordato e
integrato all'interno dello Statuto. Altra positività di questa
riforma, visto che tutti nell'opposizione hanno in qualche modo
evidenziato le negatività, è il fatto che la nostra Regione, per
quanto riguarda il Senato delle autonomie, avrà una
rappresentatività che oggi non esiste: eserciterà con i suoi due
senatori una rappresentanza che sarà pari a quella di altre nove
Regioni italiane. Noi ci troveremo nella stessa situazione di
Regioni con popolazione addirittura dieci volte superiore alla
nostra e avremo i nostri rappresentanti: uno sarà un Sindaco e
l'altro un rappresentante nominato o eletto; bisognerà anche
definire quali saranno le modalità di nomina o di elezione del
rappresentante del Consiglio regionale.
Questo per dire che stiamo affrontando un momento delicato, in
cui sono necessari l'allargamento e la massima condivisione su
queste tematiche. I colleghi Morelli e Chatrian dicono che sulle
riforme non ci si divide. Va bene, non ci si divide, però la
politica - l'abbiamo visto in queste settimane, in questi mesi,
negli anni precedenti e io ho fatto anche opposizione, quindi so
cosa vuol dire - spesso usa gli strumenti che ha. Noi abbiamo fatto
una legge sul reddito di inclusione, firmata dalla minoranza, ma
alla fine la minoranza non l'ha votata per motivi esclusivamente
politici, perché la condivisione era stata forte e ampia. Chi ci
dice che su riforme importanti, sulle quali peraltro già qualcuno
si esprime negativamente, poi ci sarà comunque una condivisione
massima nella direzione del bene e del vantaggio per la nostra
Regione? Io non ne sono così sicuro. Sinceramente preferisco che su
queste tematiche ci sia un'ampia condivisione suggellata anche da
un patto politico e da un accordo. Poi, noi non abbiamo messo delle
condizioni, perché avremmo potuto chiedere in fase di trattativa
che ciascuno si esprimesse per il sì o per il no, ma non l'abbiamo
mai fatto. Questo per dire che noi non mettiamo sul tappeto
convenienze, perché avremmo anche potuto mettere sul tavolo di
questo nuovo progetto politico il votare per il sì alla riforma, ma
non l'abbiamo fatto, tant'è che il Presidente si è sempre espresso
liberamente e ognuno degli altri gruppi ha deciso con altrettanta
libertà. Noi siamo convinti che questa sia una riforma che è
opportuno votare, pur con tutti i suoi difetti, ma non l'abbia mai
messa sul tavolo della discussione e dell'accordo politico. Questo
per dire come siamo fatti noi: malgrado i piccoli numeri, io credo
che la lealtà politica ci debba essere e, nel momento in cui si
decide di entrare all'interno di un progetto di maggioranza, la
lealtà è determinante. Io credo che questo sia imprescindibile.
Poi, le questioni politiche interne, le divisioni, le poltrone o
quello che è, quelle fanno parte dell'assetto della politica, la
quale si sostanzia anche di esercizio del potere, questo non lo
nega nessuno. Però la lealtà deve essere fondamentale.
Il programma che è stato presentato integra in parte quello
precedente, in alcuni casi lo chiarisce e lo rende un po' più
agibile dal punto di vista della comprensione. D'altra parte
abbiamo delle originalità all'interno di questo programma, che
possiamo sminuire finché vogliamo, ma che esistono e ci sono. Si
parla di riforma dello Statuto e di "modifiche e adeguamenti della
legge elettorale e del sistema di voto per il 2018. Preferenze,
sistema di voto e referendum". Si parla di possibilità di
regionalizzazione del contratto della scuola - io sono l'unico che
si è espresso con un'astensione rispetto a questo tema, accogliendo
anche le sensibilità di tutti - condividendo questo discorso con le
parti sociali e con chi è parte di questo mondo, cercando anche di
comprendere che effettivamente vi sono dei vantaggi nell'essere
autonomi nella gestione di questo. "Riflessioni sulle
adaptations
": non abbiamo mica scritto applicazione
tout
court
delle adaptations. Questa io credo sia una cosa nuova,
poi se qualcuno non vuole cogliere le novità all'interno di questo
programma, può farlo perché, avendo fatto opposizione anch'io,
generalmente si tende a individuare i lati negativi piuttosto che
quelli positivi. Il "completamento del progetto della scuola
superiore della media e bassa valle" è un cavallo di battaglia, che
io riconosco essere sempre stato con determinazione portato avanti
dai colleghi del UVP: questa è un'integrazione assolutamente
originale.
Non voglio parlare del piano di videosorveglianza, ma, per
esempio, della questione della progressiva riduzione delle società
partecipate con accorpamenti e chiusure: anche noi avevamo messo
nel nostro programma la legge sulle società partecipate
controllate, tant'è che oggi abbiamo all'ordine del giorno la
discussione sul progetto di legge che la Commissione ha elaborato.
Però qua si dice qualche altra cosa: si comincia a parlare di
accorpamenti; si comincia a parlare di economie di scala, di
gestione; si comincia, nell'ottica anche della legge Madia, a
pensare che presto o tardi dovranno essere fatte delle revisioni
del sistema delle partecipate e delle controllate, che è
un'operazione che sicuramente richiede anche quella una
condivisione, perché si vanno a toccare delle situazioni
consolidate da decenni.
Parliamo del marchio "ombrello", del marchio VdA, che è
un'operazione che è stata implementata e che ha cominciato a
trovare applicazione nel corso del precedente anno di legislatura.
Noi siamo stati a Bolzano e sappiamo che la definizione di un
marchio "Valle d'Aosta", se diventa un marchio autorevole e
riconosciuto, è un grossissimo vantaggio sia per le nostre aziende
turistiche, sia per le quelle di produzione enogastronomica, ma
anche per tutta l'industria.
Gli "interventi per il recupero dei terreni non coltivati in
agricoltura e viticoltura", sono un cavallo di battaglia del nostro
collega Grosjean il quale ha posto la questione e sono problemi che
vanno valutati con attenzione. "Sviluppo e messa in rete di
percorsi escursionisti di bassa e media montagna": sono stati
stanziati, se non ricordo male, un milione e mezzo di euro per
questo progetto ambizioso, ma che aumenta l'offerta turistica e
connota la vocazione della nostra regione. "Enti locali: certezza
delle risorse": quante volte gli enti locali si lamentano di non
avere certezza delle risorse, perché agganciate a meccanismi di
calcolo delle risorse da trasferire che oggi sono anacronistici.
Della valutazione del funzionamento corretto degli accorpamenti ne
avevamo già parlato noi, quando abbiamo approvato la legge sulle
Unités des Communes.
"Gestione Casinò": non mi sembra che non ci siano delle novità
dentro questa indicazione. Nel nostro precedente programma si era
indicato il cambio dei vertici e la revisione delle dirigenze:
questo è il prosieguo. La gestione di un casinò e delle annesse
attività ricettive è un problema - l'abbiamo evidenziato più di una
volta - che va affrontato con il dovuto pragmatismo, con la
convinzione che non deve essere questo un problema, ma deve
diventare un'opportunità. Per fare ciò, è giusto che ci sia una
maggioranza capace anche di dire delle cose di impatto, di prendere
delle decisioni delicate che potrebbero trovare, magari anche in
logiche di
lobbing
interne, degli ostacoli.
Welfare
e sanità: non è che si dicano poche cose! Collega
Gerandin, come lei ha evidenziato più di una volta, si ribadisce la
validità del un modello di una contrattualistica pubblica.
L'abbiamo messo all'interno del nostro accordo: la
razionalizzazione e la riorganizzazione, con il rispetto dei
diritti contrattuali del personale presente nei servizi.
Realizzazione di una legge sull'autismo e attenzione verso le
persone diversamente abili: non mi sembra sinceramente - lo devo
dire, collega Gerandin e tutti gli altri colleghi della minoranza
insieme a lui - un programma che non abbia una sua visione e che
non abbia una proiezione. È un programma che riprende delle
tematiche e tra l'altro io ringrazio anche i colleghi, perché nelle
trattative c'ero anch'io, per la delicatezza che hanno avuto anche
nel non riprendere delle tematiche che sono
in itinere,
ribaltandole completamente o facendole magari apparire come delle
tematiche nuove che rimettono completamente in discussione il
lavoro fatto l'anno scorso. Ci sono un sacco di temi che sono in
itinere e ci sono dei temi nuovi importanti che non possiamo dire
essere indifferenti.
Una raccomandazione io la voglio fare al neo Assessore alla
sanità. Il suo è un ambito estremamente delicato e che soprattutto
in Valle d'Aosta ha sempre mantenuto una vocazione pubblica. Come
sapete, in Valle d'Aosta il privato è non dico ininfluente, ma è
minoritario rispetto al pubblico: questa è sempre stata una scelta
importante e determinante per quanto riguarda il modello di sanità.
Va mantenuto un modello di qualità ed è necessario, a mio parere,
studiare anche dei meccanismi di incentivazione non necessariamente
economici, ma che incoraggino i professionisti a rimanere qua in
Valle d'Aosta e a essere orgogliosi di appartenere al sistema
sanitario pubblico. Soprattutto vanno valorizzati quei settori che
hanno delle potenzialità importanti: ci sono dei settori che hanno
delle possibilità in termini di mobilità attiva, che sono ancora da
approfondire e da scoprire.
Abbiamo davanti a noi la sfida dell'atto aziendale che è
concluso, ma questo è un documento che può essere modificato anche
in itinere. Abbiamo la sfida importante del Piano sociosanitario
regionale, che da mesi è depositato all'interno delle Commissioni e
che dice delle cose che vanno nella direzione indicata all'interno
del nostro programma politico, quella cioè di incentivare il
territorio - l'avevamo detto prima e viene ribadito oggi -  e
di integrare maggiormente la parte sanitaria con quella
sociale.
Ci sono dei campi aperti sui quali bisognerà lavorare: c'è il
problema, per esempio, del sistema del soccorso che va affrontato e
risolto, perché è una questione di una enorme instabilità; c'è il
problema della valorizzazione del ruolo del volontariato del
soccorso, che è un tema che va affrontato, perché le organizzazioni
di volontariato vanno riconosciute nella maniera corretta e vanno
investite di ruoli importanti. C'è il tema a breve scadenza dei
ticket
, rinviato dalla legge finanziaria dell'anno scorso:
una questione che deve essere affrontata e risolta in tempi
brevi.
Poi, c'è la partita delicatissima del nuovo ospedale. Anche lì è
una novità, perché quando noi abbiamo steso l'accordo nell'attuale
maggioranza, parlavamo di valorizzazione del sito archeologico, ma
non si sapeva ancora quale sarebbe stato l'indirizzo dato a
quest'area. Non è così banale, colleghi, pensare di integrare l'ala
di un ospedale all'interno di un'area di interesse archeologico
così importante come è stata connotata. È una sfida che va
perseguita e sulla quale non possiamo, io penso, permetterci delle
divisioni di tipo politico, che vadano oltre l'aspetto puramente di
organizzazione.
Rispetto al welfare, sappiamo benissimo che è un settore molto
delicato e che però deve essere valutato - così come abbiamo
scritto sul nostro programma - con un occhio alla sostenibilità,
fermo restando che esistono una serie di situazioni che vanno
sicuramente migliorate, ma che devono essere in qualche modo
preservate.
Presidente -
Ha chiesto la parola il consigliere Roscio,
ne ha facoltà.
Roscio (ALPE) -
È difficile prendere la parola,
soprattutto dopo questo piccolo spazio pubblicitario sul programma
di governo a cui abbiamo appena assistito, e in parte tante cose
sono già state dette. Avevamo anche un dubbio: eravamo convinti che
la proposta sulla nomina degli assessori spettasse al Presidente
della Regione, invece apprendiamo che spetta al capogruppo del PD.
Tant'è: eravamo convinti di certe cose, ma abbiamo visto che tante
sono poi cambiate nel corso di questi anni.
Collega Guichardaz, noi tutte le certezze che nutre il PD sulla
riforma costituzionale non le abbiamo. Non abbiamo capito se lei
parlava a sostegno della riforma costituzionale a nome dell'intera
maggioranza o solo del PD. Noi qualche perplessità sul fatto che
questa riforma tuteli maggiormente le Regioni a statuto speciale ce
l'abbiamo, se non altro perché ci risulta che certe dichiarazioni
del Presidente Renzi, con cui si attaccavano pesantemente le
Regioni a statuto speciale, non sono mai state smentite a oggi e
non ci risulta che sia stata tolta la clausola di supremazia dello
Stato da questa riforma. Comunque, se ci sono altre notizie, noi
siamo ben contenti. Così come è interessante sentire che, a
proposito di una mozione che noi abbiamo presentato assieme ai
colleghi del Movimento Cinque Stelle sulle
adaptations
della
scuola, a quanto ci è stato detto adesso dal collega Guichardaz, si
aprirà una riflessione, che noi immaginiamo comporterà il fatto di
non applicarle immediatamente. Quindi si va nella direzione di
accettare la nostra mozione, se non abbiamo capito male le parole
del collega Guichardaz, ma mi sembrava che fossero espresse in
italiano chiaro.
Tutto questo dibattito è interessante, perché mi chiarisce un
ricordo di quando andavo a scuola e studiavo i filosofi sofisti
che, con gli strumenti della retorica e della dialettica,
riuscivano ad affermare tutto e il contrario di tutto, senza andare
a toccare la natura vera delle cose. Oggi il collega Chatrian e i
consiglieri che mi hanno preceduto hanno citato alcuni passi, ma io
credo che tutti si ricordino ancora di certi toni e di certe dita
levate nei confronti del Governo. Ricordo che chi allora era un
accanito contrappositore di questo sistema, mi sembra che oggi
invece abbia fatto ben altro che il salto della quaglia!
Al di là di questo, abbiamo ascoltato con attenzione le parole
del presidente Rollandin, quando all'inizio ha detto che questa si
prospetta come una scelta ambiziosa, rispettosa ma anche difficile.
Noi su questo abbiamo diverse perplessità, perché a noi sembra che
la scelta di ambizioso abbia solo il fatto che risponda e soddisfi
ambizioni che nulla hanno di ampio respiro, se non di questioni
molto pragmatiche che sono già state citate in precedenza. Sulla "
scelta rispettosa" è già stato detto quasi tutto, perché in realtà
quello che era stato sancito dai cittadini con le elezioni del
2013, alla fine di questa legislatura sarà completamente cambiato,
quindi non lo vediamo questo rispetto nei confronti dei cittadini.
Pur sapendo che non esiste vincolo di mandato, però il confine tra
la spregiudicatezza e il fatto che non esista un vincolo di mandato
è molto labile, e noi ne abbiamo una prova concreta oggi in quello
che succede in quest'aula.
Condivido in parte l'amarezza e la delusione politica che è già
stata espressa dalla collega Morelli, perché noi vediamo oggi che
la storia si ripete. Il copione che è stato seguito quando ci fu
l'entrata in maggioranza del PD, oggi si ripete e, dal nostro punto
di vista, quello è stato il primo momento di scardinamento di un
progetto che era chiaro, presentato agli elettori, credibile e
realizzabile, ma che forse non si è voluto aspettare il momento
giusto per attuare veramente. Si sono preferite altre strade più
rapide, alle quali però noi del gruppo ALPE riteniamo di non voler
aderire, pur nel rispetto delle scelte che gli altri colleghi
vorranno fare, perché giustamente ognuno a casa propria decide e fa
quello che crede, rispondendone ai propri elettori. Noi manteniamo
una coerenza che era già stata espressa allora con quel progetto
per la Valle d'Aosta e che ci sembra, numeri alla mano, gli
elettori avevano valutato molto positivamente, perché se vi
ricordate a inizio legislatura erano molto poche le preferenze che
distinguevano un progetto dall'altro.
Il Presidente parla di una scelta difficile. Noi capiamo che lo
sia, perché aver dovuto intervenire addirittura sull'Ufficio di
Presidenza per sistemare delle caselle, che altrimenti forse non
avrebbero consentito di trovare un accordo, è stato probabilmente
veramente difficile. Andare a toccare addirittura una figura
istituzionale importante come quella del Presidente del Consiglio,
in un patto che nulla ha di istituzionale e che doveva essere di
garanzia per tutti, per noi è un fatto grave.
Sul programma è già stato detto molto, ma lasciatemi ribadire
che ha molti
déjà vu
, anzi in parte alcune cose sono già
state realizzate, quindi non lo si può presentare come qualcosa di
nuovo. Per il resto è un programma generico e vago, ma questo è già
stato detto: sfido chiunque qua dentro a dirsi contrario alle cose
che vengono enunciate, ma non si dice niente né sul come sarà
declinata la realizzazione, né sui tempi.
La collega Certan ha già detto del richiamo ai valori fondanti
della Repubblica e della Resistenza. In questi giorni sto leggendo
un libro che si intitola
Possa il mio sangue servire
, che è
una raccolta di testimonianze: mi sembra che le lettere di quei
condannati a morte durante un periodo tragico della storia
d'Italia, stridano un po' con quello che si vuol far passare oggi
come alta politica e alti valori. A noi riesce veramente difficile
trovare un legame tra questi due passaggi e forse veramente
bisognerebbe valutarli con due pesi diversi.
Concludo, perché non voglio annoiare oltre. Noi, come ha detto
il collega Cognetta, siamo l'opposizione e continueremo a farla,
coerentemente con quanto è stato il nostro mandato, ma vorrei
ribadire che per noi del gruppo ALPE l'opposizione non è il fine.
Noi non siamo qui solo per fare opposizione, perché noi vorremmo e
crediamo, anche con il progetto che oggi è tramontato, di indicare
una proposta diversa per la Valle d'Aosta. Noi cerchiamo di
lavorare su questo progetto, cercando di parlare a tutti coloro che
sono scontenti della politica, delusi da questo sistema di fare,
che scava ancora una volta un solco ancora più profondo tra
quest'aula e i cittadini che sono fuori.
Abbiamo apprezzato e trovato una speranza nelle parole del
consigliere Gerandin. Ci vengono in mente - visto che si sono fatte
tante citazioni - le parole di Leonardo Sciascia ne
Il giorno
della civetta
, dove alla fine gli uomini vengono presi e
valutati per le scelte che fanno; e il futuro ci dirà quali saranno
state le scelte più giuste. Comunque, augurando un buon lavoro alla
neonata maggioranza, noi del gruppo ALPE cercheremo di lavorare e
di dare una prospettiva nuova, non solo a coloro che si riconoscono
e si sono già riconosciuti nel nostro movimento, ma anche a tutti
gli altri che vorrebbero davvero sperare in un progetto nuovo e in
una Valle d'Aosta diversa.
Presidente -
Ha chiesto la parola il consigliere Farcoz,
ne ha facoltà.
Farcoz (UV) -
Je crois que le débat de ce matin ait été
riche de contenus et que les positions soient plutôt claires.
Permettez-moi une réflexion globale, que je voudrais conduire à
conclusion de ce débat général. Personnellement, je crois que, si
la politique a un sens, c'est bien celui d'unir et non pas celui de
séparer. Ce but d'union est atteint si la discussion est sur les
idées, sur les contenus et sur les programmes. Je pense que plus
que jamais, en ce moment où non seulement la crise économique met
en difficulté notre système, notre Région a la nécessité de trouver
des ententes fortes pour procéder dans la direction d'achever les
projets entrepris au cours de ces années et d'en commencer
d'autres, en tenant en considération la potentielle opportunité
d'entreprendre la modification du Statut, qu'on verra en
automne.
La Vallée d'Aoste, dans son histoire autonomiste a vécu des
moments éclairés et des moments plutôt sombres. Chaque fois qu'elle
était profondément partagée à son intérieur, sa faiblesse
ressortait à l'extérieur, là où les amis - nous les connaissons -
sont toujours moins nombreux, tandis que ceux qui voudraient voir
la Vallée d'Aoste affaiblie à Région ordinaire ou même partie
provinciale d'une macro-région Piémont-Ligurie sont toujours plus
nombreux. À mon avis, nous ne devons pas regarder avec attention
seulement au panorama italien. L'Europe est là, avec toutes ses
difficultés, mais elle continue à décider et ceux qui décident sont
présents en Europe, tandis que nous pour le moment ne sommes pas
présents. C'est pour cela que notre Région ne pourra plus se
permettre de ne pas avoir un représentant au sein du Parlement
européen. Donc, je souligne la nécessité de se mettre ensemble pour
travailler dans la direction que le programme indique, rien de
plus, rien de moins.
Concludo dicendo che il programma è stato già ampiamente
dibattuto nelle commissioni politiche e attraverso i passaggi
interni ai partiti. In quelle sedi è stato possibile approfondire e
verificare quale sia l'autenticità di questo programma, che
riprende parte del passato e porta dei punti innovativi sui quali
lavoreremo in questa legislatura e anche nelle prossime.
Presidente -
Ha chiesto la parola il consigliere Marquis,
ne ha facoltà.
Marquis (SA) -
Ho ascoltato con grande interesse il
dibattito che si è svolto questa mattina e credo che da parte di
tutti sia emerso che stiamo vivendo un momento difficoltoso: una
delle legislature più difficili dal dopoguerra a oggi, per le
problematiche che ci troviamo ad affrontare sotto il profilo
socioeconomico, non solo politico. Il momento è difficile perché
viviamo l'onda lunga di una recessione pesante, intensa e che ha
portato con sé anche un cambiamento che tuttora è in atto: un
cambiamento che riflette sulle abitudini, sui comportamenti, sul
modello culturale, sul modello di produzione del lavoro, sul
modello economico. Quindi questo è un prototipo di cambiamento che
chiede anche delle risposte, una spinta propulsiva nuova, chiede
delle riforme che devono venire sia sul piano locale, sia con
riferimento alle tematiche di interesse in quanto cittadini
italiani di più ampio respiro e di più ampia portata. Saremo
chiamati nei prossimi mesi a delle decisioni importanti anche sulla
revisione dell'architettura dello Stato, con il referendum
confermativo. Io credo che tutto questo - come è stato già
sottolineato da qualcuno che mi ha preceduto - richiede di
condividere, di unirsi e di affrontare insieme delle
responsabilità.
Noi abbiamo intrapreso un percorso in esito alle elezioni
regionali del 2013, che ci ha visti impegnati in coalizione con
l'Union Valdôtaine in una competizione difficile, dai toni anche
aspri e dove l'esito è stato una vittoria di misura (18 a 17) che
ha contraddistinto l'inizio di legislatura. Non è stato facile per
nessuno e credo che questo abbia anche contribuito a limitare i
risultati dell'azione amministrativa della prima parte di
legislatura. Abbiamo proceduto in seguito a rivedere l'alleanza, ad
aggiornarla con il nuovo progetto e con l'integrazione del Partito
Democratico: c'è stata un'intesa per il Comune di Aosta, alla quale
ha poi fatto seguito un accordo di estensione della maggioranza
regionale e oggi ci troviamo a suggellare un nuovo percorso, grazie
alla disponibilità dell'Union Valdôtaine Progressiste a
confrontarsi e condividere il percorso che questa maggioranza ha
intrapreso nel 2013, superando il progetto alternativo che aveva
ispirato la sua precedente azione. Oggi arricchiamo il nostro
percorso e il nostro progetto con un nuovo soggetto. Tale
disponibilità è stata valutata positivamente dalle forze politiche,
Union Valdôtaine, Stella Alpina e Partito Democratico, in quanto
l'Union Valdôtaine Progressiste ha dimostrato di fare una scelta
coraggiosa, oserei dire, anche difficile da rappresentare ai
cittadini - come qualche esponente prima del medesimo movimento ha
spiegato - ma che io credo porterà loro dei frutti positivi. Non
ritengo che questo possa essere considerato un suicidio
politico.
La Stella Alpina nell'occasione di questo confronto che ha
portato all'aggiornamento del programma, ha posto sul tavolo
costituito dalle forze politiche il proprio contributo di idee e
proposte per il rilancio dell'economia e del lavoro in Valle
d'Aosta, in un'ottica politica inclusiva. Tutta una serie di
proposte che sono state prima dibattute, poi recepite
nell'aggiornamento del programma e che infine sono state discusse
nel nostro recente congresso del movimento, un congresso direi
straordinariamente partecipato: più di quattrocento persone. Queste
proposte erano state condivise in quella sede ed erano frutto del
lavoro di commissioni che hanno elaborato idee raccolte in vari
incontri territoriali.
La condivisione programmatica ha poi portato alla definizione
del nuovo assetto politico, che oggi sottoponiamo all'attenzione
del Consiglio. In questo contesto, Stella Alpina immaginava in
un'ottica di oggettiva equità il mantenimento delle posizioni di
responsabilità attuali. Tuttavia, a fronte della difficoltà di
riconoscerci il legittimo mantenimento dello
status quo
,
abbiamo accettato con sacrificio di privilegiare la coerenza e
l'adesione a un progetto politico di collaborazione con l'Union
Valdôtaine che nasce da lontano, anteponendo questi obiettivi alle
gratificazioni che derivano dal ricoprire dei ruoli apicali. La
coerenza del nostro comportamento nasce dal rispetto verso gli
elettori che ci hanno sostenuto nelle elezioni del 2013 e che hanno
validato questo progetto, nella consapevolezza che i valdostani
sapranno apprezzarlo e giudicarlo.
È questo altresì un momento difficile per la politica, un
periodo in cui la disaffezione dei cittadini è forte. Il populismo
fa sempre più proseliti: è sempre facile agitare lo stomaco dei
cittadini, ma più difficile è proporre delle soluzioni ai problemi
che questi avanzano. Con questa scelta noi riteniamo di dimostrare
ai valdostani che alla Stella Alpina sta a cuore il futuro della
Valle d'Aosta. Per questo motivo, come dicevo prima,
responsabilmente abbiamo sacrificato la rappresentatività in questa
fase e in quest'occasione e, a titolo personale e anche a nome del
gruppo, ringrazio il Presidente del Consiglio dimissionario Marco
Viérin per il lavoro che ha fatto nel periodo in cui ha ricoperto
questa carica in un clima di grande difficoltà. Ringrazio anche il
collega Fosson che con le sue dimissioni rende possibile la
concretizzazione di questo progetto. Così come ha detto stamattina
nella relazione illustrativa il Presidente, credo che trattasi di
una scelta ambiziosa, coraggiosa, difficile e responsabile.
Il programma che è stato presentato, a mio avviso contiene una
serie di iniziative interessanti e di estremo interesse per la
Valle d'Aosta. Sono iniziative finalizzate a ridare competitività
alla nostra economia e a migliorare l'attrattività, perché è solo
migliorando la situazione economica che si può pensare di creare
del nuovo lavoro, dare soddisfazione alle esigenze dei giovani,
alle loro aspettative e di coloro che sono fuorusciti dal mondo del
lavoro, che si trovano in uno stato di disoccupazione e in momenti
di difficoltà. Alcune iniziative di questo programma credo che
siano di ampia portata: parliamo di utilizzo nel modo più efficace
possibile dei fondi europei e tutti sappiamo quanto oggi questi
pesino e incidano nella gestione dell'economia della nostra
regione. In un contesto nazionale sempre più difficile sotto il
profilo dei finanziamenti, questi rivestono un'importanza via via
crescente. Non è sicuramente facile utilizzarli e questo richiede
una grande burocrazia e l'aggiornamento dei modelli di gestione,
che sono sempre più complicati, per assolvere alle esigenze che
vengono indicate a monte. Però è una strada inevitabile, quella di
continuare nella ricerca di queste risorse che sono disponibili, ed
è quindi necessario rendersi sempre più operativamente capaci nella
loro gestione.
A livello trasversale, si parla molto di reti. "Sostegno e
rafforzamento delle attività culturali, messa in rete dei beni
culturali": tutto questo sottintende che occorre fare sistema. Fare
sistema è importante, perché noi abbiamo delle eccellenze sul
territorio, delle eccellenze imprenditoriali, delle eccellenze
sotto il profilo delle risorse paesaggistiche, naturali,
architettoniche e dei beni archeologici: bisogna avere la capacità
di mettere tutto questo in rete, per creare delle sinergie utili
che possano aggiornare il valore del nostro prodotto
complessivo.
Credo che nella medesima direzione di andare a guardare a un
orizzonte temporale più lungo, siano da considerare le idee e i
programmi sull'infrastrutturazione ferroviaria.  Oggi tutto
questo merita una discussione e non ci sono ancora delle risorse
disponibili, però bisogna partire dai sogni, per trasformarli in
idee e poi in progetti. Questo ritengo che sia un passo
fondamentale per migliorare l'attrattività della nostra regione,
soprattutto sotto il profilo turistico, perché i nuovi modelli di
infrastrutturazione consentono di avvicinare delle regioni e delle
aree del mondo, ma nel contempo, per chi non si aggancia
all'innovazione, la distanza aumenta e si rischia di finire fuori
mercato. Credo che questo sia un aspetto da non sottovalutare e da
guardare con attenzione, perché dobbiamo riuscire a essere
collegati con le reti metropolitane in modo moderno e sicuramente
più agevole, anche nel rispetto delle attese e delle aspettative di
coloro che vengono a frequentare la Valle d'Aosta per motivi
turistici, o in considerazione delle esigenze dei pendolari di
muoversi quotidianamente dalla Valle d'Aosta verso Torino.
Il miglioramento del sistema creditizio: sono state prese di
recente tante iniziative a favore dei settori produttivi. Credo che
anche qui bisognerà fare ancora maggiori riflessioni, perché
occorrerà vedere se è possibile sostenere le nuove modalità di
lavoro. L'economia sta andando avanti, tutti i giorni nascono dei
nuovi modelli e dei nuovi settori di attività che spesso e
volentieri non hanno delle risposte sotto il profilo legislativo,
quindi bisogna anche che la politica riesca a velocizzare i suoi
modelli gestionali e di risposta sotto il profilo legislativo nei
tempi che il mercato e il settore privato richiede. Abbiamo
evidenziato un contributo sulle libere professioni: bisogna anche
qui fare delle valutazioni, perché si tratta di riuscire a favorire
la creazione di reti tra tutti i soggetti che operano in questo
settore, in cui a seguito di anni di investimenti siamo riusciti a
creare delle professionalità e a formare delle competenze che
rischiano, qualora non si uniscano e non mirino anche a dei mercati
muovi - bisogna aprirsi anche fuori dalla Valle d'Aosta - di
dissiparsi, andando a dequalificare il capitale umano che abbiamo a
disposizione.
Credo che qui ci siano tante cose - come è stato sottolineato da
coloro che sono intervenuti - che richiedono una visione nuova, un
modello condiviso e la capacità di fare delle riforme coraggiose,
delle riforme che chiaramente chiedono il contributo di tanti. Noi
parteciperemo fattivamente a questo progetto di governo aggiornato
e a questa sfida, per il tramite del nostro gruppo consiliare e del
rappresentante che abbiamo nel Governo regionale, anche presentando
delle iniziative legislative in attuazione delle linee e dei punti
programmatici.
Ciascuno di noi in questo frangente ha dovuto confrontarsi
all'interno dei propri gruppi. Ho ascoltato anche le parole del
collega Gerandin, la relazione del capogruppo Bertschy e credo che
dalle loro parole sia emersa la voglia di contribuire a un progetto
di sostegno della Valle d'Aosta e nell'interesse dei valdostani che
ci deve portare a lavorare in modo concreto, anche con dei metodi
nuovi, a fare della programmazione, della gestione, delle verifiche
di monitoraggio sui risultati che saranno raggiunti, ossia a fare
qualche
pit stop
durante il percorso. Noi diamo fiducia alle
parole del presidente Rollandin, riguardo alla visione prospettica
che è stata rappresentata e agli impegni che sono stati presi in
ordine all'attuazione del programma. Concordo infine con le parole
che sono state espresse poc'anzi dal collega Guichardaz che
comunque, da quanto emerso nel dibattito e anche da posizioni che
non erano preventivate, probabilmente bisognerà anche fare delle
valutazioni di tipo politico.
Dalle ore 12:46 assume la presidenza il presidente Marco
Viérin.
Presidente -
Siamo arrivati alle ore 13:00, sospendo i
lavori.
Si riprende nel pomeriggio alle ore 15:30.
La seduta termina alle ore 12:58.
