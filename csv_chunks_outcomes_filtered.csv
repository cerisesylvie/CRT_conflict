ID_file,leg,date,class,obj_pos,language,ID_cons,year_birth,gender,group,position,length,chunk
47804,XVI,02/10/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,184.0,1977.0,M,FP-PD,2,9295,"Il disegno di legge oggetto di questa relazione reca: ""Disposizioni straordinarie e urgenti per il reclutamento di vigili del fuoco, capisquadra e capireparto del Corpo valdostano dei vigili del fuoco"". L'urgenza del presente disegno di legge è determinata dalle carenze di organico del Corpo valdostano dei vigili del fuoco che rendono necessario avviare ed espletare al più presto le procedure di reclutamento. Nelle more del processo di revisione organica della legge regionale 37/2009, avviato con legge regionale 26 marzo 2024 n. 3, che prevede l'istituzione del comparto di sicurezza e soccorso Valle d'Aosta, vengono introdotte con questo provvedimento disposizioni derogatorie rispetto alle previsioni normative di cui agli articoli 42, in merito al reclutamento dei vigili del fuoco professionisti, all'articolo 43, in merito al reclutamento di capisquadra e capireparto, e all'articolo 45, in merito alla riserva dei posti e valutazione dei titoli. L'obiettivo della norma è quello di consentire un celere e semplificato espletamento delle procedure concorsuali, in un'ottica di semplificazione e in linea con quanto previsto dalla normativa statale vigente, le prove d'esame per il reclutamento dei vigili del fuoco si limitano alle sole prove motorie e attitudinali. Viene attribuito un punteggio per il solo possesso di patente di guida superiore alla B e gli accertamenti sanitari dei requisiti di idoneità fisica e psicoattitudinale sono espletati prima dell'assunzione solo nei confronti dei candidati vincitori. Per il concorso da caposquadra, la selezione avverrà per soli titoli, senza alcuna prova d'esame e sarà seguito da un corso di formazione. Per quanto riguarda l'avanzamento alla qualifica di caporeparto, la selezione avverrà al pari di quanto già previsto in ambito statale a ruolo aperto, mediante una semplice procedura di progressione interna nel limite dei posti disponibili. Il disegno di legge si compone di sette articoli: l'articolo 1 illustra l'oggetto e le finalità del presente disegno di legge, precisando che le norme derogatorie si applicano alle procedure concorsuali avviate ed espletate entro e non oltre il 31 dicembre 2026. L'articolo 2 disciplina, in deroga agli articoli 42 e 45 della legge regionale 37/2009, la procedura selettiva per titoli ed esami per il reclutamento dei vigili del fuoco. Con il comma 1 si disciplinano i requisiti per l'ammissione al concorso, che devono essere posseduti dai candidati alla data di scadenza del termine di presentazione della relativa domanda; in particolare viene stabilito il limite massimo di età che viene abbassata a 26 anni, in linea con quanto previsto dalla normativa statale, mentre tale limite è elevato a 38 per il personale volontario che abbia conseguito la relativa qualifica da almeno un anno alla data di scadenza del termine per la presentazione della domanda di partecipazione al concorso. I requisiti di idoneità fisica, psichica e attitudinale al servizio operativo, analogamente a quanto previsto a livello statale, sono da accertare preliminarmente all'assunzione. Il titolo di studio richiesto, anche in questo caso a differenza di quanto stabilito a livello nazionale, rimane il diploma di istruzione secondaria di primo grado in ragione dell'attuale inquadramento dei vigili del fuoco nella categoria B, posizione B2. Il comma 2 chiarisce che i requisiti devono essere posseduti alla data di scadenza del termine per la presentazione della domanda di partecipazione al concorso e che i requisiti di idoneità fisica e psicoattitudinale devono essere posseduti al momento degli accertamenti sanitari e fino all'assunzione in ruolo. Il comma 3 disciplina la riserva dei posti messi a concorso, prevedendo una riserva del 35% dei posti banditi per il personale volontario operativo del Corpo valdostano dei vigili del fuoco che abbia conseguito la qualifica di vigile volontario da almeno un anno, mentre il 45% dei posti è riservato ai volontari in ferma prefissata delle Forze armate, percentuali di riserva queste che corrispondono a quelle previste a livello statale. Il comma 4 precisa che i posti eventualmente non coperti dai candidati idonei nei posti riservati siano attribuiti ad altri concorrenti idonei, seguendo l'ordine della graduatoria. Il comma 5 disciplina che le prove d'esame previste siano le stesse stabilite a livello statale e sono costituite da prove motorie e attitudinali. Il comma 6 prevede unicamente una prova preselettiva, il cui punteggio non concorre alla formazione del voto finale del concorso. Il comma 7 prevede la valutazione, ai fini della graduatoria, così come previsto a livello statale, delle sole patenti di guida superiori alla B. Il comma 8 prevede che, a conclusione delle prove, la commissione formi la graduatoria ufficiosa del concorso sommando i punteggi delle prove d'esame ai punteggi assegnati per i titoli e la trasmetta al Dirigente responsabile della struttura regionale competente in materia di concorsi per l'approvazione della graduatoria finale. Il comma 9 prevede che, ai fini dell'assunzione a tempo indeterminato, i vincitori debbano frequentare e superare con esito positivo il corso di formazione previsto. Il comma 10 prevede, in linea con quanto già previsto, l'assunzione per chiamata diretta dei familiari del Corpo valdostano dei vigili del fuoco deceduto o divenuto inabile durante il servizio tramite l'accesso diretto al primo corso di formazione utile. Il comma 11, infine, precisa che l'Amministrazione regionale, oltre che l'Azienda USL della Valle d'Aosta, possa avvalersi anche delle commissioni mediche previste per i medesimi accertamenti sanitari e del personale appartenente al Corpo nazionale dei vigili del fuoco. L'articolo 3 prevede che il reclutamento dei capisquadra avvenga mediante un concorso interno per soli titoli e il superamento di un corso di formazione professionale. Il reclutamento sarà riservato al personale professionista con un'anzianità di servizio effettivo di 12 anni dall'assunzione nella qualifica di vigile del fuoco, comprensivo del periodo di servizio prestato nell'ambito del corso di formazione iniziale. Il comma 2 stabilisce che non è ammesso al concorso il personale destinatario di una sanzione disciplinare pari o più grave della multa, erogata nel biennio antecedente la data di pubblicazione del bando o di una sentenza irrevocabile di condanna per delitto non colposo o di una misura di prevenzione. Il comma 3 prevede che per la valutazione dei titoli sia costituita una Commissione tecnica composta da almeno un dirigente dell'Amministrazione regionale, con funzioni di presidente, e da almeno un componente tecnico, di qualifica non inferiore a quella di ispettore antincendi. Il comma 4 prevede che, ai fini della definizione dei titoli ammessi alla valutazione per la formazione della graduatoria per l'ammissione al successivo corso di formazione professionale, si applichino i regolamenti del Ministero dell'interno, precisando che i titoli di studio non sono tra di loro cumulabili, che verrà considerato esclusivamente il titolo di studio più elevato e, in caso di titoli non coerenti con l'attività professionale del caposquadra, i punteggi siano ridotti della metà. Il comma 5 stabilisce i criteri di preferenza in caso di parità di punteggio. Il comma 6 prevede che al corso di formazione professionale per caposquadra acceda un numero di candidati pari al numero dei posti messi a concorso, seguendo l'ordine della graduatoria. Il comma 7 prevede che l'effettuazione delle attività di formazione e aggiornamento sia organizzata dal Corpo nazionale dei vigili del fuoco e si svolga con le modalità e nelle medesime date e sedi previste per il personale appartenente al Corpo nazionale, definendo altresì le cause di esclusione dei candidati dal corso o dall'esame finale. Il comma 8 disciplina i casi di espulsione dal corso di formazione. Il comma 9 prevede lo svolgimento di un esame finale del corso di formazione con le modalità stabilite per il reclutamento del Corpo nazionale dei vigili del fuoco e prevede che la graduatoria finale di merito sia formata dalla medesima commissione tecnica, di cui al comma 3, sulla base del punteggio riportato dai candidati nell'esame di fine corso, come comunicato dagli uffici competenti, e sia approvato dal Dirigente della struttura regionale competente in materia di concorsi. L'articolo 4 disciplina l'avanzamento della qualifica di caposquadra alla qualifica di caporeparto, che avverrà mediante una procedura di progressione interna riservata a coloro che hanno maturato dieci anni di effettivo servizio nella qualifica di caposquadra. L'articolo 5 rinvia, per tutto quanto non disciplinato ed erogato dalla presente legge, alle disposizioni di cui alla legge regionale 37/2009, al regolamento regionale 1/2000 e al regolamento regionale 1/2013. Gli articoli 6 e 7 recano rispettivamente la clausola di invarianza finanziaria e la dichiarazione d'urgenza. La II Commissione consiliare permanente, riunitasi in data 16 e 23 settembre, ha preso in esame il disegno di legge 156, presentato dalla Giunta regionale in data 11 settembre 2024, concernente: ""Disposizioni straordinarie e urgenti per il reclutamento del Corpo valdostano dei vigili del fuoco"" e ha espresso a maggioranza parere favorevole."
47804,XVI,02/10/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,156.0,1976.0,F,PCP,4,5134,"Questo disegno di legge per il reclutamento del personale del Corpo regionale dei vigili del fuoco arriva in straritardo, in una situazione di grave carenza di personale più volte segnalata all'interno di quest'aula, una carenza di personale legata a diverse ragioni, intanto l'ultimo concorso svolto del 2012, a differenza di quanto è avvenuto a livello nazionale, dove dal 2012 a oggi sono stati ben dieci i concorsi espletati... e dovuto anche al fatto che pochi anni fa era stata riaperta la graduatoria dell'ultimo concorso, ma anche lì si è deciso di non assumere tutto il personale risultato idoneo, ma di portare a scadenza la graduatoria senza l'assunzione di tutto il personale. Nella relazione si legge che tra gli obiettivi c'è l'armonizzazione dello stato giuridico e trattamento economico del personale del Corpo valdostano dei vigili del fuoco all'omologo nazionale, ma rileviamo in questo senso diverse incongruenze, a partire dal titolo di studio di accesso, che risulta inferiore rispetto a quello previsto dal livello nazionale, da noi si continua a indicare il diploma di scuola secondaria di primo grado, anziché quello di secondo grado e, di conseguenza, anche la qualifica è inferiore, sappiamo che da noi, come è stato detto, rientrano nella categoria dei B2. Si abbassa poi l'età - e questo sì per armonizzare con il livello nazionale - a 26 anni, anziché ai 32 previsti nella legge regionale 37/2009, ma poi viene innalzata invece a 38 anni l'età rispetto ai volontari, che, a livello nazionale, è di 37, quindi anche, sotto questo punto di vista, non capiamo come mai si allinei una e non l'altra. Rileviamo però... e questo è l'oggetto del nostro primo emendamento... quindi li presenterò già in discussione generale, senza presentarli successivamente, che la sommatoria delle due cose, ossia l'abbassamento da 32 a 26 anni e il fatto che per 12 anni non vi siano stati concorsi, fa sì che tre annate di ragazzi valdostani, quelle del 1995, 1996 e 1997, non hanno potuto partecipare al concorso precedente perché erano troppo giovani e non potranno partecipare a questo concorso perché sono troppo vecchi. Nel nostro emendamento si richiede di inserire, proprio per dare la possibilità a chi non l'ha avuta nel concorso precedente, di poterlo fare in questo momento, quindi innalzando quell'età da 26 a 29 anni, sperando poi di avere dei concorsi invece molto più puntuali e quindi correttamente mantenere quella data di 26 anni, come è previsto a livello nazionale. Non si prevede poi una cosa interessante all'interno del decreto legislativo 127/2018, che è quella del reclutamento nelle carriere di capisquadra e di capireparto di un'unificazione prevista in questo decreto e proprio su questo abbiamo presentato gli altri due emendamenti che sono volti ad armonizzare anche sotto quest'aspetto il Corpo valdostano dei vigili con gli omologhi nazionali, consentendo realmente una progressione di carriera. Parliamo sovente di vigili del fuoco, è passata una legge per inserirli nel comparto sicurezza, sappiamo però che c'è ancora in ballo tutta la questione dell'equiparazione previdenziale e soprattutto la modifica della legge regionale 37/2009 che ci era già stata consegnata, perché aveva avuto un iter all'interno di un gruppo di lavoro appositamente costituito, ma a un certo punto invece è stato affidato, credo per una cifra sui 50 mila euro, uno studio esterno per verificare la congruità di quanto fatto. Su questo abbiamo presentato un ordine del giorno per impegnare il Presidente della Regione a venire in audizione ad aggiornarci sia rispetto ai lavori della Commissione paritetica sulla questione dell'equiparazione, sia rispetto alla revisione della legge 37/2009 proprio per l'armonizzazione dello stato giuridico e del trattamento economico del personale del Corpo valdostano dei vigili del fuoco a quello omologo del Corpo nazionale. Faccio un ultimo inciso perché all'interno delle audizioni con i sindacati c'è chi ha parlato di meritocrazia e credo sia corretto citare il principio di meritocrazia; dall'altra parte crediamo - e ne siamo fermamente convinte - che il fatto che i nostri vigili continuino ad avere un livello d'istruzione inferiore rispetto agli omologhi nazionali ci deve in qualche modo far pensare, perché lo si può vedere tranquillamente dalle prove di concorso che vengono fatte a livello nazionale: il vigile del fuoco non è più semplicemente quello che spegne un incendio, ma è una persona che deve avere conoscenze anche di fisica e di chimica importanti proprio per gli interventi che va a fare all'interno delle abitazioni, nei casi di incidenti stradali e via dicendo, tenendo conto poi che tutti i corsi di formazione verranno svolti insieme a quelli omologhi nazionali, quindi con una disparità di competenze che, in qualche modo, bisognerà colmare. L'auspicio quindi è che sia l'ultimo concorso pensato in questo modo e che si possa veramente arrivare a una vera armonizzazione con il Corpo nazionale. Naturalmente il nostro voto dipenderà molto anche dal voto sugli emendamenti, quindi aspettiamo di comprendere qual è la posizione della maggioranza."
47804,XVI,02/10/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,55.0,1978.0,M,RV,6,2332,"Su questo disegno di legge 156, per quanto riguarda il reclutamento urgente del personale del Corpo valdostano dei vigili del fuoco, dei capisquadra e dei capireparto, come gruppo Rassemblement Valdôtain, condividiamo ovviamente questa necessità e quest'urgenza, quindi siamo a favore di questo disegno di legge, di questo percorso. Possiamo già anticipare anche in discussione generale, che, per quanto riguarda gli emendamenti del gruppo PCP, caso per caso li voteremo in base a come saranno presentati e come il nostro gruppo riterrà più opportuno, invece sosterremo l'ordine del giorno che hanno presentato le colleghe. Come gruppo Rassemblement, abbiamo presentato anche noi un emendamento alla lettera del comma 1 dell'articolo 2 del disegno di legge: le parole ""da almeno un anno"" sono soppresse e in egual modo alla lettera a) del comma 3 del medesimo articolo le parole ""da almeno un anno"" sono soppresse, cioè l'emendamento si propone di dare la possibilità di partecipare alla procedura di reclutamento nel Corpo valdostano dei vigili del fuoco a tutti coloro che hanno conseguito, alla data di scadenza del termine per la presentazione della domanda di partecipazione al concorso, la qualifica di appartenente al personale volontario operativo dei vigili del fuoco, questo in quanto sono state fatte diverse osservazioni dove il percorso, per ottenere quest'importante qualifica, è un percorso che richiede un anno e mezzo, se non più, di tempo dove vengono dedicate comunque tante ore, tanto sacrificio e impegno da parte di questo personale volontario, che, con grande passione, ambisce a ottenere questa qualifica facendo dei corsi sia a livello tecnico, sia a livello teorico per ottenere e raggiungere quest'obiettivo. Diciamo quindi che riteniamo che in questo percorso così lungo per noi sarebbe opportuno togliere questo limite dell'anno dell'ottenimento della qualifica per dare la possibilità anche a tutte queste persone che si sono impegnate nel tempo di rientrare nel caso specifico della legge. Questo è anche, in egual modo, per andare in quella direzione di agevolare l'ingresso di forze più giovani, si tratterà anche solo di un anno e mezzo o poco più, però anche questo è un passaggio che noi riteniamo potrebbe essere preso in considerazione, una buona opportunità per migliorare il disegno di legge."
47804,XVI,02/10/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,171.0,1995.0,M,LEGA VDA,8,6273,"Già dal titolo si capisce che qualcosa non va: ""Disposizioni straordinarie e urgenti per reclutamento di vigili del fuoco"". Disposizioni straordinarie e urgenti, erano anni, appunto, che si aspettava un provvedimento del genere e, purtroppo, in quest'ultimo anno di legislatura diverse volte sentiremo queste formule ""disposizioni straordinarie e urgenti"", perché ovviamente in qualche maniera bisognerà cercare di mettere delle toppe a tutta una serie di questioni a cui in questi quattro anni, - il prossimo anno cinque - non si è riusciti a dare delle risposte. È ovvio che tutto rientra nella riforma della legge 37/2009, però, attenzione, che non si rischi di fare ciò che sta capitando, per esempio, sui segretari comunali, per cui si va avanti di leggina in leggina, di rattoppo in rattoppo, e si arriva a un certo punto in cui c'è una confusione talmente grande che nessuno capisce più niente. È ovvio che qua, anche su questo tema, sappiamo che in ballo ci sono varie questioni che non dipendono solamente da questo Consiglio, la Paritetica è assolutamente coinvolta, però anche su questo tema c'è questo rischio, perché colpiscono un po' le tempistiche dell'arrivo in aula di questo disegno di legge, è un'emergenza questa che esiste da anni, è stato scaricato in Giunta, portato in Commissione, analizzato veloce, portato al voto ed è qui in aula. Un disegno di legge che per molti aspetti è condivisibile, per carità, nessuno viene a dire qua che è un qualcosa che non può essere condiviso, l'abbiamo visto in audizione, i sindacati che, bene o male - che in genere anche su queste questioni sono sovente molto divisi -, concordavano sul senso di base di questo provvedimento, ma le tempistiche colpiscono perché è stato fatto tutto molto veloce e arriva a un anno dalle elezioni, quando quest'emergenza si sa da un sacco di tempo. Poi, per carità, il fatto che noi diremo a voi che certi provvedimenti li fate perché arrivano le elezioni, che voi direte a noi che certi provvedimenti li facciamo perché arrivano le elezioni sarà purtroppo un refrain che da qui alla fine dell'anno ci vedrà sicuramente protagonisti, però credo che alla fine saranno i vigili del fuoco a valutare in questi cinque anni qual è stato l'impegno dei membri del Consiglio, non solo della Giunta e del Governo, in merito ai loro interessi e credo che la risposta sia alquanto chiara in merito all'interesse che c'è stato da parte di quest'Aula verso di loro, perché diciamocelo chiaramente: a qualcuno i vigili del fuoco professionisti non stanno simpatici, è un dato di fatto su alcune questioni. Soccorso pubblico in alcuni ambiti, non apriamo quel capitolo perché ne avremo modo sicuramente, la questione degli elicotteri e quant'altro, quindi che da parte di qualcuno non ci sia una simpatia per i vigili del fuoco è qualcosa di acclamato, però ovviamente non si poteva arrivare a fine legislatura con solamente la legge sul comparto sicurezza, bisognava in qualche maniera dare un altro tipo di risposta, che, ovviamente, ha a che fare anche sull'intervento per la popolazione, perché qui avere una carenza di organico porta a delle difficoltà sicuramente di lavoro anche all'interno della Caserma, perché avere una carenza di 24 vigili del fuoco dal 2014 non è assolutamente di poco conto e appunto c'era il rischio che anche magari a livello di popolazione ci potessero essere delle lacune per quanto riguarda gli interventi. Questa quindi è una legge assolutamente necessaria che arriva in ritardo, per cui sono stati proposti anche degli emendamenti che proveranno, in qualche maniera, a migliorare alcune questioni che sono uscite fuori anche, per esempio, in Commissione, senza andare magari a toccare questioni più di principio che riguardano anche l'armonizzazione con il Corpo nazionale, appunto reclutamento, rimpolpamento dell'organico, reclutamento di capisquadra e capireparto e abbiamo visto i sindacati in Commissione essere abbastanza concordi sull'importanza di una legge del genere. Forse ci poteva essere una maggiore concertazione a monte con i vigili del fuoco in modo da evitare anche magari queste piccole divergenze che sono uscite in Commissione, che per noi non saranno di certo determinanti per modificare la nostra volontà di voto, che sarà assolutamente positiva, perché è necessario portare avanti questo tipo di legge e portare avanti una politica di assunzione dei vigili del fuoco perché ne rimette più il servizio del cittadino. C'è però una prova, sempre in questo Consiglio, che voi come maggioranza e come Governo dovete affrontare un pochino per capire anche la vostra buona fede, che sicuramente c'è, in merito ai vigili del fuoco ed è la mozione che chiede di aprire poi un distaccamento in Bassa Valle. Con questo concorso ci sarà dell'organico in più e, dato che si è sempre nell'orbita della riforma della 37, credo che in qualche maniera sul tavolo debba essere buttata anche la riflessione sul fatto che magari sia necessario aprire un distaccamento di professionisti in Bassa Valle, perché noi vediamo che in alcune parti di alcune valli gli interventi ci mettono anche più di un'ora ad arrivare partendo da Saint-Christophe, ci sono i volontari, certamente. Su queste questioni ci sarà modo di approfondire più il tema durante la discussione della mozione, però questa è una sfida per valutare anche se c'è la volontà in qualche maniera di valorizzare, da una parte, i vigili del fuoco, dall'altra, ovviamente dare delle risposte concrete ai cittadini, perché chiedere un distaccamento in Bassa Valle, che deve essere organizzato, trovare la sede e quant'altro... per carità, nessuno chiede di aprirlo domani, però sicuramente può dare delle risposte maggiori a chi abita in un contesto che è lontano purtroppo da Saint-Christophe. Questo quindi sarò un vero banco di prova per vedere un po' la vostra attitudine al di là di questo disegno di legge, che, come ho detto, noi voteremo, non sarà assolutamente qualcosa di perfetto, però credo che sia la questione di principio alla base che deve guidare le nostre azioni. I sindacati erano concordi nell'approvare in linea di massima questa legge, lo faremo anche noi pur valutando appunto degli emendamenti che sono stati proposti in modo da rendere ulteriormente il testo migliorato."
47804,XVI,02/10/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,110.0,1962.0,M,PA,10,4908,"Con questo disegno di legge si dà finalmente una risposta concreta al problema della carenza di organico del Corpo valdostano dei Vigili del fuoco, che perdura da diversi anni e ha ormai assunto carattere di estrema urgenza. La posizione del Gruppo consiliare di Pour l'Autonomie su questa problematica è da sempre ben nota. Fin dall'inizio di questa legislatura siamo intervenuti più volte con interrogazioni e interpellanze mirate a sottolineare l'importanza di questo Corpo regionale di eccellenza e a sollecitare il Governo a porre in atto interventi e misure finalizzate a risolverne le criticità. Il Corpo valdostano dei Vigili del fuoco svolge infatti un ruolo fondamentale nel salvaguardare l'incolumità delle persone e l'integrità dei beni, prevenendo e contrastando gli incendi, ma anche assolvendo a diverse altre funzioni quali quelle di soccorso pubblico, nonché di protezione civile in occasione di eventi calamitosi ed emergenziali. In tutti i casi si tratta di interventi che devono essere caratterizzati dal requisito della tempestività della prestazione, e per cui sono indispensabili alte professionalità tecniche di contenuto specialistico e adeguate risorse umane e strumentali. Ecco che allora appare evidente come, per assolvere a detti importanti compiti con prontezza ed efficacia, il Corpo valdostano dei Vigili del fuoco debba poter contare su una dotazione di organico sufficiente a coprire tutti i turni in modo idoneo e completo. In base a quanto determinato dalla legge di stabilità regionale 2024-2026, la dotazione organica del Corpo valdostano dei Vigili del fuoco dovrebbe essere pari a 232 unità, di cui 2 dirigenti, 207 operativi e tecnici, e 23 amministrativi. Ad oggi, invece, come riferito dal Presidente della Regione nella sua risposta a un'interpellanza presentata nella seduta consiliare del 22 maggio 2024, ""il fabbisogno di personale del Corpo evidenzia carenze complessive per 32 unità, tra cui 16 vigili del fuoco, 9 capisquadra e 7 capireparto"". Una carenza importante quindi che crediamo sia interesse di tutti i presenti veder finalmente sanata per il bene della nostra comunità. È pertanto con soddisfazione che accogliamo oggi la presentazione di questo disegno di legge con cui si vanno a ridefinire le disposizioni per il reclutamento dei Vigili del fuoco professionisti, dei capisquadra e dei capireparto, adottando alcune delle linee previste dalla normativa nazionale attualmente vigente, più snelle rispetto a quelle regionali applicate nel passato, così da consentire un più celere espletamento delle procedure concorsuali. In questa situazione di estrema necessità ci appare corretto e indispensabile che al nuovo concorso per Vigili del fuoco, previsto per la primavera del prossimo anno, possano essere ammessi candidati di età non inferiore ai 18 anni e non superiore ai 26 anni - 38 anni massimo per il personale volontario operativo - in possesso di un diploma d'istruzione secondaria di primo grado e degli altri requisiti descritti dall'articolo 2. È importante anche sottolineare che, ai fini dell'assunzione a tempo indeterminato, viene mantenuta la disposizione secondo cui i vincitori del concorso devono frequentare con successo un apposito corso di formazione che inizierà entro la fine del 2025. Altrettanto corretta, a nostro giudizio, risulta l'individuazione delle percentuali di riserva dei posti messi a concorso, soprattutto quella riservata al personale volontario operativo che abbia conseguito la qualifica da almeno un anno, che viene fissata al 35%. In merito al reclutamento dei capisquadra e capireparto, riteniamo coerenti e appropriate le disposizioni fissate agli articoli 3 e 4 del presente disegno di legge. Concludendo, l'interezza di questo provvedimento normativo va nella direzione che abbiamo sempre auspicato, cioè quella di incrementare l'organico dei Vigili del fuoco valdostani al fine di assicurare alla nostra collettività interventi di emergenza e di soccorso sempre più efficaci, tempestivi e capillari. E pertanto, anticipando la nostra dichiarazione di voto, letto e approfondito il testo presentato e sentito il parere sostanzialmente favorevole che le organizzazioni sindacali hanno espresso in II Commissione il 23 settembre, il Gruppo consiliare di Pour l'Autonomie voterà in favore di questo disegno di legge. In ultimo lasciatemi esprimere la speranza che a breve la Centrale unica del soccorso riesca finalmente a poter contare sulla presenza fisica nella struttura preposta anche dei Vigili del fuoco. Non voglio riaprire una polemica che dura ormai da diverso tempo, ma voglio tornare a sottolineare come, dal nostro punto di vista, per un soccorso realmente efficiente, sia necessario che tutti gli operatori dei diversi Corpi e strutture operino in sinergia e a contatto diretto e immediato tra loro, da un'unica CUS realizzata presso opportuni spazi aeroportuali già da tempo individuati."
47804,XVI,02/10/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,110.0,1962.0,M,PA,12,81,"Visti gli emendamenti, chiederei una sospensione per una riunione di maggioranza."
47804,XVI,02/10/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,293.0,1968.0,M,UV,15,6913,"Due considerazioni in merito al dibattito, peraltro non estremamente animato, sulla questione, ma che ha sollevato alcuni aspetti che come da analisi, portano a fare due considerazioni che partono dal fatto dell'urgenza della norma. È strano che ci si stupisca se c'è necessità che poi la norma venga presentata: ci si lamenta quando non viene presentata, poi, quando viene presentata, sembra che non avrebbe dovuto esserlo perché ormai è passato così tanto tempo che fa persino strano che venga presentata. Io dico che, se si aspetta una cosa da tanto tempo, ben venga e prendiamola positivamente nel momento in cui si muove la classifica. Classifica che evidentemente va mossa, l'ultimo concorso è stato nel 2012 e quindi oggi c'è la necessità di andare a implementare un contingente di vigili del fuoco che ha delle tempistiche anche moderatamente importanti per arrivare poi all'assegnazione definitiva. Ci si è mossi quindi nelle more di una definizione della normativa complessiva di riferimento, che ha visto, con la prima approvazione del comparto sicurezza e soccorso, il tassello sul quale poi si imbastiranno e si coordineranno le due leggi di settore: quella della Forestale e quella dei vigili del fuoco, sulle quali si è iniziato a lavorare con l'apporto dei tecnici; non così per un vezzo particolare, ma perché questa nuova normativa determina il passaggio da un regime privatistico a un regime pubblicistico, che necessita di tutte le attenzioni e di tutte le formulazioni anche normative, che siano in coerenza con questo nuovo regime. All'interno della norma si è cercato di ricalcare, per semplicità di procedura, una serie di iniziative che vengono già sviluppate all'interno dei concorsi nazionali. Due considerazioni: una è relativa ai posti di riserva per i vigili del fuoco volontari che parteciperanno al percorso concorsuale, che aderiranno al bando, in questo caso si è optato per porre la massima attenzione sulle caratteristiche del nostro tessuto anche volontaristico presente sul territorio. Si è conservato, come limite di età, i 38 anni, che sono quelli già presenti sulla norma di riferimento a livello regionale, che è la 37/2009, quindi nessuna particolare variazione se non quella di far scendere da tre a un anno gli anni di effettiva partecipazione all'interno del Corpo dei vigili del fuoco volontari per una questione che riviene fondamentalmente al periodo Covid, dove c'è stato un rallentamento nelle procedure anche di qualifica, di formazione e di esami a favore dell'inserimento di nuovi elementi nel Corpo valdostano dei vigili del fuoco volontari. Perché un anno e non zero? Perché quest'agevolazione evidentemente dà la possibilità di approcciarsi al concorso con una riserva di posti e con un limite di età superiore ai 26 anni che sono presi a riferimento dalla normativa nazionale, che determina e definisce un'età congrua per la possibilità di concludere il percorso di studi e di approcciarsi in tempi corretti al percorso lavorativo, che, in ambito generale, dovrebbe durare fino a 60 anni, che è il momento in cui poi un vigile del fuoco dovrebbe andare in pensione. Il meccanismo quindi è stato avanzato per agevolare in questa fase chi purtroppo ha in questi anni ritardato un pochino la possibilità di entrare nei vigili del fuoco volontari, ma nello stesso tempo ha acquisito un patrimonio anche di conoscenza e minimo di esperienza che possa giustificare il suo agrément dal punto di vista invece delle caratteristiche di età e di riserva dei posti. Questo quindi è il meccanismo che porta a dire una deroga su una situazione già di vantaggio, però a giustificare anche che questo percorso sia dettato da un'effettiva conoscenza e un'esperienza già sul campo che possa sostenere la scelta che andiamo a fare. Dall'altra parte - e vengo anche a un'analisi degli emendamenti proposti - ci sono delle richieste di variazione: da una parte, quella dell'anno di tempo che ho già giustificato e, dall'altra, di andare a ricomprendere degli anni diversi. Sono dei ragionamenti che, come tutti i ragionamenti, hanno dei pro e dei contro e non vorrei che questi fossero animati da altre situazioni particolari che sono prese in considerazione da qualcuno per motivi che non sono proprio legati a un interesse pubblico ma ad altre situazioni. Per quanto ci concerne, reputiamo che i 26 anni siano un'età che permette l'ingresso delle nuove forze nella peggiore dei casi intorno ai 30-32 anni al massimo, perché, calcolando che si andrà a un anno per fare la selezione, il corso, che la graduatoria potrà rimanere in piedi per tre anni, potremmo andare ad assumere dei vigili ancora a 32-33 anni, il che porterebbe ad avere un'età lavorativa intorno ai 27-28 anni per arrivare ai 60 anni finali, quindi credo che la scelta proposta nella norma sia corretta e allineata alle varie situazioni. Per concludere ancora due valutazioni sul discorso che per il momento è rimasto agganciato al diploma di scuola media inferiore rispetto alle caratteristiche di inquadramento che prevedono al momento i vigili del fuoco, così come il Corpo forestale, inquadrati nella categoria B2, se non erro, e che presuppongono in questa fase, e nelle more della definizione della nuova norma, una sostanziale necessità di avere solo il diploma di scuola media inferiore, quindi questo rimane in continuità rispetto a quello che era prima. La partecipazione a questi concorsi avviene nel 90% dei casi da personale che è comunque in possesso di qualifica di diploma di scuola media superiore e una percentuale importante anche di laureati. Al netto di tutto pertanto penso che le qualifiche che ci saranno e che porteranno ad avere dei nuovi vigili del fuoco in Valle d'Aosta saranno sicuramente relative a del personale qualificato e in grado di svolgere la propria attività nel migliore dei modi anche in questa fase transitoria. Per concludere, i due emendamenti, sui quali annuncio trasversalmente un'astensione da parte della maggioranza, relativi agli avanzamenti dei capisquadra e dei capireparto, appartengono a un contesto diverso. All'interno del Corpo nazionale ci sono distaccamenti in tutta Italia, l'avanzamento automatico per anzianità sostanzialmente dei capisquadra e dei capireparto determina la possibilità di spostamento anche in altre stazioni, in altri contesti, anche geograficamente diversi da quello in cui si è svolta la propria attività e non hanno il rischio di vedere un appiattimento o comunque una presenza di tutti i capireparto quando sotto probabilmente non c'è neanche un numero pari di vigili del fuoco con un grado inferiore. È un sistema quindi che ben può adattarsi in una situazione nazionale con degli organigrammi molto più diversi, diversificati ed estesi e che non si adatta in questa fase, per cui la possibilità di vedere un passaggio automatico non può venire contemplata, ma deve essere regolata da un numero congruo di queste posizioni."
47804,XVI,02/10/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,156.0,1976.0,F,PCP,17,1695,"Alla luce di quanto detto dal Presidente, naturalmente non voteremo la norma, nonostante sappiamo benissimo che vi sia un'urgenza, quindi è sicuramente positivo che sia arrivata. Trovo invece gravissime le affermazioni fatte e assolutamente pesanti rispetto a un possibile interesse privato quando io ho ben esplicitato le motivazioni per cui nell'emendamento noi chiediamo l'inserimento di quei tre anni, perché quei ragazzi non hanno potuto partecipare nel 2012 e non potranno partecipare nemmeno oggi, quindi diamo tre annate... poi magari quando analizzerò i dati che ho chiesto rispetto al passato concorso... tenendo conto che sempre più tardi adesso i ragazzi escono dalla scuola, quindi molto probabilmente ci potrebbero essere situazioni di questo tipo, trovo gravissimo che si annuisca anche a degli interessi di tipo privato quando ci sono delle motivazioni assolutamente oggettive. Rispedisco quindi tranquillamente al mittente quanto detto, perché potrei dire la stessa cosa rispetto ai 38 anni previsti dalla norma regionale, che non vengono in questo caso abbassati a 37, come invece prevede la norma nazionale, ma non mi è neanche mai passato nell'anticamera del cervello di dirlo, quindi sinceramente io la trovo gravissima. Rispetto alla questione degli emendamenti 2 e 3, capisco le difficoltà di cui ha parlato il Presidente, ma dall'altra parte c'è una difficoltà a questo punto di progressione di carriera da parte dei vigili del fuoco valdostani, una cosa che deve essere per forza presa in considerazione, perché sennò è inutile che diciamo che vogliamo armonizzare lo stato giuridico e il trattamento economico agli omologhi nazionali, perché anche su questo non è così."
47804,XVI,02/10/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,0.0,1985.0,M,RV,19,3068,"Prima di esprimere la dichiarazione di voto, io ho ascoltato le parole del Presidente, non so se si riferisse soltanto agli emendamenti presentati da un gruppo consiliare, però oggettivamente - lo dico soprattutto ai colleghi che magari non hanno seguito quel passaggio - io lo trovo infelice e anche grave: dico infelice perché penso che non ci sia, almeno fino a prova contraria, e in tal senso chiedo al Presidente che però faccia chiarezza su questo passaggio... perché gli emendamenti che vengono presentati da qualsiasi Consigliere, che sia di maggioranza o di minoranza, se possono essere presentati e votati, devono avere comunque almeno la stessa dignità nell'essere accettati, perché oggettivamente, se noi andiamo a vedere gli interessi degli uni e degli altri, potrei anche dire che ci sono all'interno di certi disegni di legge magari delle forme di interesse di natura privatistica, se iniziamo ad aprire questo vaso, non so dove andiamo a finire. Lo dico anche perché in quest'aula sono state fatte delle mozioni per espressioni molto meno gravi e lo dico anche perché vengono dalla massima carica della Valle d'Aosta. Io sinceramente chiedo al Presidente di fare chiarezza su questo passaggio, che ritengo molto infelice, perché possono dare fastidio degli emendamenti, ma devono essere rispettati, perché capita spesso che vicendevolmente ci siano delle richieste che danno fastidio a determinate sensibilità, piuttosto che ad altre, ma devono avere la loro dignità. Non dobbiamo tirare fuori la questione degli interessi di natura privatistica, sennò apriamo un vaso pericolosissimo, perché altrimenti ne potremmo dire di ogni su tutti i passaggi. Lo dico perché comunque sia il posizionamento di ogni gruppo, ripeto, il lavoro di ogni gruppo merita comunque rispetto come rispetto viene anche dato nei confronti del lavoro del Governo e anche della Presidenza quando non si è d'accordo. Ripeto: è un'espressione davvero infelice e mi stupisco che il Presidente del Consiglio non abbia chiesto una specifica, ma lo dico nell'interesse dell'Aula e nell'interesse del lavoro che fanno tutti quanti. Detto questo, il disegno di legge lo voteremo lo stesso, anche se non verrà accettato il nostro emendamento, che non è frutto di un interesse privatistico, è un emendamento che è stato presentato perché frutto di varie segnalazioni, come varie segnalazioni sicuramente hanno contribuito alla scrittura del testo presentato. Lo faremo lo stesso perché c'è una necessità, condividiamo una necessità, magari con modi diversi, con segnalazioni diverse, mi si deve anche spiegare, ad esempio, sul termine di un anno - perché non l'abbiamo capito in Commissione - quale sia il discrimine perché non abbiamo messo due anni, sei mesi o quant'altro, però sta nell'anno. Detto questo, ripeto, il disegno di legge lo voteremo comunque, sosterremo gli emendamenti presentati da altri gruppi, che condividiamo, come ci asterremo laddove non li condividiamo, però sinceramente io quel passaggio ritengo che debba essere specificato perché gravissimo, nonché infelice."
47804,XVI,02/10/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,293.0,1968.0,M,UV,21,1893,"Io credo che, quando si dicono delle cose, ci sia qualcuno che lo capisce benissimo anche senza specifiche e sia anche cosciente di quello che fa. Voglio rassicurare il consigliere Aggravi, io non entro mai nel merito di questioni dove ci sono delle sollecitazioni da una parte e dall'altra, però, visto che ci sono dei gruppi che sono sempre molto solerti a mettere in piazza delle situazioni funamboliche, io ho voluto sottolineare questi passaggi proprio per far capire a chi presenta delle situazioni particolari che molte volte, anche se non si fa con delle intenzioni specifiche, possono esserci dei riferimenti che si ritorcono contro. Non è il caso di tutti gli emendamenti, le sollecitazioni che hanno portato il vostro gruppo a presentare quest'emendamento sono arrivate anche alla tavola della Presidenza, così come all'interno del percorso di dibattito all'interno della Commissione consiliare competente, quindi fa parte di legittime richieste che vengono valutate e sulle quali ci siamo espressi non positivamente, cercando di dare una spiegazione che sia assolutamente logica. In altri contesti però - ccà nisciuno è fesso - è giusto che qualcuno che ha delle situazioni particolari sappia che potrebbero anche non far bene al percorso che stanno portando avanti. Questo era il senso del mio intervento che va a far presente che chi propone delle cose poi deve fare attenzione a come le propone e, se le propone, deve poi giustificare anche in maniera più complessiva le sue scelte. Per quanto riguarda invece i numeri dei partecipanti al concorso inferiori ai 26 anni nel precedente concorso, visto che la consigliera Guichardaz non ha ancora provveduto a fare i suoi conteggi, i candidati sotto i 26 anni sono 288 su 505 particolari, quindi circa il 60% o poco meno del 60%, quindi penso che siano dei numeri abbastanza interessanti per poter considerare quest'aspetto chiuso."
47804,XVI,02/10/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,0.0,1985.0,M,RV,23,1022,"Sì, per fatto personale, visto che sono stato citato e siccome "" ccà nisciuno è fesso"" , - e traduco, visto che ho parlato in una lingua ""straniera"", anche per il Presidente: ""qui nessuno è fesso"" -, visto che ci viene anche chiesto, oggettivamente io invito, quando si fanno questi tipi di affermazioni, a questo punto a fare nomi e cognomi, perché altrimenti si colpisce tutta l'Aula e magari, facendo nomi e cognomi, si scopre che quei soggetti e quei partiti sono stati a suo tempo oggetto - non voglio utilizzare termini - di un'alleanza per la costruzione di una maggioranza. È quindi un problema tutto all'interno di un perimetro che aveva costruito un'alleanza contro un immaginario nemico e oggi si trova a lanciarsi sfilettate e accoltellate, che però finiscono per colpire anche chi di quelle cose non ne ha fatto parte e non ne vuole fare parte. Fatevi quindi i conti tra di voi, però fate nomi e cognomi, perché altrimenti non si colpiscono singoli Consiglieri, ma tutta l'istituzione del Consiglio regionale."
47804,XVI,02/10/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,11.0,1955.0,M,FI,25,1016,"Interveniamo adesso perché ovviamente il dibattito, a seguito della dichiarazione poco opportuna del Presidente, ha preso una piega diversa. Noi abbiamo presentato fin dall'inizio di questa legislatura tutta una serie di atti ispettivi che andavano nella direzione di dare al Corpo valdostano dei vigili del fuoco e al Corpo forestale una rilevanza rispetto all'equiparazione previdenziale del Corpo valdostano, quindi non è questo l'argomento, ma è anche questo visto che c'è un ordine del giorno che è stato presentato sull'armonizzazione normativa che noi voteremo sicuramente e certamente. Presidente, qui noi non abbiamo interessi personali, né particolari, abbiamo solo l'interesse di fare il bene dei due Corpi e abbiamo cercato di farlo proponendo e presentando tutta una serie di percorsi. C'è una Paritetica che sta lavorando in quella direzione, quindi non ci sentiamo coinvolti nelle affermazioni che lei ha fatto. Voteremo gli emendamenti, voteremo il provvedimento e voteremo anche l'ordine del giorno."
47804,XVI,02/10/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,206.0,1966.0,F,PCP,27,1548,"La mia è una dichiarazione di voto per confermare quanto ha già esplicitato la collega, ma anche per dire, con grande sdegno, presidente Testolin, che lei non può permettersi di fare certe affermazioni se poi non le circostanzia... nei confronti, come diceva il collega Aggravi, di tutto il gruppo della minoranza, che è variegato, e neanche nei confronti di una parte della minoranza. Qui non siamo al momento dei duelli o dei lunghi coltelli, lei ha fatto un'affermazione che è gravissima, vada a riascoltare quello che ha detto, ma poi, quando ha parlato successivamente e ha cercato di spiegare o forse di mettere una toppa, beh, ha peggiorato pure la situazione. Io non so che cosa lei intenda realmente dire, però forse è il caso che lo espliciti, perché quanto noi abbiamo fatto è presentare un emendamento sulla base di una situazione che va a sondare una questione legata all'età, è oggettiva, non è assolutamente né personale, né soggettiva, come invece tante volte ho avuto il sentore che potesse anche essere, ma, non avendo nessuna evidenza e nessuna possibilità di andare al di là di quella che poteva essere una vaga impressione, mi sono veramente guardata dal dire cose del genere. Non è la prima volta che i suoi interventi sono inopportuni, anche dal punto di vista della carica che lei ricopre, perché, come ha ricordato il collega Aggravi, lei è la massima carica in questa Regione e certe affermazioni non credo che nemmeno a livello proprio del rispetto di questa carica, oltre che degli altri, lei possa permettersi di farle!"
47804,XVI,02/10/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,156.0,1976.0,F,PCP,29,546,"Chiedo di circostanziare proprio alla luce di quanto ha detto il Presidente, soprattutto in un momento in cui conosciamo - e ieri è stato confermato - anche una presenza poco piacevole in Valle d'Aosta, quindi dire che in quest'aula c'è qualcuno che può ricoprire questo ruolo per degli interessi personali credo debba essere assolutamente circostanziato, soprattutto non solo dalla massima carica di questa Giunta, ma dal Prefetto che si occupa anche di questa parte, quindi le chiedo nuovamente se può circostanziare meglio quanto lei ha detto."
47804,XVI,02/10/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,293.0,1968.0,M,UV,31,460,"Sull'ordine del giorno ci asteniamo in funzione del fatto che tutte le iniziative che riguardano le convocazioni in Commissione... si è già espresso in altre circostanze la necessità che le stesse vengano espletate all'interno della Commissione stessa, quindi, in coerenza con questo tipo di atteggiamento, noi ci asterremo e lasceremo all'organizzazione della Commissione la necessità di partecipare per eventuali spiegazioni o approfondimenti in Commissione."
47804,XVI,02/10/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,206.0,1966.0,F,PCP,33,56,Chiediamo una sospensione per una riunione di minoranza.
47806,XVI,02/10/2024,"AMBIENTE, TRASPORTI E VIABILITÀ, Trasporti",6,it,271.0,1965.0,M,UV,2,5196,"""Modificazioni alla legge regionale 8 ottobre 2019, n. 16. Relazione sul disegno di legge n. 157. Premessa. Lunedì 30 settembre 2024 la IV Commissione ""Sviluppo economico"" ha espresso parere favorevole a maggioranza riguardo al disegno di legge n. 157. Il provvedimento, presentato dalla Giunta regionale l'11 settembre 2024, ha lo scopo di promuovere la mobilità sostenibile attraverso modifiche alla legge regionale 16/2019, con l'istituzione della Consulta regionale per la mobilità ciclistica e con l'aumento dei fondi per i contributi destinati all'acquisto di veicoli a basso impatto ambientale. Questa legge si inserisce in una strategia più ampia che punta a rendere la Valle d'Aosta ""Fossil fuel free"" entro il 2040, come delineato nella road map inerente alla decarbonizzazione, che si prefigge l'obiettivo di eliminare gradualmente l'utilizzo dei combustibili fossili, sostituendoli con fonti energetiche rinnovabili come l'idroelettrico, il solare, l'eolico e l'idrogeno. La promozione di politiche per la mobilità sostenibile entra pertanto a pieno titolo in questo quadro rappresentando, insieme alla corretta informazione alla popolazione, un pilastro fondamentale del processo. Uno dei punti cardini del disegno di legge n. 157 è l'aumento dei contributi a fondo perduto destinati all'acquisto e alla ricarica di veicoli a basso impatto ambientale, che per l'anno 2024 saranno incrementati di ulteriori 1,4 milioni di euro, rivolti a privati cittadini, a imprese ed Enti locali. Questi contributi non sono solo un incentivo economico, ma un meccanismo essenziale affinché il processo di decarbonizzazione sia accessibile a tutti e non rimanga soltanto l'espressione di una buona intenzione. Grazie a questo sostegno, infatti, anche chi senza aiuti non potrebbe avere accesso a veicoli elettrici o ibridi potrà contribuire attivamente alla riduzione delle emissioni di CO2. Il provvedimento ha un duplice effetto: da un lato, agevola la transizione verso la mobilità sostenibile, permettendo un accesso più ampio a soluzioni di trasporto ecologiche; dall'altro, sostiene i privati, le imprese e gli Enti locali affinché possano rinnovare i propri mezzi di trasporto, riducendo le emissioni legate alla loro attività. In definitiva, la legge non si limita a enunciare obiettivi di sostenibilità, ma li rende effettivamente raggiungibili grazie a misure economiche mirate, trasformando la decarbonizzazione in un'azione concreta e condivisa. A tal proposito diventa molto interessante l'analisi dei dati riferiti all'anno 2023 in cui le istanze istruite sono state ben 1.248, di cui 1.144 presentate da privati cittadini, 100 da aziende e 4 da Enti locali. Per l'anno in corso, il 2024, le domande pervenute al 30 settembre sono state complessivamente 1145, di cui 1053 presentate da privati cittadini, 91 da aziende e 1 da Enti locali. La novità che si intende presentare con questo disegno di legge riguarda anche l'istituzione di una Consulta regionale per la mobilità ciclistica, che avrà lo scopo di favorire ulteriormente la partecipazione attiva e il confronto tra i portatori di interesse in questo specifico contesto. Articolato. L'articolato si compone di 5 articoli. L'articolo 1 precisa l'oggetto e le finalità del presente disegno di legge, così come riportato in premessa. L'articolo 2 reca modificazioni alla legge regionale 16/2019, inserendo l'articolo 4bis, che, nel rispetto della mozione 3772/XVI, approvata dal Consiglio regionale in data 20 giugno 2024, istituisce la predetta Consulta regionale per la mobilità ciclistica, al fine di creare una serie di confronti e di riflessioni fra i diversi portatori di interesse nell'ambito della mobilità sostenibile, in modo da mettere a punto, a livello regionale, politiche e interventi il più possibile condivisi e partecipati. La Giunta regionale stabilisce, con propria deliberazione, i compiti, la durata e le modalità di funzionamento della Consulta, i cui lavori si svolgono senza oneri a carico del bilancio regionale. Nello specifico, la Consulta è composta da sette membri nominati dall'Assessore regionale competente in materia di mobilità sostenibile con il decreto di cui al comma 1, di cui tre membri scelti tra i rappresentanti delle associazioni sportive e professionali attive nel settore della mobilità ciclistica, un membro individuato dal CPEL, uno individuato dall'Assessore regionale competente in materia di mobilità sostenibile, uno dall'Assessore competente in materia di turismo e, infine, uno dall'Assessore regionale competente in materia di opere pubbliche tra soggetti esperti nei medesimi settori. L'articolo 3, in considerazione dell'elevato numero di domande di contributo pervenute nel 2024, in concomitanza con l'avvio delle erogazioni degli analoghi contributi statali, previsti sempre per il 2024 per l'acquisto di veicoli a basso impatto ambientale, con il conseguente esaurimento delle risorse previste dal bilancio di previsione regionale, autorizza uno stanziamento ulteriore per il corrente anno per i contributi previsti per l'acquisto di mezzi a basso impatto ambientale. Gli articoli 4 e 5 prevedono rispettivamente le disposizioni finanziarie e la dichiarazione d'urgenza."
47806,XVI,02/10/2024,"AMBIENTE, TRASPORTI E VIABILITÀ, Trasporti",6,it,246.0,1979.0,M,LEGA VDA,4,14984,"Interveniamo in discussione generale per una questione un po' più ampia della questione più che sulla Consulta, su cui ci asterremo, lo dico già in generale... faccio una battuta: qualcuno una volta diceva: ""Un ordine del giorno non si nega a nessuno"" e mi sa che anche le Consulte possono spuntare come funghi, quindi va bene la Consulta... ci asterremo, ma non abbiamo grosse critiche su ciò. Ciò che invece si preme criticare... perché è la posizione che il gruppo al quale mi onoro di appartenere ha sempre preso, a partire dalle questioni a livello europeo, che poi arrivano e determinano la politica anche nella nostra Regione... siamo in generale d'accordo, ad esempio, a interventi di riqualificazione energetica, ne parlavo prima con il collega Distort, che è architetto, quindi è del settore. Sappiamo che le emissioni sul settore legato agli immobili sono alte in Valle, vado un po' a memoria sulla Fossil fuel free, mi pare che siano circa un 30%, quindi dalla nostra parte tutto ciò che è intervento per quel che riguarda una riduzione proprio a monte delle emissioni, cioè che non vengano fatte e che diminuiscano i consumi, sono interventi anche a fondo perduto che ci vedono generalmente d'accordo, proprio perché tutto quello che non si consuma e non si fa va benissimo, sono interventi poi di lungo respiro che consentono una qualificazione del patrimonio, quindi nulla osta su interventi di quel tipo. Siamo molto meno d'accordo - e qui oggi facciamo la parte critica - su fondo perduto per quel che riguarda l'acquisto di auto elettriche, perché qui si apre un quadro molto più generale che cercherò di rappresentare con un po' di dati. Innanzitutto parliamo di auto che - e questo va detto - solo la classe medio-alta generalmente può permettersi, quindi va benissimo, a nostro avviso, chi si vuole comprare la Tesla, spendere 40 mila euro, quello che sia o anche di più, per una macchina di quel tipo, benissimo; diverso è il discorso di incentivare, che sia il pubblico che incentiva a fondo perduto acquisti di quel tipo. Questa è la prima considerazione. Poi vengo a quello che, come ho già anticipato prima, la Lega ha sempre aspramente criticato, cioè l'idea del blocco dei motori termici al 2035, stabilito, come sappiamo, dalla Commissione europea, per cui la Lega è stata praticamente tra i pochi, se non gli unici, fin dall'inizio a rilevarne le criticità. Abbiamo sempre detto: ""È probabilmente una follia"" e devo dire che il tempo è stato galantuomo, perché adesso ci arrivano un po' tutti. Prenderò un po' di esempi, cominciamo, ad esempio, con Emanuele Orsini, presidente di Confindustria, che poco tempo fa ha detto: ""È una follia, lo stop ai motori endotermici nel 2035 mette a rischio 70 mila posti di lavoro solo in Italia. Le transizioni che costeranno migliaia di miliardi al sistema Paese... - sono soldi comunque anche qua in Regione, questi 4 milioni di euro in totale, che sono comunque da inserire tra questi fondi pubblici dati per questo tipo di acquisto, per una transizione verso l'elettrico, quindi li inseriamo in questo contesto - c'è bisogno di tempo adeguato senza che qualcuno, come sta avvenendo in Europa, confonda politiche ambientali autoreferenziali con politiche industriali per la crescita. Il Green Deal - sempre lui, ipse dixit - è impregnato di propri errori, la decarbonizzazione al prezzo della deindustrializzazione è una débâcle , è un costo ideologico imposto dall'alto"". Questa è Confindustria, non sono sovranisti come noi, però le considerazioni sono esattamente le stesse. Andiamo avanti, se uno si guarda un po' di rassegna stampa e un po' di notizie che escono sui giornali, Adnkronos: ""Auto elettriche in caduta libera. Annus horribilis per il comparto: - 10,8% rispetto al 2023 in UE"". Sempre l'articolo riporta: ""Volkswagen, chiusura degli stabilimenti in Germania. Abbandona anche Volvo l'idea del solo elettrico"". Stellantis doveva essere al 26% di auto elettriche nel 2025, è al 13%. Ford aveva il target al 35%, è al 13%, ""L'industria auto UE rischia multe per 15 miliardi di euro"", perché è ciò che succederà, cioè non si riesce a star dentro ai parametri troppo stringenti, quindi arriveranno probabilmente delle gravi multe se non si inverte la rotta in qualche modo e il settore industriale sarà fortemente penalizzato. Tra questi pareri ce n'è un altro decisamente pesante, l'editorialista de ""Il Sole 24 Ore"", Pierluigi Del Vescovo a ""La Verità"" di qualche giorno fa ci va davvero pesante e dice: ""L'auto elettrica non riduce le emissioni inquinanti ma le sposta dal luogo dove si viaggia a quello dove si producono"", quindi è vero che con le auto elettriche certamente in una città hai meno emissioni... e questo ben venga, sono tantissimi i morti per le emissioni nocive all'anno, per la carità, ben venga, ma una cosa sono le emissioni, un conto è la CO2, perché non è che nessuno muore se respira CO2, anzi, il pianeta Terra vive anche grazie alla CO2, quindi sono due cose separate. ""Le percentuali di CO2 emesse da tutte le auto che circolano in UE è meno dell'1% a livello globale - dice sempre Del Vescovo - quindi stiamo parlando di pochissimo"". ""Ma allora perché le case automobilistiche sono ormai orientate verso l'elettrico?"" chiede il giornalista e Del Vescovo dice: ""Le case automobilistiche hanno anche bisogno dei sussidi pubblici. Se dicessero oggi che l'elettrico è una bufala, come potrebbe un qualsiasi Governo giustificare pubblicamente la spesa di denaro pubblico in loro favore? La responsabilità di tutti i Governi è quella di non essersi opposti a questa deriva del Green Deal a partire dalle multe"". Dice quindi che anche i livelli politici devono prendere atto che, andando in quella direzione, che non funzionerà, che ha un sacco di problemi, sono in qualche modo responsabili e anche la Regione, dando contributi di quel tipo, rientra in questa categoria; poi anche il Governo nazionale - e dentro ci siamo anche noi - lo fa, però, grazie a Dio, la Lega è un partito federalista, quindi noi abbiamo il lusso di poter dire e criticare anche nella nostra Regione, come Lega Vallée d'Aoste, anche politiche che vengono fatte a livello nazionale, quindi ci teniamo, grazie a Dio, anche questa libertà. Continua: ""Chi parla di tornare a produrre in Italia un milione di vetture non sa di cosa sta parlando, mi creda, di fronte a questo scenario, le case automobilistiche chiedono sussidi per aiutare i consumatori ad acquistare vetture il cui prezzo è aumentato per scelta loro. Non esiste. A questo aggiungiamoci che il nostro Governo dovrebbe spendere soldi per acquistare vetture vendute in Francia, fatte in Francia, Spagna, Polonia e Germania, non stiamo solo trasferendo soldi dai contribuenti ai produttori - perché questo è il tema con questi incentivi, dai contribuenti che pagano le tasse, vanno a finire ai produttori per un sistema che è praticamente ""dopato"" dall'intervento pubblico - ma dall'Italia all'estero; potremmo farlo io e lei - riferito all'articolista - con uno spallone ma verremmo arrestati"". Chiusura in maniera eloquente: ""Da noi in Europa l'industria dell'auto è praticamente andata"". Continuiamo, finita la parentesi stampa, veniamo a qualche argomento invece di tipo più locale, abbiamo, ad esempio, qualche dubbio - poi approfondiremo ancora - sulla questione punti di ricarica. Ieri, ad esempio, all'interessante convegno del GSE abbiamo preso qualche appunto e non so se il dato valdostano siano 45 punti totali di ricarica, parlo delle auto, poi le biciclette è un altro settore e su quello non abbiamo grandissime critiche, sulle biciclette elettriche possono stare le sovvenzioni, non cambia, non sposta un assetto globale. Ieri il GSE ha portato il dato del Comune verde di Aosta e parlava di 0,24 punti di ricarica su mille abitanti. Bene, questi 0,24 sono praticamente il 75% in meno di quello che dovrebbe essere previsto, cioè ad Aosta, da quanto abbiamo visto nei dati di ieri, i punti per le ricariche auto in realtà sono pochissimi: 75% in meno di quelli che dovrebbero essere. Ora, ho visto il dato nei vostri documenti, che ci avevate mandato, che parla di 45 ricariche in Valle, poi l'Assessore mi correggerà se sono di più, ma, se fossero 45 punti di ricarica, vedete che continua a tornare più o meno la proporzione, cioè se in Valle d'Aosta ce ne dovrebbe essere uno ogni mille abitanti, facciamo un calcolo rapido, se siamo 127 mila 125, ce ne dovrebbero essere almeno il triplo. Altra domanda: la rete sarebbe pronta per accogliere un gran numero di auto elettriche? Prima con il collega facevamo l'esempio di un condominio, qui si entra un po' più nel tecnico, non è propriamente il mio settore, ma immaginiamoci un condominio con varie persone che collegano la macchina la sera, ce la farebbe la rete a reggere? Ce la facciamo? Siamo pronti? Altro elemento che ci viene in mente: quante emissioni di CO2 in meno faranno le nuove auto elettriche? Dai conti sono 409 veicoli, sicuramente faranno emissioni in meno, quanto meno qua, poi c'è tutto il dibattito sulle batterie, i costi ambientali delle batterie, non entro in quello, ma quello che noi rileviamo, come al solito, è che un intervento pubblico deve avere un rapporto costi-benefici. È ingente l'intervento che qua viene fatto: 4 milioni in totale - con quest'ultimo di 1,4 - sono grosse botte di soldi e ci chiediamo se il gioco valga la candela. Per quel che riguarda la Lega, abbiamo sempre messo il focus su un altro dei principi importanti sulla questione della transizione energetica, che è quello di neutralità tecnologica, cioè a parità uno può cambiare la tecnologia, punta l'obiettivo, ma la tecnologia può essere diversa, per noi è importante trovare altri modi che possano impedire, ad esempio, di pensionare i motori endotermici, che ci creerebbe un danno enorme di tipo industriale. Se la transizione energetica la imponiamo dall'alto e portiamo alla rovina il settore industriale, io non so, la gente non potrà tutta prendere il reddito di cittadinanza o lavorare negli uffici in Europa. Purtroppo deindustrializzare interi Paesi, intere Nazioni e interi continenti non porta bene per nulla. Sul discorso neutralità tecnologica, ad esempio, segnaliamo che in Valle sono già in uso i primi carburanti - parlo sempre delle macchine - che consentono il 99% in meno di emissioni, ce ne sono, ovviamente non faccio il nome per ovvi motivi, ma fatevi un giro nella Valle centrale e troverete già almeno uno dei distributori di quel tipo, sono investimenti che permettono di arrivare a mantenere motori termici, ma di farli inquinare praticamente nulla. Sono strade che vengono utilizzate, tra l'altro... mi viene in mente un altro articolo, sempre de ""Il Sole 24 Ore"", del marzo 2023, sulla Germania che ha un Governo non sovranista, si riporta: ""Auto, accordo UE Germania sugli e-fuel"". Sono carburanti senza emissioni che hanno l'estrazione tramite elettrolisi dell'idrogeno verde, gli viene aggiunta la CO2, la Germania è riuscita in qualche modo a trattare con l'UE per avere nuove immatricolazioni post 2035 per veicoli che useranno solo carburanti a emissioni zero. Quella è un'altra strada possibile. In Italia, ad esempio, ci si muove sui biocarburanti prodotti da biomasse e scarti, quindi altre alternative possibili in ossequio al principio di neutralità climatica piuttosto che andare dietro a quanto ci arriva dall'alto. Altro esempio che si può fare sul settore delle macchine che è stato fatto ieri al GSE: su 40 milioni di auto che circolano in Italia ce n'è un milione che va a metano, queste in pochi anni saranno decarbonizzate, nel senso che non andranno più a metano, ma con dei gas del biometano e quindi questo milione di auto avrà un drastico taglio di emissioni, è uno su 40 milioni chiaramente, non è che fa la differenza campale, però è un altro tassello per dire che non c'è solo l'elettrico sulle auto, chi se lo può permettere e se lo vuole comprare, benissimo, se ne compri anche dieci di Tesla, non è un problema, ma, quando si parla poi di sovvenzioni pubbliche, le questioni sono diverse. Vengo in chiusura a delle considerazioni più politiche su questo, poi in dichiarazione di voto esprimeremo come ci muoveremo, ma una riguarda la Fossil fuel free al 2040, che è ancora più restrittiva, ancora più sfidante rispetto ai già sfidanti obiettivi europei che ormai tutti hanno capito che in queste tempistiche non verranno raggiunti, noi siamo andati anche oltre, anni fa votata probabilmente anche da noi, ma ad oggi - l'abbiamo già rappresentato più volte in questo Consiglio - sarà praticamente impossibile rispettare questi target di abbattimento delle emissioni e non cambierà assolutamente nulla, dico purtroppo, sarebbe tanto bello se noi smettessimo di consumare qua e avessimo i ghiacciai che non perdono più spessore, ma purtroppo non funziona così. È una questione globale, quindi è inutile impazzire o tirarsi la zappa sui piedi da soli quando poi il risultato purtroppo non cambia. Questa è la considerazione politica. L'altra ovviamente è al Governo regionale attuale: qui si segue la rotta che viene tracciata a livello europeo, quello che noi impuntiamo - l'abbiamo fatto varie volte - è che non c'è una capacità di dire, come è stato il caso della Lega a monte: ""Guardate che sono politiche che non funzioneranno"". Qui l'Unione europea spinge sulle questioni delle auto elettriche e del puro elettrico e qua gli si va dietro, senza una critica su questo, la critica l'abbiamo fatta noi. Ora, io capisco che ci siano partiti che sono locali strutturati in Valle d'Aosta, mentre dalla nostra parte abbiamo un partito che ha referenti a ogni livello, siamo in Europa, siamo in Italia, eccetera, quindi abbiamo fonti diverse, però la nota politica è che, dalla parte nostra, non avremmo seguito pedissequamente direzioni che ci arrivano dall'alto quando si sa che presentano criticità o sono chiaramente sbagliate. Noi avremmo fatto diversamente e questo sempre in ossequio al principio di vera autonomia, al di là dello Statuto, al di là di tutte le questioni giuridiche, perché altrimenti non ce la giochiamo mai una vera autonomia. La Valle d'Aosta sarà uguale a qualsiasi altro territorio nell'Unione europea perché prende le politiche dall'alto e le applica in maniera totale. Questa è la nostra divergenza politica. In questo caso nuovamente con questi incentivi si ""droga"" in qualche modo il mercato delle auto con soldi pubblici, sarebbero spesi, secondo noi - come dicevamo già prima -, molto meglio sia sulle emissioni che a livello di costi-benefici sull'efficientamento pubblico, tanto per fare un esempio, quindi da qui la nostra critica, poi spiegheremo dopo come voteremo, ma per intanto volevamo mettere giù dei punti chiave ad ampio respiro, perché tutti capiscano che qui non è una questione di Valle d'Aosta, la Valle d'Aosta non è un'isola, siamo dentro un contesto molto più ampio e, se non si capisce il contesto più ampio, non si capiscono le politiche che ci arrivano da sopra."
47806,XVI,02/10/2024,"AMBIENTE, TRASPORTI E VIABILITÀ, Trasporti",6,it,206.0,1966.0,F,PCP,6,5650,"Il disegno di legge che oggi esaminiamo affronta due aspetti specifici della legge 16/2019: vengono aumentati i contributi per l'acquisto di veicoli a basso impatto ambientale e viene istituita la Consulta per la mobilità ciclistica, che, ovviamente, rientra nell'ottica della mobilità sostenibile. Nel momento in cui ci accingiamo ad approvare queste due integrazioni alla legge, credo sia opportuno richiamare brevemente le origini della legge 16 sulla mobilità sostenibile, che fu il risultato di un disegno di legge: il n. 4, presentato all'inizio della legislatura 2018-2020, riprendendo però un testo che era già stato elaborato nel 2017, e di una proposta di legge invece del maggio 2019 di cui ero stata prima firmataria. Non era e non è una legge di soli contributi, è soprattutto una legge, come ha giustamente evidenziato il relatore, il collega Rosaire, che intende perseguire nel campo della mobilità quell'obiettivo di una Valle d'Aosta Fossil fuel free al 2040 che il Consiglio regionale si è posto, con voto unanime, nel dicembre 2018. Credo non sia inutile ricordare anche che non è stato semplice portare in approvazione la legge nel 2019, se andiamo a rileggere il resoconto di quel dibattito, ci rendiamo conto che è durato un'intera giornata, vi hanno partecipato praticamente quasi tutti i Consiglieri che erano allora presenti e il resoconto è di 87 pagine. Le motivazioni della contrarietà erano variegate, alcune credo anche un po' strumentali, però andavano in sostanza dallo scarso interesse che era stato manifestato dal Centro-Destra per la transizione alla mobilità elettrica, che poi in qualche modo ho sentito confermare anche dall'intervento del collega Perron, a posizioni, come quella, per esempio, del consigliere Restano, che adesso non vedo in aula, che insistevano anche con un ordine del giorno che venne bocciato allora dal Consiglio, perché la legge venisse approvata contestualmente al piano regionale dei trasporti. Eravamo a ottobre 2019, sono passati cinque anni e il PRT ancora non c'è. Se avessimo dovuto aspettare l'approvazione di quel documento, come chiedeva l'ordine del giorno, per cinque anni non si sarebbe fatto nulla. Invece la legge, nonostante le ostilità che erano state evidenziate - e che in parte mi pare permangano -, è stata approvata e ha prodotto dei frutti positivi, tanto che oggi viene ulteriormente finanziata, oltre ai soldi che già erano stanziati nelle manovre di bilancio. Sono state alcune migliaia, come è stato ricordato, le persone che hanno usufruito dei contributi della legge, soltanto nel 2023 - lo diceva prima nella sua relazione il collega Rosaire - sono state 1.267 le istanze di contributo in gran parte accolte. Abbiamo ascoltato l'illustrazione dell'Assessore in Commissione e abbiamo letto con interesse la documentazione che è stata inviata l'altro ieri dal Dipartimento dei trasporti: mi riferisco alla tabella con le richieste relative all'anno in corso, 1.053 domande di privati, 91 dalle imprese, 1 dai Comuni, poi c'era anche la relazione del Coordinatore del Dipartimento. I dati evidenziano che c'è stata nel tempo una crescita delle domande di contributo per l'acquisto dei veicoli elettrici rispetto a quelli ibridi, soprattutto nell'ultimo anno, e credo che questo sia un dato interessante. Pensiamo che per il futuro sia però importante fare una riflessione su alcuni punti della legge, in particolare chiederemo, nel momento in cui se ne discuterà, di rivedere la parte sulla micromobilità, su cui già cinque anni fa avevamo avanzato alcune riserve. C'è poi anche una questione relativa al requisito della residenza su cui forse bisognerà riflettere proprio perché il contributo per l'acquisto di questi mezzi è a beneficio di chi ovviamente è residente nella nostra regione, ma sappiamo benissimo che i mezzi li utilizziamo poi per muoverci anche al di fuori dei confini regionali. Nell'ottica di incrementare questo tipo di mobilità e di andare nella direzione di un abbandono dei combustibili fossili, quindi il contributo che la Valle d'Aosta dà in questo senso può essere importante, dunque penso che abbia più valore il contributo in sé che non il vincolo della residenza. Un'attenzione supplementare dovrà essere poi riservata al sistema dell'alimentazione e della rete, anche questo è un tema su cui siamo tornati più volte, fin dal 2019. Per quanto riguarda la Consulta per la mobilità ciclistica, che viene introdotta in questa legge anche a seguito della mozione votata all'unanimità dal Consiglio e presentata dal collega Restano, abbiamo evidenziato in Commissione una perplessità sulla formulazione del comma 2 all'articolo 2 e ci fa piacere che sia arrivato l'emendamento dell'Assessore, perché quella che viene proposta ora ci pare una formulazione più corretta. Voteremo quindi a favore del disegno di legge e lo faremo anche se c'è una parte della legge 16 che non viene applicata ancora in modo puntuale, io mi riferisco al monitoraggio sull'evoluzione della mobilità sostenibile, per cui la norma indica degli obiettivi precisi. Il primo di questi obiettivi è rappresentato e costituito dal 35% di mobilità sostenibile rispetto alla mobilità sistematica da raggiungere nel 2025, cioè fra un anno, e, dai dati che vengono riportati nella bozza del piano regionale dei trasporti, siamo ben al di sotto di quella percentuale, forse al 26%, ma soprattutto quello che evidenziamo è che non sono stati assunti i provvedimenti necessari per effettuare puntualmente quel monitoraggio. Torneremo quindi su questo punto con iniziative specifiche, ma sul testo che oggi viene presentato all'attenzione dell'Aula voteremo favorevolmente."
47806,XVI,02/10/2024,"AMBIENTE, TRASPORTI E VIABILITÀ, Trasporti",6,it,110.0,1962.0,M,PA,8,5355,"Promuovere concretamente la mobilità sostenibile significa porre in atto tutti quegli interventi e misure che favoriscano ed incentivino l'uso di veicoli a basso impatto ambientale e mezzi di trasporto alternativi, allo scopo di ridurre le emissioni di gas serra e le conseguenze temibili dell'inquinamento atmosferico, dell'inquinamento acustico, della congestione stradale e dell'incidentalità, migliorando così la qualità della vita e la salute dei cittadini, e tutelando il patrimonio naturale del territorio. Il disegno di legge che discutiamo oggi va esattamente in questa direzione, apportando modificazioni alla legge regionale n. 16 dell'8 ottobre 2019 ""Principi e disposizioni per lo sviluppo della mobilità sostenibile"", che all'articolo 1, comma 1, recita: ""La Regione, nel quadro della politica europea, nazionale e regionale in tema di trasporti, promuove il diritto sociale pubblico alla mobilità dei cittadini su tutto il territorio regionale, garantendone la sostenibilità, l'efficacia e l'efficienza"". E all'articolo 1, comma 3, coerentemente con la finalità di una Valle d'Aosta Fossil fuel free entro il 2040, individua come specifici obiettivi quelli del raggiungimento, da parte della mobilità sostenibile, di una quota del 35% degli spostamenti sistematici misurabili entro il 2025, del 50% entro il 2030 e, infine, del 95% entro il 2040. Obiettivi questi certamente ambiziosi, ma assolutamente alla portata di una Regione come la nostra, che, in ragione dei suoi meravigliosi paesaggi naturali, deve essere particolarmente attenta agli equilibri ecologici e alla salvaguardia del territorio, e quindi particolarmente sensibile ai temi della sostenibilità ambientale, sociale ed economica. Due, dal nostro punto di vista, le importantissime disposizioni introdotte con questo disegno di legge. Con la prima disposizione si va a istituire la Consulta regionale per la mobilità ciclistica, organo consultivo costituito da sette membri, la cui composizione, crediamo, consentirà di creare un'ottimale sede di confronto e di riflessione fra i diversi portatori di interesse in materia di mobilità sostenibile, permettendo così di elaborare, definire e valutare proposte di strategie, di politiche e di interventi nell'ambito della mobilità ciclistica regionale, che siano il più possibile condivise e partecipate. Il tema della mobilità ciclistica è sicuramente di grande interesse per la nostra Regione, perché coinvolge l'intero territorio e ha rilevanza sia per il contesto ambientale e sociale che per i settori turistico e sportivo. Dal nostro punto di vista, è quindi fondamentale continuare a sostenere e a potenziare l'uso della bicicletta, in tutte le sue tipologie ad oggi attualmente in commercio, come mezzo di locomozione alternativo, che, oltre a essere sostenibile e a basso impatto ambientale, offre anche numerosi benefici per la salute sia fisica sia mentale. Con la seconda disposizione si vanno a destinare nuove risorse per la concessione di contributi a fondo perduto per l'acquisto di veicoli a basso impatto ambientale, siano essi dispositivi di micromobilità, tra cui i monopattini elettrici e le biciclette elettriche a pedalata assistita, che veicoli elettrici, ibridi e a bassa emissione, nuovi di fabbrica oppure usati. Il rifinanziamento di questa misura ci appare quanto mai indispensabile preso atto di come i fondi precedentemente stanziati non siano stati sufficienti a coprire l'interezza delle domande di contributo pervenute nel 2024. Secondo i dati riferiti dall'Assessore competente, si tratta di un totale di 1.053 domande da parte di privati, 91 da parte di imprese e 1 da parte degli Enti locali; numeri questi decisamente elevati che testimoniano la disponibilità e sensibilità dei valdostani verso la questione della mobilità sostenibile. L'incremento di spesa, pari a 1 milione e 400 mila euro per l'anno in corso, risulta pertanto, a nostro giudizio, adeguato alla necessità contingente, soprattutto perché avviene in concomitanza con l'avvio dell'erogazione degli analoghi contributi statali. È nostro parere che, nell'approvare misure come questa, si consegua un duplice vantaggio: da un lato, si dà risposta compiuta ai cittadini che hanno deciso di investire su questa tipologia di veicoli; dall'altro, si incentivano i cittadini a porre in essere scelte e approcci di mobilità più sostenibili. Entrambi i vantaggi sono coerenti con gli importanti obiettivi nel settore della mobilità sostenibile che come Regione ci siamo prefissati e che è interesse della nostra comunità raggiungere nei tempi e con le modalità previste. Come Pour l'Autonomie, Movimento che da sempre riserva una particolare attenzione al tema della sostenibilità ambientale, non possiamo quindi che dirci favorevoli a questo disegno di legge e alle disposizioni che contiene. Disposizioni che aprono la strada a un nuovo organo consultivo, che sarà fondamentale nel futuro avvio di riforme in materia di sostenibilità soprattutto ciclistica; che costituiscono la soluzione al problema delle domande di contributo ancora in attesa di finanziamento; e che rappresentano un segnale chiaro della volontà e dell'impegno espressi da questa Amministrazione nel continuare a operare per sviluppare concrete iniziative di mobilità sostenibile, che non potranno che portare benefici alla Valle d'Aosta e a tutti i Valdostani."
47806,XVI,02/10/2024,"AMBIENTE, TRASPORTI E VIABILITÀ, Trasporti",6,it,160.0,1973.0,M,UV,10,2774,"Il n'y a pas de doutes sur le fait que la transition vers des modèles de transport plus durables constitue un élément important dans le cadre des politiques visant à réduire les émissions nocives. Ces dernières années nous avons assisté à une augmentation significative des émissions des gaz à effet de serre, dont une grande partie provient du secteur des transports. La mobilité électrique et hybride représente une solution concrète pour réduire ces émissions ; les véhicules électriques et hybrides contribuent non seulement à réduire la pollution de l'air, mais ils offrent également des avantages économiques tels que les coûts d'exploitation inférieurs à ceux des véhicules traditionnels. Il est clair que la mobilité hybride et électrique contribue à réduire la pollution de l'air, collaborant ainsi à améliorer la qualité de l'air dans les zones urbaines ; les véhicules électriques et hybrides réduisent considérablement les émissions de polluants nocifs avec les oxydes d'azote et les particules, par rapport aux véhicules à combustion interne. L'intégration de ces véhicules électriques avec des sources d'énergie renouvelables, telles que l'énergie solaire, éolienne et hydro-électrique, soutient la transition vers un réseau énergétique plus propre ; en effet, les véhicules électriques sont souvent rechargés lors des puits de production d'énergie. Je crois qu'il est nécessaire, pour mieux saisir ces opportunités, que sur cette question les entreprises continuent à investir dans la recherche et le développement des technologies innovantes pour la mobilité électrique, y compris les systèmes de recharge et de stockage plus efficaces et les plus grandes sources d'énergie renouvelable pour la recharge ; ce n'est qu'ainsi que nous pourrons garantir une mobilité durable à long terme. Après les premières années d'application, la mobilité purement électrique a mis en évidence certaines limites ; il est clair qu'elle ne peut pas être la seule solution de mobilité et les données apportées précédemment par le Conseiller le démontrent. Mais, en même temps, cela peut représenter un élément important, notamment lorsqu'il s'agit d'intégration entre différents systèmes de propulsion. À noter aussi - et c'est un élément non négligeable - qu'en favorisant la mobilité électrique et hybride on réduit notre dépendance aux énergies fossiles ; il ne fait aucun doute que la baisse de demande du pétrole peut contribuer à stabiliser les prix et à réduire les tensions géopolitiques liées au pétrole. En conclusion, la mobilité durable et les bonnes pratiques de mobilité constituent un élément de base pour relever les défis environnementaux contemporains, contribuant à un avenir plus durable et établissant une base solide pour réduire l'impact environnemental."
47806,XVI,02/10/2024,"AMBIENTE, TRASPORTI E VIABILITÀ, Trasporti",6,it,113.0,1964.0,M,LEGA VDA,12,5477,"Sull'aspetto della transizione ecologica ci sono varie posizioni c'è qualcosa di stabile e qualcosa di variabile. Qualcosa di stabile è del tutto evidente che il pianeta è uno solo, noi, con le idee più diverse e più disparate, viviamo e vorremmo sopravvivere su questo pianeta e vorremmo che sopravvivessero le prossime generazioni, questo è indubbio, quindi possiamo parlare di una sorta di battaglia, Green Deal, che tradotto letteralmente è: grande affare, Deal si può usare anche sotto il profilo di sfida, in realtà questa è una sorta di battaglia che deve essere combattuta e possibilmente vinta. Noi però sappiamo che le battaglie si vincono o si perdono, purtroppo da militare in congedo dico non per il valore dei militari e neanche per la correttezza e la giustizia della causa, l'onore della causa. Le battaglie si vincono o si perdono per la logistica, è la logistica che fa vincere o perdere le battaglie. Qui mi rivolgo a una persona che immagino consideri la logistica il modus operandi del suo operare quotidiano, l'assessore Bertschy, che, per come lo conosco e per come lo conosciamo, possiamo dire che è una persona che ama la concretezza. Facciamo una riflessione concreta e attraverso qualcosa che non è opinabile, ma qualcosa che esce dall'opinione, cioè la matematica. Immaginiamo un'auto, un'utilitaria base, base, base, che ha 25 kW di potenza. Per ricaricare 25 kW, c'è bisogno di un'erogazione di 2 kW e mezzo ogni ora per dieci ore. Se il signor Rossi vuole ricaricare la propria auto da 25 kW - che, tra l'altro, è una piccola utilitaria - di potenza in otto ore, nella notte, per averla carica la mattina, ha bisogno di un contatore a lui dedicato solo per l'auto, non per il suo nucleo familiare, ma per l'auto di 3kW che funziona tutta la notte. Ipotizziamo che il signor Rossi viva in un alloggio con una compagna, con un'altra persona, sono in due, che hanno due auto mini da 25 kW cadauno. Vuol dire che hanno bisogno di un contatore da 6 kW per ricaricare, solo dedicato alla ricarica della loro auto in fase notturna. Teniamo conto che poi la media delle automobili non ha 25 kW, ha una media forse possiamo dire ottimisticamente di 50 kW, allora 50 kW vuol dire che cominciamo ad avere 6 kW di erogazione, quindi un contatore dedicato di 6 kg per un'auto. Il signor Rossi ha sua moglie che ha un'altra auto da 50 kW normalissima e quindi loro hanno bisogno di un contatore dedicato di 12 kW, oltre a quello di casa. Immaginiamo che loro abitino in un condominio con venti unità immobiliari, è un condominio di medie dimensioni, venti unità immobiliari vuol dire per la media di 2 occupanti e per la media di 2 auto elettriche, vuol dire 40 auto per 50 kW. Per ricaricarle in 8 ore, bisognerebbe che questo condominio avesse una serie di contatori per una potenza complessiva di erogazione di 240 kW. Allora immaginiamo l'amministratore di condominio che si rivolge all'ente e dice: ""Buongiorno, sono l'amministratore di condominio e avrei bisogno di un contatore in più per le ricariche delle auto elettriche"". ""Ah, sì, cosa le serve come potenzialità?"", ""Mah, 240 kW mi bastano"". Allora questo è quello che succede in un condominio, dove ipotizziamo che tutti gli occupanti, in termini medi (perché ho parlato di una media di venti alloggi e di una media di due occupanti, quindi due automobili) che abbiano tutti l'auto elettrica. Uno scenario del genere, moltiplicato per i vari condomini, moltiplicato sul nostro tessuto urbano, arriva a quantità devastanti, soltanto cinquanta condomini, che non è un numero esagerato per il contesto urbano di Aosta, dovrebbero avere contatori capaci di erogare 12 mila kW. Chiunque potrebbe obiettare e dire: ""Sì, ma Luca, tranquillo, non è che tutti adesso con questa proposta di legge arriveranno a sostituire integralmente il proprio parco auto con il parco elettrico"", ma se si crede davvero politicamente al Green Deal, bisogna pensare e credere in questo scenario. Io ho seguito chi si è schierato a favore di questa linea per il contenimento delle emissioni, tutti temi che ovviamente si condividono, ma immagino che si ipotizzi uno scenario di questo genere, dove tutti abbiano l'auto elettrica, ma, se tutti avessero l'auto elettrica - e questo vorrebbe dire credere profondamente in questa legge -, che cosa succederebbe? Voi avete concordato con il fornitore, con l'ente che fornisce l'energia elettrica che la rete è perfettamente dimensionata per sostenere un assorbimento del genere, che ci sono i kW necessari, prodotti da fonti rinnovabili, per soddisfare questo fabbisogno elettrico? Perché o è chiaro questo, o c'è questa chiarezza di fondo, altrimenti questa proposta di legge ha una natura simbolica, ma può una proposta di legge che impegna 4 milioni di euro di soldi pubblici avere una natura simbolica? Questo è un quesito, quindi fondamentalmente e questa riflessione che ho voluto condividere con voi, conti alla mano, porta a questo dilemma: o si crede a una legge, e si crede in questa linea fino a questo livello, fino al compimento completo di un processo di decarbonizzazione, oppure si mettono in atto delle misure che sono sicuramente soltanto simboliche. Noi non ci sentiamo di seguire questa seconda ipotesi, allora o c'è conferma che la prima ipotesi è assolutamente chiarita e garantita, sennò noi non possiamo riconoscerci in una posizione, che, per pura simbologia, non dico ideologia perché mi fermo all'aspetto simbolico, impegna 4 milioni di soldi pubblici."
47806,XVI,02/10/2024,"AMBIENTE, TRASPORTI E VIABILITÀ, Trasporti",6,it,261.0,1964.0,M,RV,14,2488,"Devo premettere che prendo atto dei dubbi del consigliere Distort, che non posso che condividere, per questo motivo vorrei sottolineare che, da un lato, con soddisfazione ho rilevato il contenuto dell'articolo 2. A giugno abbiamo votato una mozione per istituire la Consulta della mobilità ciclistica, l'Assessore competente oggi porta in votazione questa norma che prevede l'istituzione della mobilità ciclistica. Allora l'aspetto rivoluzionario della legge non è oggi il fatto che vengono dati ulteriori fondi in favore delle auto ibride o auto elettriche, ma, secondo me, l'aspetto rivoluzionario, che è un pochino taciuto, all'ombra della norma, è proprio l'istituzione di questa Consulta, che permetterà ai soggetti, così come è composta, che ne prenderanno parte di fornire suggestioni, idee e andare a dare degli indirizzi a quelle che saranno le politiche future del Governo in carica rispetto a iniziative mirate, che non riguarderanno solo l'aspetto ambientale, ma riguarderanno corretti stili di vita, promozione della salute, perché l'utilizzo di biciclette a pedalata assistita o muscolari in maniera importante potrebbe modificare i nostri stili di vita, potrebbe andare a migliorare lo stato di salute della popolazione, ma soprattutto la sicurezza stradale. In occasione della mozione avevo sottolineato la necessità di andare a fornire più indicazioni stradali riguardo all'utilizzo di percorsi ciclabili della nostra pista ciclabile lungo il percorso di Fondovalle e questo potrà fare la Consulta, saranno attori protagonisti delle suggestioni. La Consulta potrà incidere anche sulle attività di promozione turistica - guardo l'Assessore competente che con attenzione sta seguendo l'intervento -, quindi anche in questo senso la Consulta potrà incidere. Riguardo invece all'investimento importante richiamato dal collega Distort, posso invece sottolineare o evidenziare quella che potrebbe essere una debolezza della norma: la clausola valutativa. Oggi sarebbe stato interessante e io stesso potevo farlo con un emendamento e non l'ho fatto, e me ne assumo la responsabilità, andare a modificare la clausola valutativa, verificare appunto i dubbi del collega Distort, ma anche comprendere se, attraverso le suggestioni della Consulta, qualora messe in atto, si avrà un aumento dei fruitori della pista ciclabile, del turismo o altri benefici. Queste sono le considerazioni che volevo lasciare a quest'Aula anche nell'anticipare quello che comunque sarà un voto positivo."
47806,XVI,02/10/2024,"AMBIENTE, TRASPORTI E VIABILITÀ, Trasporti",6,it,33.0,1965.0,M,UV,16,13835,"Molti interventi, partendo da questi due articoli che presenta il DL 157, hanno però poi spaziato giustamente sulla legge 16/2019 e poi su una visione più politica - non per questo non concreta - rispetto agli obiettivi di quella legge e di questo parziale provvedimento. Cercherei quindi di rimanere sul disegno di legge senza però limitare quella che è poi un po' una visione generale del provvedimento in un momento di fine legislatura, per quello che riguarda il Consiglio regionale della Valle d'Aosta, di metà legislatura per quello che riguarda il Governo nazionale e di inizio legislatura per il livello della Commissione europea. Da un lato noi stiamo completando il nostro ciclo, a livello nazionale siamo più o meno non ancora a metà e a livello europeo si apre una nuova fase di discussione e, per andare su quel livello, siamo tutti in attesa, ieri se n'è parlato al GSE, ma ormai a ogni assemblea il tema del Green Deal, riconfermato oppure modificato oppure concretamente modificato in alcuni dei suoi aspetti oggi più criticati da una parte politica che generalmente rappresenta le aree del Centro-Destra e della Destra che si sono anche affermate in quest'ultimo periodo... ce lo stiamo aspettando tutti perché non ci sarebbe nulla di peggio che non decidere nulla. In questa fase, soprattutto il mercato dell'auto, soffre perché il motore endotermico non ha più avuto comunque grandi prospettive visto il limite del blocco di vendita delle auto dal 2035, quindi si sono fermati gli investimenti al riguardo di questo modello di auto e dall'altra parte non decolla la mobilità elettrica, soprattutto le industrie non raggiungono i numeri... non mi ricordo chi nell'intervento ha citato... forse il consigliere Perron... gli obiettivi delle grandi industrie rispetto al modello di vendite e le difficoltà che stanno vivendo, quindi tutti ci si attende una visione chiara dei prossimi anni. Poi arriva Draghi che presenta un fortissimo piano d'investimento dove in quest'investimento vede un investimento ancora più importante sulla mobilità elettrica per certe parti e altre cose che poi sono state osservate. Quello che voglio dire è che noi siamo una parte di un modello che poi a cascata, dalle direttive europee, ha organizzato a livello nazionale e a livello regionale i suoi piani di sviluppo, il piano energetico, le sue leggi e, un po' come sta facendo il Governo italiano, magari con la speranza da parte di qualcuno che questa sia la strada giusta e definitiva, e invece da parte di qualcun altro anche con un po' una visione più obbligata rispetto al modello che stiamo interpretando tutti quanti, però siamo a portare avanti una visione del futuro rispetto al modello, in questo caso, di utilizzo della mobilità. Se il Governo italiano mette i suoi contributi per incentivare l'acquisto di auto elettriche, ho capito la sottigliezza del fatto che in Valle d'Aosta il movimento è federale, quindi ha il diritto di criticare a livello locale una politica nazionale. È vero, però poi è bella anche la politica se non è sterile, perché poi bisogna incidere sulle politiche anche quando si è all'interno dei movimenti, è bene qua la critica, ma allo stesso tempo, se poi la Lega a livello nazionale vota quei provvedimenti, praticamente porta avanti quello che stiamo facendo noi qua. È giusto quindi ma dall'altra parte, se non si è incisivi, rimane un'osservazione che non va oltre i nostri confini e questo a livello politico ovviamente rimane un tema sul quale basare la propria azione. Quello che io credo noi dobbiamo fare è cercare di dare la possibilità in questa fase in cui la mobilità elettrica può rappresentare un primo passo importante anche per garantire a chi oggi crede in questa mobilità... ma anche per garantire a chi può, attraverso un investimento completo, anche dotarsi di un sistema di produzione di energia da fonti rinnovabili a casa, ricaricare la macchina e quindi diventare anche un po' autonomo rispetto al tema del gas e del petrolio... farlo, a mio avviso, è un valore aggiunto che portiamo. Il problema - e l'ho detto - è che non tutti lo possono fare, quindi personalmente in questo momento sono molto più concentrato a cercare in futuro di ritrovare un equilibrio tra chi la colonnina a casa non se la può permettere di mettere, perché non ci arriva perché o abita in un centro storico o in una zona che... e chi non può utilizzare questa forma di ricarica ed è obbligato a rimanere su scelte tradizionali proprio perché questo non gli permette di farlo, anche perché sappiamo bene che la ricarica fatta attraverso una fonte di energia rinnovabile rispetto alla ricarica diretta dei distributori è ben differente dai distributori di tipo elettrico ed è ben diversa come costo, quindi l'incidenza poi del risparmio che si viene a creare anche in termini economici cambia notevolmente. Noi con questo provvedimento l'anno scorso abbiamo aumentato il contributo e cercato di favorire, dopo aver approvato il piano energetico, una più alta attenzione all'acquisto dell'auto elettrica e la misura - anche perché appunto abbiamo messo a disposizione risorse consistenti - ha raggiunto il suo obiettivo, perché si sono invertiti i dati rispetto al modello precedente. Prima l'acquisto delle auto elettriche era minore rispetto a quello del plug-in oggi è direttamente inverso e ci sono molte più auto elettriche, è ovvio che costano ancora caro, quindi non sono a migliaia, ma sono qualche centinaia in Valle d'Aosta. Abbiamo anche innestato a livello culturale quest'attenzione verso i ragazzi fino a 35 anni, giovani fino a 35 anni, con una doppia finalità, anche aiutare sicuramente una generazione in maniera più importante rispetto agli adulti per qualche migliaio di euro e prodotto così una fotografia di quello che può accadere se questa linea del Green Deal verrà confermata soprattutto dal Governo europeo. Costa molto questa politica, lo sappiamo, ma costa anche molto la politica che io spero decolli: quella dell'idrogeno, perché se vogliamo che oggi dei modelli di trasporto che non hanno ancora un mercato, che non hanno un'industrializzazione spinta e sostenuta anche dalle politiche dei Governi, se vogliamo che queste nuove modalità arrivino a essere sostenibili, sia come produzione di auto, sia come costo dell'energia o del vettore idrogeno, c'è necessità di investire tante risorse, risorse pubbliche nella ricerca e appunto nel miglioramento dei processi produttivi. Sì, è più costoso, in questo momento però dà risposta al perimetro legislativo nel quale il nostro Governo e la nostra maggioranza deve agire e deve lavorare. È in questo senso che abbiamo proposto un rifinanziamento della misura, che è un impegno. Noi l'abbiamo detto in Commissione, abbiamo anche pensato che riapriremo la misura, si chiude il 30 ottobre, probabilmente riapriremo per qualche giorno ancora la misura proprio perché, nel periodo d'incertezza, può essere che qualcuno abbia atteso per acquistare l'auto, quindi può essere che si arriverà fino a metà novembre, lo dobbiamo decidere nei prossimi giorni e poi lo comunicheremo. In questa fase però quello che potevamo fare è dare certezze a chi ha creduto l'anno scorso al provvedimento di bilancio che ha messo a disposizione delle risorse per promuovere questa politica, quindi questo è il lavoro che abbiamo fatto. Per il prossimo programma finanziario andremo ancora a sostenere quest'iniziativa, discuteremo su come promuoverla. Uno dei problemi che c'è stato l'anno scorso, faccio vedere un grafico, è stato il momento del cumulo dell'iniziativa regionale con quella nazionale, che ha portato, nel mese di giugno in particolare, a uno sbalzo notevole dell'acquisto delle auto perché con la doppia possibilità di finanziamento qualcuno ha atteso ad acquistare la macchina nel momento in cui c'era questa possibilità. Noi, per dare comunque regolarità e anche una certa equità, stiamo immaginando che si possa finanziare o da un canale o, dall'altro, l'acquisto della macchina ma, evitando il cumulo, che, da un lato, rende tutto più incerto, anche nella gestione del provvedimento, sia a livello organizzativo che amministrativo: dico questo come altre questioni che sulla legge 16 vanno sicuramente ripensate. La legge 16 è una legge, da un lato, importante, perché ha lanciato una prospettiva; dall'altro, è una legge, che, come tutti sappiamo, è stata anche una sintesi di posizioni molto diverse in una situazione politica molto particolare, quindi una revisione organica da parte di una maggioranza e di un Governo, se ce la faremo, lo faremo noi entro la fine della legislatura, ma non è detto che ce la faremo, lo farà chi arriverà magari dopo di noi, per mettere insieme tutta questa visione che appunto la legge esprime. Qui parliamo di mobilità sostenibile, ma si parla di infrastrutture, sono stati citati i dati, ci sono molte iniziative che nella legge possono essere ancora implementate e altre nuove che la modifica del sistema del trasporto, che continua a essere presente nel quotidiano e anche nelle scelte di imprese e cittadini... devono essere accolte nella modifica di una legge così importante. Andare quindi nella direzione di sostenere una politica di questo tipo vuol dire anche cercare di dare al sistema che sta intorno a noi, anche a chi rivende le auto, delle certezze per i prossimi anni. Un po' più del 50% delle auto vendute è stato venduto in Valle d'Aosta, ovviamente dipende da che tipo di auto si acquista, non tutte le concessionarie sono presenti, in ogni caso un po' di queste risorse, almeno la metà, sono rimaste sul nostro territorio e sono andate a favorire anche un ambito economico che in questo momento credo possa avere avuto da queste iniziative delle risposte. Noi riteniamo che, in un momento come questo, il provvedimento possa dare una risposta, non ci sostituiamo alla discussione politica che è in corso, credo che tutti i Governi regionali, visto che parliamo del nostro livello, si attendano una visione definitiva. Non credo - l'ho detto anche nelle iniziative relative alla presentazione del piano trasporti - che noi mai potremo trasferire tutto il modello del trasporto pubblico e commerciale sul ferro in tanti territori come il nostro, quindi se la mobilità su gomma diventa una mobilità sostenibile, meno inquinante, che permette di muovere persone e merci andando verso una mobilità che ha un minore impatto, credo che ci sarà la possibilità anche di rivalutare infrastrutture importanti, che comunque sono fondamentali e necessarie per collegare territori come il nostro, montani, con una viabilità, come tutti sappiamo, particolare e molto complessa. Concludo sulla Consulta della mobilità ciclistica, c'è grande crescita dell'attenzione rispetto alla mobilità sulla bicicletta, che sia mobilità casa-lavoro, che sia mobilità legata al tempo libero, che sia la mobilità per creare delle condizioni nuove, che, secondo me, anche attraverso questo provvedimento sono nate, perché se è vero che l' e-bike è una mobilità più costosa, che ci interessa anche per attirare nuovi turisti in Valle d'Aosta, io devo dire che anche attraverso questo provvedimento ho visto nascere un'attenzione e gruppi di persone che hanno iniziato a praticare l'attività in bicicletta, socializzare fra di loro e a stare in posti in montagna dove probabilmente non avrebbero potuto stare. Se una legge favorisce anche modalità come queste, io credo che possa essere di utilità per noi. Quello che ci interessa è che dove si può si possa utilizzare meno l'auto e più una mobilità più dolce, senza diventare né fanatici di una cosa, né fanatici dell'altra, dobbiamo creare le condizioni affinché questo si possa sviluppare; la Consulta ci permetterà di mettere intorno al tavolo i soggetti principali di questa visione che stiamo un po' creando insieme. Io lo avevo detto, e ringrazio il consigliere Restano per aver portato quest'argomento in aula, insieme all'assessore Sapinet e all'assessore Grosjacques porteremo i nostri tecnici al tavolo di lavoro, insieme alle associazioni sportive e insieme al Consiglio permanente degli Enti locali per iniziare e almeno avere un luogo dove mettere al centro del lavoro politico i tanti problemi, che, comunque, iniziative come queste devono affrontare, perché, da un lato, stiamo facendo tanti investimenti, dall'altro, più apriamo zone frequentabili più creiamo le condizioni affinché possano essere frequentate da biciclette, più dobbiamo garantire alle persone che utilizzano la bicicletta di stare in sicurezza e di poter godere di tutti i servizi che servono. Il provvedimento porta in dote risorse per completare la misura nel 2024, l'istituzione di una nuova Consulta e apre anche a un ragionamento politico di miglioramento e di adeguamento del provvedimento. Negli scorsi giorni tutti abbiamo letto dell'iniziativa presentata alla Commissione europea sul criterio dei due anni di residenza per avere la possibilità di ottenere il contributo. Su questo credo che nel 2019, quando è stato proposto e votato dal Consiglio regionale, ci fosse una visione dove l'obiettivo era finanziare soprattutto la riduzione di inquinamento sul traffico locale, quindi non tanto di discriminare qualcuno, ma cercare di favorire, quindi una mobilità meno inquinante sul territorio valdostano, credo che si possa tranquillamente tornare anche su questi temi per trovare una soluzione in linea con le nostre prospettive. Da un lato, l'obiettivo è anche di fare provvedimenti che possano creare le condizioni per attrarre nuovi abitanti in Valle d'Aosta e cercare di farlo favorendo, come abbiamo fatto su altre azioni, anche la visione che qui chi viene a vivere e a investire le proprie competenze in un'azienda o le proprie risorse attraverso un'impresa possa da subito godere di quelle iniziative che sono a favore di tutti i residenti valdostani."
47806,XVI,02/10/2024,"AMBIENTE, TRASPORTI E VIABILITÀ, Trasporti",6,it,246.0,1979.0,M,LEGA VDA,18,4646,"Per dichiarazione di voto, intanto così puntualizzo anche quanto ha risposto l'Assessore sulla questione. Sul punto più politico chiaramente il nostro movimento viaggia su tre livelli in questo caso e questo si può dire anche per altri colleghi che sono presenti in aula, che rappresentano partiti nazionali e anche europei, poi con famiglie diverse, eccetera, sappiamo che non per forza si va tutti d'accordo sul livello europeo, anche all'interno di coalizioni, ma questo fa parte del gioco e delle varie famiglie di grandi ideologie nella politica europea. Riguardo al tema politico quindi dicevo che, a livello europeo, la Lega ha criticato in tutti i modi una transizione energetica troppo a rotta di collo e che avrebbe frantumato ossa e fatto parecchi danni, però chiaramente, a livello europeo, la Lega non ha la maggioranza, quindi quelle cose che sono passate lì poi arrivano ai Governi nazionali, dove invece siamo al Governo, quindi siamo in un'altra posizione, e il livello nazionale però, se poi si becca le direttive, qualcosa ci può fare, ma, se si becca i regolamenti, quelli li deve attuare. È chiaro che siamo in opposizione in Europa, in maggioranza al Governo nazionale e poi in opposizione di nuovo qua al Governo regionale, questa è la nostra posizione specifica, quindi è chiaro che le posizioni sono un po' più variegate di quello che può essere invece chi ha il partito regionale, si muove e può essere anche più totalmente coerente in questo senso, questo per puntualizzare qual è la nostra posizione. Riguardo al tema generale, sull'idrogeno gliene diamo atto, sappiamo che è un settore ancora costoso, ci auguriamo che nei prossimi anni questo tema sull'idrogeno riuscirà ad abbassare i costi, ma qual è la differenza fondamentale per cui noi siamo critici su macchine completamente elettriche e invece apriamo ad altri tipi di carburanti oppure allo sviluppo dell'idrogeno verde, che chiaramente è costoso, eccetera. La differenza sta nel fatto che noi inseriamo nelle considerazioni ambientali considerazioni di tipo industriale, come i piani industriali, una visione economica e sociale anche di questo tipo, perché è inutile correre dietro obiettivi ambientali che poi cambiano poco, ma nel frattempo hai distrutto un'economia, un settore e depauperato e deindustrializzato i territori, quindi è lì la differenza. Se l'idrogeno te lo fai, lo produci e lo consumi sul territorio, crei occupazione, nel frattempo è energia pulita che riesci a sostenere all'interno di un'economia di una Regione, è chiaro che noi siamo favorevoli, perché sappiamo che la Valle ha visto un lungo processo di deindustrializzazione, purtroppo e per fortuna. Chi deindustrializza... c'è meno inquinamento, però allo stesso tempo poi ti manca la gente. Io vengo da un paese, che è Châtillon, che, come avevo già rappresentato in Consiglio, è un paese che ha una vocazione industriale che parte dal Medioevo, quando c'era ancora la (incomprensibile) negli anni Venti, nel 1928 c'erano 11 mila addetti, capite che era un territorio pieno di gente, perché c'era industria. Ora non c'è più l'industria e il territorio è depauperato, quindi se riusciamo a fare qualcosa che viene consumato e prodotto in loco, creando occupazione, apriamo tutte le porte possibili, con i rischi annessi, nessuno di noi è così naïf da dire che non ci sono rischi. Quella è la differenza, invece le macchine e le batterie sappiamo benissimo essere un regalo alla Cina: ecco perché a livello europeo siamo contro. Regaliamo alla Cina interi settori e noi ci ritroviamo senza e poi cosa faremo? Reddito di cittadinanza per tutti? Buona fortuna. È questa la differenza dal nostro punto di vista. Poi in ultimo, sarò telegrafico, non è che se arrivano tante domande, per forza l'investimento è buono chiaramente, perché se ci sono occasioni di comprare auto elettriche praticamente sottocosto perché ci sono forti incentivi regionali, nazionali, europei, eccetera, non è detto che il prodotto sia buono di per sé, viene conveniente in quel momento, però è un mercato ""dopato"" dall'intervento pubblico, quella è la differenza. Riguardo alla dichiarazione di voto, ci asterremo in generale, voteremo contro agli articoli 3 e 4 proprio per dare un segnale e per dire - la Lega l'ha sempre detto a livello europeo - che politiche di quel tipo avrebbero fatto danni, adesso lo dicono tutti e quindi diamo un segnale. Sulla Consulta della mobilità ciclistica ci asterremo, chiudiamo solo con una battuta per sdrammatizzare: alle riunioni, se le fate di persona, fateli venire in bicicletta, altrimenti li radiate tutti, è il classico: ""Hai voluto la bici, adesso pedala""."
47806,XVI,02/10/2024,"AMBIENTE, TRASPORTI E VIABILITÀ, Trasporti",6,it,206.0,1966.0,F,PCP,20,2429,"In dichiarazione di voto, per confermare quanto avevo già detto precedentemente, cioè che voteremo questa modifica alla legge 16/2019 consapevoli del fatto che su quella legge occorrerà, come dicevo, fare delle ulteriori riflessioni, che, per quello che ci riguarda, non vanno nella stessa direzione di quanto hanno esplicitato i colleghi, in particolare il collega Perron a cui dico anche, a proposito di una delle sue ultime affermazioni fatta pochi minuti fa secondo cui tutti dicono che questo sistema non funziona, che non è così, sappiamo chi lo dice, ma sappiamo anche che, come sempre accade, ci sono delle narrazioni e questa è una narrazione che non condividiamo. Per quanto riguarda la questione dello sviluppo del vettore idrogeno nella nostra Regione, abbiamo detto più volte che è importante fare una ricerca approfondita sull'utilizzo che potrebbe avere, ci siamo espressi ripetutamente sul fatto che attualmente e anche per il futuro nemmeno così immediato, ma anche più a medio termine è una tecnologia su cui, per quanto riguarda il sistema del trasporto, in particolare dell'utilizzo dei trasporti per scopo personale, non ci siamo, non è una tecnologia matura anche per quello che riguarda il trasporto pubblico locale. Le vicende che sono legate alla questione dell'acquisto degli autobus a idrogeno ad Aosta e a quello che ne è conseguito in qualche maniera lo dimostrano. Certo è che occorre invece, a nostro avviso, continuare a studiare quell'applicazione soprattutto per quanto riguarda gli scopi industriali, perché effettivamente ci sono delle potenzialità che vanno nella direzione ovviamente della decarbonizzazione. Credo quindi che, per quello che riguarda le modifiche, o, meglio, le integrazioni che questo testo di legge propone, invece è da valutare positivamente sia la scelta di incrementare ulteriormente, perché già era stato finanziato, l'acquisto di questi veicoli, ma c'è anche - lo ricordava il collega Restano - la questione della Consulta della mobilità ciclistica e siamo assolutamente convinti che questo vada nell'ottica di una mobilità sostenibile che ha delle potenzialità anche nella nostra regione, che pure è una regione, per la sua conformazione morfologica e geografica, particolare, ma esistono dei margini per poter fare meglio. Il fatto di istituire, di mettere anche in legge una Consulta per la mobilità sostenibile significa dare dignità, dare valore a quest'aspetto."
47806,XVI,02/10/2024,"AMBIENTE, TRASPORTI E VIABILITÀ, Trasporti",6,it,77.0,1975.0,M,UV,22,1886,"Proprio due considerazioni dopo aver ascoltato il dibattito. Il relatore Rosaire, che ha messo in evidenza i punti di forza, ma soprattutto la volontà che è stata quella di natura politica; penso che il termine più appropriato sia proprio quello di dare dignità oggi all'interno di questo disegno di legge n. 157, sapendo perfettamente che è uno strumento ulteriore proprio per dare corso a una visione che abbiamo, che indubbiamente, conoscendo perfettamente le peculiarità della nostra conformazione del nostro piccolo modello, va adattata su misura. Proprio su questo io penso che l'assessore Bertschy abbia messo in evidenza quasi un modo di cucire su misura - sapendo che siamo in un momento comunque non solo delicato, ma è una conformazione molto più ampia - quelle che potrebbero essere le nostre esigenze, ma dando anche prospettive e soprattutto visione sia sul lato della modifica che è stata fatta su questo disegno di legge, ma più nel suo insieme, che è quello di contribuire e creare le condizioni come pubblico affinché si possa dare contezza e degli strumenti a quelle che sono in primis le giovani generazioni, quindi, per quanto ci riguarda, è cultura, in seconda battuta comunque quelli che sono anche gli aiuti di natura economico-finanziaria, ma che arrivano sempre dopo al piano culturale e al piano comunque di visione che si ha del nostro modello inserito in un modello indubbiamente molto più globale. Queste erano le due considerazioni che volevo mettere in evidenza e che ci contraddistinguono assolutamente rispetto a un livello di contrapposizione esclusivamente ideologica che non ci vuole toccare e che non ci tocca, ma crediamo di avere la capacità di poter accompagnare nei nostri piccoli numeri quelli che possono essere comunque dei sostegni che diventano culturali, come dicevo in prima battuta, e in seconda battuta di natura economico-finanziaria."
47806,XVI,02/10/2024,"AMBIENTE, TRASPORTI E VIABILITÀ, Trasporti",6,it,33.0,1965.0,M,UV,24,1961,"Solamente per concludere, nell'intervento precedente il consigliere Perron aveva parlato del numero di colonnine per numero di abitanti rispetto a quei dati, ma probabilmente avendoli mandati velocemente per mail ... quel dato è riferito alle colonnine di casa, all'acquisto sul 2024 delle persone... il dato invece colonnina per abitanti è un dato di un anno e mezzo fa, quindi ce lo faremo aggiornare direttamente dalla Deval, però già in quel momento la Valle d'Aosta era la Regione con il più alto rapporto abitanti per punto di ricarica. In Valle d'Aosta c'è un punto di ricarica ogni 229 abitanti, che poi va collegato al territorio, nel senso che poi dobbiamo sempre andare a vedere sul territorio, sui nostri 74 comuni, come sono distribuiti questi punti di ricarica. Sappiamo che sono distribuiti, ma è chiaro che dobbiamo, nella logica che dicevo prima degli abitanti del centro storico, stessa cosa vale per i comuni, fare in modo che queste politiche possano raggiungere tutta la popolazione su tutto il territorio per essere eque visto che alla base c'è una contribuzione di tipo pubblico. Comunque al momento questi sono dati che ci fanno dire che la direzione, almeno in termini di infrastrutture, è quella giusta, ovviamente l'infrastruttura invece generale - per venire all'intervento del collega Distort - dovrà continuare e vedere degli investimenti, perché portare l'energia in questi punti ha necessità di ulteriori investimenti, anche perché si tratta di modalità di trasporto dell'energia differenti da quelle in uso in questo momento, però sono tutti investimenti che, nell'ambito di una programmazione, si possono fare. Ringrazio il relatore, il Presidente della IV Commissione, i gruppi di maggioranza e PCP per il sostegno del provvedimento e ovviamente, con molto rispetto per le osservazioni che sono state fatte dagli altri gruppi, credo che nel regolamento della Consulta inseriremo che bisogna andare alle riunioni in bicicletta."
47806,XVI,02/10/2024,"AMBIENTE, TRASPORTI E VIABILITÀ, Trasporti",6,it,33.0,1965.0,M,UV,26,218,Solamente per ringraziare anche il gruppo Rassemblement che ha sostenuto il provvedimento e in questa nuova configurazione ero rimasto ancora un po' confuso. Grazie anche per il lavoro che è stato fatto in Commissione.
47806,XVI,02/10/2024,"AMBIENTE, TRASPORTI E VIABILITÀ, Trasporti",6,it,206.0,1966.0,F,PCP,28,407,"Per una sottolineatura: ho visto l'esito della votazione anche dei singoli articoli e, come aveva detto nel suo intervento il collega Perron, la Lega ha votato contro agli articoli che in sostanza determinano i contributi. Volevo solo ricordare che, quando si è partiti con questa legge, il DL n. 4/2018, che era stato presentato dall'allora Governo Spelgatti, conteneva misure esclusivamente di contributi."
47807,XVI,02/10/2024,"LAVORO, Politica del lavoro",7,it,33.0,1965.0,M,UV,2,15335,"È con molto piacere che porto all'attenzione del Consiglio regionale, insieme alla Commissione, il Piano delle politiche del lavoro 24-26; con molto piacere perché l'elaborazione del Piano ha seguito la metodologia del primo piano ovviamente con un'attenzione, una velocità e anche una base a livello d'informazioni di dati e di esperienze fatte nel precedente triennio molto più solida, così da poter affrontare le tante sfide che il mondo del lavoro presenta in questo momento, con una progettualità che, ovviamente, dovrà essere all'attenzione di tutti gli attori del piano politiche del lavoro. Colgo l'occasione, come sempre, per ringraziare tutti coloro che stanno dando un grande contributo nel Consiglio politiche del lavoro. La metodologia che abbiamo adottato è quella di riunirci mensilmente: rispetto al passato il Consiglio politiche del lavoro ha un'osservazione attiva del lavoro che l'Assessorato sta preparando e, allo stesso tempo, l'Assessorato ha la possibilità di concertare e di confrontarsi con tutte le parti sugli interventi da mettere in campo. È un momento molto particolare, dove la situazione occupazionale, a livello regionale e a livello italiano, è una situazione che ci crea una tranquillità per quello che vediamo oggi, nel senso che è cresciuta l'occupazione, sono cresciuti i contratti a tempo indeterminato, è cresciuto il lavoro di genere, c'è un'attenzione rinnovata all'inclusione lavorativa e, allo stesso tempo, come sempre, in un mondo del lavoro che cambia e in una situazione economica che si deve confrontare con tantissime sfide che la situazione presenta, in un mondo del lavoro che può rapidamente cambiare bisogna essere pronti da un lato a continuare a intervenire, a investire, a creare nuovi progetti e, allo stesso tempo, a preparare quelle politiche che possono essere utili nei momenti di maggior difficoltà. Le tematiche che il piano politiche del lavoro presenta, come condizioni di contesto, sono i mutamenti delle condizioni demografiche, la partecipazione al mondo del lavoro, la digitalizzazione degli ambiti che sono sempre più ampi dei processi produttivi e l'introduzione dell'intelligenza artificiale, che non avviene un giorno per l'altro ma che sta avvenendo in via naturale e che va governata. Con l'assessore Caveri ci confrontiamo su tanti temi al riguardo, sapendo bene che il mondo del lavoro che rappresentiamo è un mondo del lavoro fatto di manualità come di sistemi molto avanzati, di applicazioni d'intelligenza artificiale, e noi dobbiamo tenere in considerazione tutti questi aspetti: continuare a formare le persone perché siano pronte a lavorare nei contesti dove l'intelligenza artificiale arriverà meno, quindi formare le competenze, che sono necessarie per svolgere le professioni, per aprirsi ad un'impresa, per andare a lavorare in imprese, e allo stesso tempo appunto governare l'introduzione che sempre più avviene in alcuni contesti del mondo dell'intelligenza artificiale, soprattutto in tutto quello che si sta riversando nel campo dei servizi e della formazione. L'altra condizione di contesto importante che va letta è quella del cambiamento climatico, che impone nuove strategie alle imprese, che impone una metodologia diversa dal passato e che deve creare delle attenzioni in tutte le iniziative da mettere in campo per preparare le competenze delle persone. Le strategie si fondano su un'idea di un mercato del lavoro che crea un sistema di transizioni occupazionali lungo tutto il corso della vita, transizione dal sistema educativo al lavoro, la transizione da un lavoro all'altro, la transizione tra occupazione e disoccupazione e, viceversa, la transizione tra lo stato di occupazione verso forme di un'attività economica. Al centro ci deve essere la persona, dobbiamo assicurare alle persone il sostegno, l'accompagnamento nelle diverse transizioni in cui ognuno di noi si confronta nel percorso lavorativo. L'approccio del piano è un approccio coerente all'alleanza per il lavoro, che persegue gli obiettivi di una maggiore occupazione, un miglioramento della qualità del lavoro, anche attraverso l'accrescimento delle competenze. Queste condizioni sono delle condizioni abilitanti e sono un po' la guida del lavoro che andiamo a fare; dobbiamo cercare di soddisfarle perché queste condizioni ci permettono di essere coerenti con la visione europea e soprattutto di essere forti nella determinazione di tutti quei fabbisogni che oggi, a livello professionale servono, e di quelli futuri in particolare. Dobbiamo potenziare ancora i nostri servizi di orientamento, rafforzare la relazione a livello istituzionale con tutti gli attori all'interno e all'esterno della regione e poi bisogna rendere i sistemi sempre più integrati, interoperabili e ci deve essere un'interfunzionalità tra tutti. L'obiettivo generale, come abbiamo detto nella Commissione, è cercare di contribuire a rafforzare un modello di sviluppo socioeconomico della Valle d'Aosta, una maggiore qualità del lavoro, l'accrescimento e la valorizzazione del capitale umano, la centralità della coesione sociale e il miglioramento delle capacità di risposta ai cambiamenti climatici. Questo ci deve portare a generare quello che l'alleanza prevede: un lavoro di qualità per mezzo di una formazione attenta e la necessità, per l'economia e per i contesti locali, di un forte contrasto alle disuguaglianze, soprattutto una maggiore attrattività. Gli obiettivi specifici sono stati inquadrati in alcune priorità: il lavoro etico, sostenibile e sicuro, l'incremento dell'attrattività del territorio, la formazione di qualità per il territorio e l'uguaglianza di opportunità per tutti. Con questi obiettivi prioritari cerchiamo di garantire - attraverso delle azioni che abbiamo individuato in base ad alcuni criteri - la collocazione, la continuità, la coerenza, l'innovatività; sono azioni riportate nel PPL a titolo esemplificativo e che saranno poi specificate nei piani annuali d'intervento. Il PPL si propone di lavorare su più piani di finanziamento. L'anno scorso, durante il confronto in Consiglio regionale sul bilancio avevamo avuto modo di spiegare che il PPL ha necessità di risorse proprie a livello regionale per poter garantire la continuità di alcune azioni che non possono essere immediatamente utilizzabili sui fondi strutturali e per sperimentare delle azioni, ma l'obiettivo dell'Assessorato, in collaborazione con l'Assessorato agli affari europei, è quello d'integrare sempre più le risorse regionali che sono a disposizione dei programmi di formazione e di istruzione, con l'attenzione, che però è data dal lavoro tra le strutture, di fare in modo che l'obiettivo sia dare le risposte alle persone e non semplicemente di trovare una modalità di rimanere all'interno delle regole. Lo dico perché - senza colpa di nessuno - le regole per l'utilizzo dei fondi europei sono estremamente più complesse e queste vanno, attraverso il lavoro tecnico tra tutte le strutture, conosciute e, allo stesso tempo, bisogna trovare le soluzioni per utilizzare queste risorse che sono importanti. Definiamo, all'interno del piano, una governance che è molto importante, che va, oltre a permettere di lavorare insieme al Consiglio politiche del lavoro, a lavorare sul piano strategico con una cabina di regia e sul piano operativo con tutte le strutture regionali competenti per materia. Molto importanti sono le azioni sulla comunicazione e poi, come abbiamo fatto per lo scorso piano, il lavorare sul monitoraggio; il monitoraggio del lavoro che facciamo ci permette di migliorare i progetti e, una volta attuati e sperimentati, di monitorare l'effetto dell'utilizzo alle risorse pubbliche è ovviamente di fondamentale importanza per dare una risposta alle persone. Per concludere, il contributo che noi chiediamo un un po' a tutti gli attori è di essere parte attiva di questi progetti: abbiamo necessità di una collaborazione forte con gli Enti locali, abbiamo una necessità di una collaborazione forte con i territori e con le imprese sui territori, perché i contesti nel territorio valdostano sono differenti fra di loro e molto misure vanno costruite contestualizzandole e adattandole appunto a queste realtà. Dobbiamo regolare le nostre politiche sempre sul territorio con un'attenzione a dare risposta dove si presentano le difficoltà maggiori e, allo stesso tempo, ad investire dove queste difficoltà magari paiono superate, sempre con lungimiranza per i progetti del futuro. In questa progettualità, dobbiamo ovviamente tenere in considerazione che il mondo del lavoro ha la necessità di rendersi attrattivo in una fase di forte calo demografico; lo abbiamo un po' sostenuto tutti nelle nostre valutazioni: il futuro presenterà delle difficoltà a dare risposta a tutti i comparti, quindi dovremo fare attenzione a costruire un modello dove le competenze possano trovare in Valle d'Aosta imprese in grado di accoglierle, servizi in grado di dare risposte ma, allo stesso tempo, dovremo essere attrattivi anche dove queste competenze magari sono date semplicemente dalla capacità di svolgere una mansione, ripetitiva o manuale che sia. L'attrattività di ogni impresa è necessaria perché diversamente non ce la faremo, con le condizioni demografiche attuali, a sostenere una crescita e uno sviluppo di tutto il modello. L'obiettivo nostro deve essere quello di vedere ancora crescere le nostre imprese e l'occupazione, quindi per rendere attrattivo un territorio ci vanno delle disponibilità finanziarie, ma ci va anche una valutazione e una condizione nuova a livello culturale del mondo dell'impresa. Sono tante le imprese che si stanno interrogando su come cambiare approccio nel formare le persone, nell'inserire le persone; sono tante le imprese che lavorano e collaborano con noi per passare a una fase nuova di queste criticità che si presentano, quindi migliorare l'orientamento è necessario per far sì che i giovani possano trovare sempre più la loro risposta nel momento in cui scelgono i propri percorsi, e in questo senso il salone dell'orientamento (che troverà la sua seconda edizione alla fine del prossimo inverno) sarà altrettanto importante, perché utilizzeremo, insieme all'assessore Guichardaz, questo momento per orientare sia i ragazzi delle scuole medie che quelli delle scuole superiori; è fondamentale intervenire nel momento in cui le persone si trovano - speriamo solo per poco - senza lavoro, intervenire prontamente per dare una risposta a livello formativo e di presa in carico. È per quello che studiamo e che stiamo continuando a studiare nuovi strumenti: nel piano se ne propone qualcuno, ma ci sono molte azioni che vanno nella direzione di provare a prendere in carico anche chi si trova a pochi anni dalla conclusione della propria attività lavorativa e ha bisogno di una risposta perché non trova più in maniera così semplice una nuova opportunità di lavoro, così come è necessario creare le condizioni perché le politiche attive diventino sempre più a favore di un inserimento e di un'inclusione dei soggetti più fragili nel mondo del lavoro. Le riforme che abbiamo immaginato di poter realizzare nei prossimi anni, anche sui PIA e su tutti quei servizi che riguardano le fragilità, sono di fondamentale importanza. Per quello che abbiamo provato a studiare - poi nel dibattito ovviamente avremo modo di approfondire le cose che riterrete di fare - per noi il concetto della transizione dalla condizione all'altra è il concetto che deve accompagnare i prossimi anni del lavoro, quindi persone che siano sempre accompagnate, ma anche disponibili a essere aiutate in un progetto di formazione. Dobbiamo guardare all'innovazione tecnologica dei processi produttivi con fiducia, preparando le persone, facendo sì che queste innovazioni possano essere di aiuto alla crescita delle imprese, al miglioramento dei servizi dell'amministrazione pubblica e non piuttosto avere quello sguardo resistente che tanto non ci porta da nessuna parte. Fiducia quindi nell'innovazione, però allo stesso tempo al lavoro per essere pronti a governarla. Dobbiamo intervenire sui giovani, dobbiamo dare a loro fin dal primo ciclo di studi i migliori strumenti per orientarli, dobbiamo essere pronti ad avere la capacità di dare risposta ad ogni intervento, facendo in modo che anche i servizi, a partire da quelli dell'impiego, si adoperino in maniera sempre più flessibile alle difficoltà che le persone trovano nella loro ricerca occupazionale quando questa si presenta. Allo stesso tempo questa flessibilità la dobbiamo chiedere agli enti di formazione e alle imprese. I grandi temi che accompagnano le politiche sulle persone più fragili sono quelli della conciliazione, dobbiamo favorire la partecipazione delle persone che, in un momento di disoccupazione, hanno bisogno di formarsi attraverso le organizzazioni dei servizi; il voucher sulla conciliazione va in questa direzione, dobbiamo fare in modo che le persone possano lavorare quando ritengono di farlo senza dover avere l'obbligo di ridurre il proprio orario di lavoro, perché debbono conciliare gli impegni con la famiglia o con le difficoltà a seguire i bimbi che crescono o gli anziani che sono da accudire. La conciliazione quindi è di fondamentale importanza e riguarda tutti, tutto il modello lavorativo. Dobbiamo potenziare ancora le azioni di orientamento rivolte ai ragazzi con disabilità e lo sportello di orientamento, che è nato due anni fa, va verso quest'obiettivo, l'obiettivo di garantire, anche alle persone e ai ragazzi con disabilità, un buon passaggio dal mondo della scuola al mondo del lavoro. Dobbiamo anche ridefinire, per le persone più vulnerabili, delle misure che possano andare oltre a quelle che le politiche attive attuali possono fare. Non tutti possono ritornare in un processo produttivo, non tutti possono ritornare a trovare un posto di lavoro, anche attraverso l'inclusione lavorativa; ci sono persone che però vanno supportate anche per fare lavori che possano dar loro della soddisfazione e in questo senso l'azione di sensibilizzazione, la formazione dei disability manager e il lavoro che si è fatto di promozione, anche dell'inclusione sul lavoro, va esattamente nella direzione di prendersi in carico tutte le persone, e per fare questo è fondamentale la rete dei servizi. Infine le iniziative che dobbiamo poter realizzare sono iniziative che mettano tutti quanti nella condizione di dare un contributo immediato alle soluzioni che si presentano. Ci sono grandi temi che sono all'interno di alcune schede di alleanza per il lavoro, altri che sono all'oggetto di altri gruppi, però il tema di riuscire a dare, a chi viene a lavorare in Valle d'Aosta in maniera stagionale, una possibilità di un'abitazione, il tema di attrarre qui delle persone, creando le condizioni perché queste possano da subito sentirsi coinvolte nella comunità, e la possibilità di far sì che i nostri ragazzi, sviluppando le proprie competenze, stiano per il periodo che lo gradiscono all'estero, per esempio con i programmi come Eurodyssée, sono temi che devono far parte di una visione attiva a 360 gradi delle nostre politiche del lavoro. Ovviamente il piano non risolve i problemi ma propone delle soluzioni e una progettualità per intervenire con l'attenzione e la determinazione necessaria a costruire un mondo del lavoro che dia le migliori risposte possibili."
47807,XVI,02/10/2024,"LAVORO, Politica del lavoro",7,it,0.0,1985.0,M,RV,4,8755,"Per un breve intervento sul punto e alcune considerazioni, in particolare su due delle priorità individuate dal piano. Come membro del Consiglio politiche del lavoro, l'ho sempre detto - non solo all'Assessore ma allo stesso Consiglio e anche in quest'aula -che il lavoro che si cerca di portare avanti nell'ambito di quel consesso è un lavoro di osservatori e anche di stimolo, laddove è possibile farlo, e anche di proposte concrete; ovviamente questo non facendo poi venir meno il lavoro che si può e si deve svolgere anche nell'ambito consiliare, Commissioni in primis. È ovvio che, quando si presentano i piani, quando si affrontano dei piani di prospettiva, si può dire tutto e nulla, sia anche di critico, nel senso che i piani, per loro definizione e per loro struttura, sono - giustamente - sempre al positivo, perché altrimenti ci faremmo del male da soli; ci sono molti obiettivi, molte idee, molte proposte, poi però si devono ovviamente concretizzare nell'ambito di piani d'intervento, o comunque d'interventi puntuali che, al netto delle modalità di finanziamento (soprattutto laddove si vuole stimolare l'occupazione e tutta una serie di attività) devono ovviamente avere una parte tecnica, soprattutto di fattibilità, ...che siano efficienti e non soltanto legate al mero assolvimento di un obiettivo oppure di un finanziamento. Nell'ambito dei contenuti del piano, ci sono per l'appunto - lo dicevo prima - due obiettivi su cui volevo fare due considerazioni, anche perché sono state oggetto di alcuni interventi che ho fatto non soltanto nella seduta dedicata al piano, ma in realtà anche in altri momenti, perché appunto il piano raccoglie e tiene conto di tutta una serie di aspetti che si sono a vario titolo analizzati. Il primo è quello che prevede di rafforzare l'avvio e la sostenibilità del lavoro autonomo delle nuove imprese anche nei termini del passaggio generazionale: è un punto particolarmente importante, prima a livello generale, nel senso che spesso e volentieri le politiche del lavoro - o comunque lo sviluppo attivo di politiche del lavoro - guardano molto (giusto che sia così) il lavoro dipendente; non si tiene conto del fatto che ci sia anche la necessità, soprattutto oggi in un mondo che cambia ...ma in realtà non è che il problema del passaggio generazionale sia nato oggi o sia nato con l'arrivo di nuove tecnologie, è insito nell'organizzazione della nostra società, però ci sono dei lavori (in particolare le professioni intellettuali, tutta una serie di realtà che una volta erano anche considerate dei porti più accessibili o più franchi) che vengono meno per una serie di appetibilità, per una serie di difficoltà, perché per aprire certi tipi di attività o subentrare, anche solo laddove si parla, ad esempio, delle società tra professionisti, ci sono dei costi che non sono di poco conto, con una concorrenza notevole, soprattutto in realtà che non hanno neanche una dimensione regionale, spesso hanno una dimensione addirittura internazionale Si rischia però di perdere professioni importanti, anche di prossimità e anche legati al territorio, e si rischia anche di perdere delle menti che sono invece necessarie allo sviluppo di una realtà come la nostra. Così come particolare è un punto, secondo me, importante all'interno di quest'obiettivo: voler valorizzare le reti d'impresa e le reti miste: è un problema - se vogliamo, anche un po' in senso bonario, una colpa - della nostra realtà ma anche in realtà del sistema economico italiano, laddove l'imprenditore è estremamente geloso della propria impresa e quindi spesso e volentieri non riesce a fare sistema, o comunque a lavorare insieme ad altre realtà; questo rende le realtà produttive (ma non solo produttive, anche di lavoro intellettuale o quant'altro) più deboli rispetto ad altre realtà più performanti, più organizzate, dove - ripeto - magari la testa è altrove e non da noi. Il passaggio generazionale è un tema complesso, perché laddove ci sono delle attività in cui non c'è una generazione successiva - ovvero non c'è la volontà di portare avanti l'attività che facevano i propri padri, le proprie madri, o comunque magari non c'è neanche la possibilità di fare degli investimenti necessari per evolvere quel tipo di attività e di business - ecco che rischiamo di vedere totalmente perso il futuro di attività magari anche fiorenti. Stiamo bene attenti, non stiamo parlando di attività estremamente tecnologiche o comunque legate a dei nuovi business che, in realtà, non sono più nuovi business perché sono parte della nostra realtà: parliamo anche di realtà produttive che sono frutto della nostra tradizione; non citerò, ma ho ben in mente, una realtà che è conosciuta anche da altri colleghi, che porta avanti un'attività di artigianato tipico e porta avanti non soltanto dei prodotti ma anche una storia, purtroppo però manca quel pezzo, quel ponte, nel passaggio generazionale. Come quella realtà che ho in mente io, ce ne sono e ce ne saranno purtroppo tante altre, quindi bisogna cercare di creare giustamente delle condizioni a favore del lavoro autonomo e delle nuove imprese perché ricordiamo che, banalmente, visto che l'effetto circolare piace tanto di questi tempi, quando si parla di economia circolare, anche l'apertura di una Partita Iva, che paga le tasse e che genera introito per il bilancio regionale, genera ulteriori Partite Iva, quindi c'è una circolarità anche in questo e non ce lo dobbiamo dimenticare, perché spesso, soprattutto quando si analizzano documenti di spesa, ci si dimentica che però la parte entrate non è generata da se stessa, ma è generata dall'attività di tante imprese, di tanti imprenditori e di tante persone che, ovviamente, pagano le tasse, perché altrimenti non ci sarebbero entrate. L'altro obiettivo che, in realtà, non è una novità rispetto ad alcuni interventi che ho già fatto anche in precedenza in questo Consiglio, è quello del rafforzamento di quella formazione post diploma, quella che è più una formazione tecnica legata al tema degli ITS, che anche altri colleghi hanno più volte sottolineato, sono delle realtà che permettono e dovrebbero permettere anche di andare a formare tutta una parte di operatori tecnici che sono necessari per tante attività, quindi ben venga l'attenzione che viene riportata nel piano. È ovvio che in questo caso si dovrà lavorare su degli interventi che porteranno le persone coinvolte ad andare a fare esperienza altrove e a creare anche le condizioni per il ritorno, perché non è una cosa totalmente banale, perché sappiamo che una realtà piccola, una realtà più di nicchia, ovviamente ha una sua concorrenza maggiore con realtà che offrono molte più opportunità. In senso lato, e spesso su questo punto ho citato il tema dei voucher, ritengo - forse ho una visione più individualista di altri - che sia l'individuo che in talune situazioni, soprattutto quelle formative, che può sapere qual è la sua miglior strada, quindi ben venga il sostegno dell'esperienza che viene fatta al di fuori della nostra realtà, sperando e augurandosi che un domani ci possa essere anche un'altra specializzazione tecnica presso il nostro territorio, come già alcune esperienze, anche presenti nella città di Aosta, fanno e portano avanti da tempo. Sono sicuramente due le priorità, ma si potrebbe parlare di tutto e di tanto; io ho voluto sottolineare quelle che ritengo, tra tutte quelle presenti, più vicine all'azione che non soltanto nell'ambito del Consiglio politiche del lavoro, ma anche dell'attività consiliare, cerco con il mio gruppo di portare avanti. È ovvio che il tema della concretizzazione, della messa a terra degli interventi, sarà poi la parte successiva. Io invito tutti i colleghi a non fermarsi al commento del piano, perché poi in realtà la parte viva è successiva, è un po' come quando affronteremo il DEFR: siamo giustamente molto appassionati dei documenti di programmazione politico-amministrativa ma poi giustamente la vera azione si manifesta successivamente se gli interventi, le decisioni o le scelte vengono fatti o non vengono fatti. Dico questo perché di piani ne abbiamo tantissimi nei cassetti della politica e dell'amministrazione, la messa a terra è un poco più complicata. Non voglio andare oltre, ci sono altri colleghi prenotati e sono curioso di sentire (è brutta l'espressione ma mi avete capito) i loro interventi per animare un po' il dibattito su un tema che passa all'interno di un piano che è fatto di tante pagine, di tanti contenuti, ma che - comunque la si pensi o si vada a sostenere o no - è importante ed è una delle parti fondamentali delle deleghe e soprattutto del bilancio, visto che dietro a questo piano e agli interventi ci sono tante risorse, sia di natura propria, sia di natura comunitaria."
47807,XVI,02/10/2024,"LAVORO, Politica del lavoro",7,it,185.0,1983.0,M,LEGA VDA,6,12350,"Grazie, Assessore, per la sua illustrazione, mi perdonerà se, nell'inizio di quest'intervento, mi soffermerò un momento sulle modalità di elaborazione di questo documento, ovvero in quella che, nell'introduzione di questo piano, viene chiamata la predisposizione del nuovo piano improntata a un modello di programmazione partecipata. In effetti, da quello che abbiamo potuto elaborare - non essendo rappresentati direttamente nella Commissione politiche del lavoro, ma ringraziando ovviamente anche per l'esposizione il collega Aggravi che mi ha preceduto - risulta necessario esprimere una valutazione proprio sull'elaborazione e la genesi del presente piano; ovviamente questo non riguarda soltanto il presente piano, ma riguarda anche molti altri piani che vengono fatti da questo Consiglio e anche molte altre leggi. Il problema è che però quest'elaborazione concorre a far denotare la progressiva perdita di centralità di questo Consiglio e che questo Consiglio, purtroppo, sta sperimentando da tempo. Risulta infatti utile notare come il piano (pur mediato, confrontato e integrato con gli interventi della Commissione politiche del lavoro) è stato redatto ed elaborato direttamente dalla Giunta - e nello specifico, Assessore, ovviamente da lei e dai suoi uffici - che quindi scrive un piano, lo mette al confronto delle categorie interessate e poi lo pone in votazione di quest'Aula consiliare sostanzialmente per auto-impegnarsi a metterlo in pratica. È chiaro che questo è po' uno svilimento della funzione propria del Consiglio, perché lei è sia la persona che scrive il piano, sia poi quella che lo deve mettere in pratica. Si può notare - e ripeto, non è soltanto limitato a questo, ci sono tanti altri piani e tante altre occasioni - come questo evidentemente in tutta sostanza azzeri - più per i Consiglieri di maggioranza che per quelli di opposizione - la funzione propulsiva, propositiva propria dell'assemblea legislativa. In sostanza la Giunta propone un piano che la impegni dal punto di vista esecutivo, quindi si auto-impegna a seguire le indicazioni contenute, mentre i Consiglieri di maggioranza si limitano a relazionare in aula un provvedimento che non hanno partorito e poi a sostenerlo con il proprio voto svilendo, come abbiamo detto prima, il ruolo che il Consiglio, in qualità di assemblea legislativa, dovrebbe avere. L'augurio è che per la modalità di lavorazione, e soprattutto per il futuro, si torni ad avere un equilibrio rispetto a questo modus operandi, ovvero che il Consiglio ritorni l'elemento propulsivo, e quindi propositivo, ovviamente con i ruoli di maggioranza e di opposizione, e poi la Giunta metta in pratica gli indirizzi che arrivano dal Consiglio. Venendo invece al Piano, si rileva assolutamente interessante l'analisi sul mercato del lavoro, che si trova appunto nella parte delle premesse, che evidenzia in maniera chiara come dal 2022 in poi i dati siano sensibilmente migliorati, con una riduzione importante della disoccupazione e parimenti un'importante crescita nell'occupazione. Nello specifico c'è un dato che dice che il 91% dell'occupazione dei nuovi contratti è a tempo indeterminato. Credo che sarebbe stato interessante - lei lo sa, Assessore, di questo tema ne abbiamo parlato parecchio ma se n'è parlato ovviamente nel dibattito pubblico anche in numerose occasioni - avere un'analisi per comprendere su questi dati quanto abbia inciso, per esempio, la fine del reddito di cittadinanza, quindi il conseguente aumento chiaramente rilevante dell'occupazione, e, d'altra parte, noi abbiamo potuto prendere atto dei dati che l'analisi dell'INPS, nel rapporto annuale che è stato presentato da Pasquale Tridico - che non è certamente ascrivibile all'organicità della maggioranza attuale in Parlamento - sottolinea il fallimento delle politiche di formazione lavoro, legate proprio al reddito di cittadinanza, con pochi beneficiari e una crescita salariale quasi nulla, quindi un passaggio specifico sarebbe stato interessante, più volte abbiamo discusso all'interno di quest'aula di qual era il beneficio, e soprattutto anche della necessità d'impiegare i percettori di reddito in lavori socialmente utili e in lavori che andassero a beneficio della collettività. Ci siamo riusciti ma per pochissime decine di unità di persone e per pochissimo tempo. Venendo ai contenuti del piano, risulta necessario osservare che si possono certamente trovare spunti positivi, ancorché per molti versi sotto dichiarazioni d'intenti, che vanno poi trasposti sul piano pratico, questa era anche una delle osservazioni dei rilievi che è stata fatta poc'anzi, come non concordare, infatti, su un lavoro che viene definito nel piano di qualità, che sia teso alla crescita o al miglioramento, adeguatamente retribuito, con condizioni sane e sicure? Un lavoro dignitoso, riconosciuto e valorizzato, che consenta la realizzazione personale e scelto consapevolmente. Principi chiari e assolutamente condivisibili, di cui non ci si può che, ovviamente, augurare la realizzazione. Lei ha fatto un passaggio che io ho apprezzato, ricordando nel suo intervento, Assessore, una parte che riteniamo degna di nota, ovvero il capitolo dedicato alle persone in condizioni di vulnerabilità, con particolare riferimento, per quanto ci riguarda, alle persone con disabilità espulse dal mercato del lavoro e con un'età prossima alla pensione - anche di questo ne abbiamo parlato, e tra l'altro è stato approvato un nostro ordine del giorno, che va esattamente in questa direzione - e a rischio di emarginazione dal mercato stesso e, ancora, quelle categorie che possiedono un limitato numero di skill - così si dice ormai nel gergo tecnico - che le rende particolarmente fragili, destinate a passare da un corso di formazione all'altro, da un tirocinio all'altro, che però è destinato a fornire semplicemente un supporto temporaneo, sotto forma di remunerazione per la partecipazione, ma senza prospettive di stabilizzazione per il lungo periodo. Vediamo, per esempio, i PIA di cui - come lei ben saprà - spesso i lavoratori ci dicono: ""Sì, ma l'anno prossimo che cosa succederà?"" e questa è un'ottima domanda; una sorta di lungodegenti del lavoro, perennemente alla ricerca di un'occupazione stabile che però diventa un miraggio. Meno condivisibili, in effetti, i continui riferimenti ai lavoratori immigrati di cui bisogna decidere la collocazione. Non possono in effetti rappresentare una fonte di approvvigionamento primaria per il mercato del lavoro (magari più appetibile perché con un minor costo, con un minor salario rispetto a chi immigrato non è, come, per esempio, hanno evidenziato alcune associazioni audite in quest'aula - non in occasione e in collegamento con il piano politiche del lavoro - che hanno fatto tanto di comunicati stampa), ma al contempo essere collocati fra le categorie fragili, di cui non si comprende la fragilità, in effetti, se non rientranti tra le categorie precedentemente citate. In effetti su questo tema, a pag. 42, si osserva come la categoria degli emigrati - che viene definita, in maniera molto più romantica, ""Emigranti"" come qualcuno ama chiamarli - venga collocata fra quelli a rischio di povertà, ma non si comprende in virtù di che cosa. Questa dicitura, peraltro, rischia di rafforzare proprio quello che viene definito dalla sinistra un luogo comune, questo ci viene ripetuto spesso: ""È un luogo comune, è uno stereotipo che l'immigrazione rappresenti un drenaggio delle risorse sociali, più che un vantaggio in termine occupazionale"". Allora ci si decida: o l'immigrazione va a vantaggio e va a sostegno delle nostre imprese - e allora è una forza positiva - oppure non si colloca l'immigrazione nella parte di vulnerabilità, perché, evidentemente, se rappresenta un traino positivo e le persone vengono qui a flotte per pagarci le pensioni, dobbiamo deciderci evidentemente su come le vogliamo collocare. Interessante invece, fra gli interventi, quello destinato all'incremento dell'attrattività del territorio, che si pone come obiettivo attirare talenti da altri contesti nazionali ed esteri, con specifico riferimento al rientro di cittadini valdostani che hanno studiato e acquisito professionalità in quei contesti. Questa misura, secondo noi, va nella direzione corretta e può essere combinata con lo spirito e gli obiettivi contenuti nella proposta di contrasto allo spopolamento delle comunità di montagna a prima firma del collega Lavy (anche in riferimento alla formazione di figure professionali tecniche, in grado di favorire l'innovazione tecnico-organizzativa nei settori trainanti dell'economia valdostana) e rappresenta un'azione fortemente positiva per il nostro territorio; non bisogna dimenticare però l'attenzione verso quelle professioni di manodopera specializzata che nella nostra regione sono diventate rare, rarissime, e di cui le aziende nostrane sono costantemente a caccia e per le quali non si vede soluzione. Dai saldatori ai posatori di lose, dagli esperti idraulici agli operai specializzati, la manodopera con competenze è diventata merce rara, e il modo d'incanalare e soddisfare le esigenze del mercato deve rappresentare una priorità, se non vogliamo che - ne ha parlato anche il collega poco fa - molte eccellenze artigiane del nostro territorio scompaiano da un giorno all'altro. Ci sono aziende che cercano personale disperatamente, e non lo cercano soltanto in Valle d'Aosta, lo cercano anche in Piemonte e anche al di fuori, pur non trovandolo, perché oggi la manodopera specializzata magari è meno attrattiva, però abbiamo, di contempo, magari dei giovani che rientrano in quella categoria famosa, quella dei Neet, che potrebbero essere interessati a rientrare in questo mondo, oppure ancora delle persone e dei ragazzi che non hanno ancora trovato un'occupazione e magari non hanno anche un'idea di quale potrebbe essere un'occupazione remunerativa o efficace dal punto di vista dell'occupazione, ebbene, indirizzarli verso questo tipo di manodopera specializzata, può rappresentare la continuità per il nostro territorio. A pag. 43 - mi scusi, Assessore, se faccio questa digressione - si osserva, citata per la prima volta, una nuova categoria di discriminazione di cui non si era letto finora in nessun piano presentato, ovvero la discriminazione religiosa e/o culturale; viene inserita fra le azioni da promuovere e diffondere con specifiche campagne di comunicazioni; mi sovviene, sarebbe interessante saperlo, che cosa s'intende fare sul tema. Io, se lei mi farà un esempio di discriminazione religiosa o discriminazione culturale, ne sarò lieto, magari ci sono le comunità Walser che vengono discriminate, io di questo non ne ho idea; se ci potesse illustrare esattamente su quali linee quest'azione comunicativa vuole vertere rispetto alle discriminazioni religiose e culturali, le saremmo grati. Solleva infine preoccupazione l'ennesimo riferimento a entità definite nel piano come enti regionali, che altro non sono che le consuete cooperative - qualcuno aggiungerebbe anche rosse, ma questo sicuramente i malpensanti - costantemente foraggiate a suon di co-progettazioni o co-programmazioni senza alcuna gara che possa determinare qualità e prezzo dei servizi. Da quanto si evince, infatti, queste assurgono a succedanei dei centri d'impiego con la delega predisposta con la legge regionale 21 aprile 2020 n. 5, ad erogare servizi come la prima accoglienza e l'informazione orientativa. C'è da ribadire, e l'abbiamo detto più volte, che in questo frangente - così come nel massiccio utilizzo di questi enti regionali come enti di formazione - rileviamo un rischio importante, ovvero il fatto di rappresentare, con questi servizi, la principale fonte di reddito, e quindi il rischio che si cada nella formazione continua e infinita, che diventa l'obiettivo unico della convenzione, non il suo superamento, quindi il successivo inserimento in lavori stabili e duraturi. Ecco perché, a fronte di tutto questo, Assessore, riteniamo che il piano contenga sicuramente degli spunti positivi, abbiamo però rilevato anche alcune criticità e soprattutto vogliamo osservare quella che qualche collega qui definisce la messa a terra, quindi il risultato che questo piano delle politiche per il lavoro porterà. Ecco perché - come dicevo - in base a questo, pur ravvisando degli elementi positivi, il gruppo Lega si asterrà."
47807,XVI,02/10/2024,"LAVORO, Politica del lavoro",7,it,198.0,1964.0,M,FI,8,10707,". Sicuramente è un tema molto importante il piano delle politiche del lavoro 2024-2026, di cui si tratta, calato in un contesto ambientale in cui ci sono molte difficoltà da affrontare. Si è parlato di transizione digitale, transizione demografica, transizione climatica e tutto questo in un clima acuito da tensioni geopolitiche. Sostanzialmente i problemi che ci sono a scala territoriale più grande che la nostra sono vissuti anche in Valle d'Aosta e direi che sono vissuti forse con alcuni indicatori in modo più significativo, perché siamo una piccola regione, abbiamo pochi numeri e, spesso e volentieri, diventa difficile fare massa critica. Abbiamo ascoltato con molta attenzione la relazione che è stata rappresentata dal vicepresidente Bertschy, in cui si è parlato di programmazione partecipata; è stata fatta un'analisi del contesto. Riteniamo che sia un piano molto interessante, soprattutto nella parte che declina lo status quo e le sfide da affrontare. Direi che è un piano molto onesto nel quale vengono evidenziate le situazioni di oggettiva difficoltà che vive la Valle d'Aosta e che non vanno assolutamente sottovalutate. Si parla di problema demografico, soprattutto di riverbero di questo sulla forza lavoro giovanile, quindi ci sono dei focus per quanto concerne le caratteristiche di quella che deve essere la formazione per questa categoria e target di persone e viene anche espressa preoccupazione circa lo stato occupazionale. Per quanto concerne la formazione, credo che in modo interessante si dica che non solo si dovrebbe ambire a soddisfare le esigenze attuali, ma in qualche modo anche predire quelli che possono essere i fabbisogni futuri, perché bisogna lavorare in prospettiva sulla formazione per predisporre delle persone a livello competenziale affinché possano essere successivamente immesse nel mondo del lavoro. Sicuramente è un piano flessibile, che tratta anche la componente debole, quella che è stata definita vulnerabile (che in particolare sono le donne, le persone con disabilità, gli immigrati) e una - credo - delle novità importanti, anche a seguito del piano 2021-2023, è quella di potenziare il discorso del monitoraggio delle azioni, perché questo credo che sia fondamentale per poter controllare e verificare il riscontro delle iniziative che vengono messe in atto. Abbiamo letto che per far questo finalmente si riconosce l'importanza di possedere la materia attraverso dei dati, perché questa è un'esigenza più che mai sentita: anche in considerazione dell'avvento dell'intelligenza artificiale, c'è bisogno di avere una mole di dati per poterli elaborare e per poter capire se sia corretta la direzione in cui si sta andando. Per quanto concerne, invece, il quadro di sintesi degli indicatori del mercato del lavoro, c'è da sottolineare che da una parte il tasso di occupazione e di disoccupazione hanno dei riscontri migliori rispetto a quelli che appartengono al resto d'Italia, però credo che ci sia in tutto questo comunque un dato che fa pensare: se è vero che il dato è migliore rispetto a quello del resto d'Italia, è anche vero che, frequentando il territorio e parlando con la gente, non si riscontra della grossa soddisfazione, quindi evidentemente c'è un problema di qualità del lavoro su cui bisogna fare dei focus di approfondimento, perché la maggioranza delle persone non si trova in una condizione di soddisfazione, sia sotto il profilo soggettivo, ma anche sotto quello economico del proprio lavoro; una gratificazione di cui, secondo me, va perseguito un miglioramento. È interessante anche l'analisi che è stata condotta dall'Osservatorio economico sociale della Regione, dove vengono evidenziate le maggiori richieste di forza di lavoro in Valle d'Aosta a livello di comparto. Quello che risulta evidente è che c'è una grossa necessità nella ristorazione, negli esercizi alberghieri -c'è personale non qualificato nei servizi di pulizia - e nei docenti di scuola primaria, pure nell'agricoltura e manutenzione del verde vi è personale non qualificato. Risultano invece tendenzialmente in calo le richieste per attività professionali scientifiche e tecniche. Credo che questo sia un campanello d'allarme per la Valle d'Aosta, perché c'è una grande richiesta per lavori che non richiedono delle grosse doti competenziali, quindi sono anche dei lavori poco gratificanti per chi è chiamato poi a svolgerli. Si legge anche in diverse parti del documento che c'è il rischio che il modello del lavoro valdostano scivoli verso una situazione caratterizzata da dequalificazione della forza di lavoro, questo è scritto in questa relazione e credo che sia un aspetto che non vada del tutto sottovalutato, perché desta preoccupazione. Per quanto concerne invece il rafforzamento del settore delle attività produttive, che poi è la base per la creazione del lavoro, c'è da dire che nelle previsioni che ci sono nel modello che è stato predisposto da Prometeia, per il 2022-2027 viene data una crescita per l'Italia che è molto più alta rispetto a quella riconosciuta alla Valle d'Aosta, quindi abbiamo una Valle d'Aosta che non riesce a tenere, sotto questo profilo, il passo con le altre regioni. Dicevo prima che uno degli argomenti interessanti di questo piano è anche il ragionamento che viene fatto sulla dinamica demografica, che è una dinamica regressiva in Valle d'Aosta più che in altre situazioni: c'è un incremento dell'indice di vecchiaia e di dipendenza strutturale che tende a consolidarsi, anche per il decrescere del tasso di natalità. La dinamica demografica ha degli importanti effetti sulla forza lavoro, soprattutto quella giovanile, c'è una minore presenza di giovani, un invecchiamento della forza lavoro che, anche a seguito poi dell'impatto di contesto, determina delle conseguenze che si esplicitano con la difficoltà di reperimento della forza di lavoro giovane, una maggiore difficoltà della domanda e dell'offerta, che è resa ancora più difficoltosa in ragione dell'innovazione tecnologica, perché più le persone vanno avanti con gli anni più hanno difficoltà ad adeguarsi all'innovazione tecnologica. Poi ci sono anche degli importanti fenomeni, soprattutto sul mondo giovanile post-pandemia, il fenomeno del light working , che sostanzialmente ha portato anche un approccio nuovo da parte dei giovani rispetto alle aspettative sul mondo del lavoro che vi erano in passato, perché viene sacrificato un poco di più il lavoro a vantaggio della salubrità e del tempo libero, quindi ci sono anche tutta una serie di aspetti motivazionali. Poi c'è anche tutto il discorso che è stato fatto sul cambiamento climatico: un passaggio da un'economia caratterizzata dall'energia fossile a quella rinnovabile, ha delle grosse ripercussioni anche in Valle d'Aosta, soprattutto sull'agricoltura, sul comparto delle costruzioni, dei trasporti, dell'energia e del turismo: qui ci vuole dell'innovazione sulla quale bisogna sicuramente lavorare. Com'è stato detto da qualcuno che è intervenuto poc'anzi, è importante non solo fare attenzione e dedicare la giusta considerazione al lavoro dipendente, ma anche al lavoro autonomo, e su questo abbiamo avuto modo anche di leggere degli articoli in tempi abbastanza recenti dove viene evidenziato che c'è la ricerca del posto fisso, soprattutto da parte dei giovani non c'è più una grossa attrattività dell'impresa. Secondo me e, secondo noi, in Valle d'Aosta c'è una preoccupazione riguardo all'indebolimento del tessuto produttivo del comparto privato, c'è da lavorare soprattutto nel settore manifatturiero, perché non si può vivere solo ed esclusivamente di comparto turistico, perché offre delle opportunità di lavoro che sono povere rispetto a quelle di altri contesti. Ovviamente intendo a livello d'impatto economico e a livello di riconoscimento stipendiale per quanto concerne i lavoratori che sono impegnati. Interessante è anche tutto il discorso dell'orientamento e della formazione che andranno, di fatto, rimodulati rispetto agli approcci passati. Così come è di rilevante importanza, credo che sia da sottolineare, il concetto delle varie transizioni. La transizione, che è la parola chiave alla base di questo piano, è una transizione dal mondo educativo della scuola al mondo del lavoro, una transizione da un lavoro all'altro, dal mondo della disoccupazione a quello dell'occupazione, dal mondo dell'occupazione a quello dell'inattività, che può derivare dal fatto che bisogna prendersi cura dei propri cari che invecchiano, quindi non avere più delle disponibilità di tipo economico per poter affrontare le esigenze familiari. Credo che il fatto di avere un approccio sulle transizioni e mettere al centro la persona non sia più una scelta, ma è il contesto che lo impone, non c'è più la cultura del posto fisso che c'era tanti anni fa, bisogna abituarsi ad affrontare un mondo che è in continua evoluzione. Da qui ne discende anche l'importanza degli aspetti della conciliazione casa-lavoro, che vale sia per gli uomini sia, soprattutto, per il genere femminile. Sicuramente è un piano che andrà declinato nella sua attuazione e per quanto concerne i dati che sono riferiti e gli allegati delle ultime pagine, dove si parla degli impegni finanziari che sono messi a disposizione, va rilevato che l'incidenza annua di questo piano è di circa 8 milioni e 300 mila euro sul 2025 e di 7 milioni e 400 mila euro per ciò che concerne il 2026. A livello d'importi però c'è da evidenziare che su questi 8 milioni e 400 mila euro ci sono due voci che la fanno da padrone, perché ci sono contributi per assunzioni per 3 milioni e 700 mila e 2 milioni e mezzo di PIA, che sono i trasferimenti per progetti d'inclusione, che vengono girati agli enti locali. Sono 7 milioni e 200 mila per queste due voci, poi tutto il resto di quello che abbiamo narrato, che dovrebbe essere importante da sviluppare, avrà a disposizione, per quello che vediamo, la parte rimanente delle risorse sullo stanziamento previsto. Sicuramente ci sarà un gran lavoro da fare per dare gambe a questi principi, ai principi che sono contenuti in questo piano, che sono dei principi condivisibili e che meriteranno di essere seguiti e affrontati con la dovuta attenzione, perché il risultato positivo della gestione di questo piano può essere un utile contributo al mercato del lavoro, ovvero dare gratificazione a tutti i lavoratori, quindi a tutta la forza attiva valdostana, a tutti coloro che si trovano nella fascia di età tra 15 e 64 anni; se invece il piano non dovesse funzionare, verranno accresciuti i problemi che vengono paventati nella parte introduttiva. Per queste ragioni, guarderemo con attenzione l'evolvere della gestione e dichiariamo il nostro voto di astensione sul provvedimento."
47807,XVI,02/10/2024,"LAVORO, Politica del lavoro",7,it,156.0,1976.0,F,PCP,10,6850,"Come tutti i piani, anche questo piano contiene dichiarazioni di principio che non possono che essere condivisibili, in quanto toccano tutti gli aspetti connessi alle politiche del lavoro. Il piano è complessivamente molto completo e l'analisi introduttiva sul mercato del lavoro è sicuramente fatta molto bene, ma bisogna vigilare, qualcuno l'ha già detto, sulla parte attuativa, perché non si fermi alle buone intenzioni. Ormai i piani si assomigliano un po' tutti, perché non c'è un granché da inventare, è invece proprio su quegli aspetti attuativi, e più strettamente organizzativi, che si rischia di cadere. Per esempio si parla di scalabilità delle singole misure prevista nel piano, che comporta, con il modificarsi delle esigenze, l'incremento e il variare d'intensità di aiuto; necessità di una grande flessibilità e di una continua valutazione e analisi che nei fatti, fino ad oggi, noi non abbiamo ritrovato. Insomma, richiederebbe un'organizzazione capace di muoversi rapidamente e in modo impeccabile. L'auspicio è che questo possa avvenire, ma attualmente questo non ce l'abbiamo. Come dicevo, quindi sarà solo attraverso gli strumenti di monitoraggio qualitativo e quantitativo e di piani annuali d'intervento che si potranno monitorare le effettive misure e i relativi finanziamenti. Il piano è stato analizzato nell'unica audizione con l'Assessore, che ha comunque dichiarato la piena condivisione del piano con i sindacati e con le associazioni di categoria che stanno all'interno del Consiglio politiche del lavoro, condivisione anche questa apprezzabile ma che, in qualche modo, visto che l'affrontiamo oggi come Consiglio regionale, ci impone di fare qualche riflessione. Molti sono gli elementi positivi - l'attenzione al lavoro di qualità, l'indicazione dell'impatto del cambiamento climatico e il riflesso sull'economia e sul lavoro - che necessitano di modelli di produzione meno impattanti sull'ambiente, la sicurezza sul lavoro, lo sviluppo di modelli di economia circolare e il tentativo di attrarre dei talenti, ma alcuni principi declamati nel piano ci lasciano perplessi, ad esempio l'attenzione a tutte le forme di lavoro, (subordinato, autonomo, di libera professione), l'equo riconoscimento, stesso livello di necessaria attenzione, ma soprattutto quello che c'è nel punto A 1.4., ossia la valorizzazione e promozione della sindacalizzazione con le rappresentanze sindacali. La Regione forse si dimentica di essere anche datore di lavoro e di avere il proprio comparto unico ancora senza rappresentanti dei lavoratori e rappresentanti dei lavoratori della sicurezza, nonostante le tante sollecitazioni sindacali. Può promuovere la qualità del lavoro anche all'interno della stessa amministrazione regionale, non citiamo poi il ritardo, ad esempio, dell'ultimo rinnovo contrattuale del 2019-2021 e la rivalutazione dell'indennità di bilinguismo, mai affrontata. A pag. 24 poi si parla di rafforzare l'apprendistato in tutte le sue tipologie, ma non viene detto come per quello di primo livello, ora presente solo negli IFP. Sugli ITS ne ha già parlato anche il consigliere Aggravi; vista la recente riforma, qualcosa di più concreto nei possibili interventi ce lo aspettavamo. Il sostegno a sperimentazioni, in collaborazione con l'Assessorato all'istruzione per l'accesso all'esame di Stato, presso gli istituti professionali della regione, dei giovani che hanno concluso i percorsi quadriennali dell'IFP; per i giovani forse poteva esserci qualcosa di più. Sono presentati i dati amministrativi dell'istruzione nell'allegato 2, ma nell'allegato 1 invece sono indicati solo i servizi per il lavoro, senza, paradossalmente, i dati amministrativi, che forse aiuterebbero a valutare più compiutamente quella parte. Il piano e la proporzione tra le azioni presentate accanto ai dati di tipo statistico della prima sezione: come dicevo, abbiamo apprezzato. La cura della redazione del piano ha un valore soprattutto teorico ma la realtà, che vede la fuga delle intelligenze dalla Valle d'Aosta, a nostro avviso, qui trova poche risposte. Le scuole, direttamente connesse poi con il mercato del lavoro valdostano: ricordiamo che l'École Hôtelière e l'Institut Agricole sono a numero chiuso; tutta l'istruzione professionale e la formazione professionale risultano in qualche modo marginali, a nostro modo di vedere, quindi forse continuerà il fenomeno di una domanda di lavoro che non trova un'adeguata offerta. Il piano, a differenza della legge da poco approvata sulla formazione professionale, tratta ampiamente il tema dell'intelligenza artificiale, ma a noi sembra che faccia delle affermazioni su di essa un po' azzardate, tipo che ci saranno nuovi lavori; in realtà forse nel breve periodo, perché di questo parliamo, è utile per aumentare la produttività dei lavoratori esistenti. Tocca anche quest'aspetto, ma non dice nel concreto che tipo d'iniziative intenda finanziare e come assicurarsi docenti e corsi per l'uso dell'intelligenza artificiale nelle diverse mansioni. Sulla carta quindi tutto funziona ma, nella pratica, come si intende declinarlo lo scopriremo a seguire. A nostro avviso poi manca una prospettiva politica volta a costruire forme di stabilizzazione dei lavoratori stagionali attraverso diverse forme d'intervento: non troviamo riferimenti a ipotesi d'introduzione di salario minimo nel sistema degli appalti per attività svolte nel settore pubblico e rispetto al lavoro agile, che è una cosa di cui abbiamo letto oggi ampiamente sui giornali, ma di cui non abbiamo ancora visto il regolamento, anche su questo sarebbe interessante capire verso cosa stiamo andando, cioè si pensano anche a luoghi esterni all'abitazione, di coworking, servizi sociali anche, perché sappiamo bene che lavoro agile non vuol dire che uno in quel momento segue gli anziani o i bambini, ma semplicemente che il suo luogo di lavoro è un altro. Possibilità anche di rispetto all'accesso alla mensa e soprattutto l'annoso problema della discrezionalità rispetto alla concessione dello smart working. Come abbiamo letto, ma poi lo vedremo in quel regolamento, ci sono per forza alcuni settori che verranno esclusi, viste le loro particolarità, ma in questi è prevista una mobilità da parte del personale per far sì invece di poter accedere a settori che possano avere accesso a quell'importante strumento. Insomma, a noi questo piano non convince così tanto però, come dicevo, saranno poi gli strumenti di monitoraggio e i piani annuali d'intervento che ci diranno se invece il piano ha delle basi solide e se effettivamente le misure relative a quei finanziamenti avranno il riscontro che, in qualche modo, tutti speriamo immagino. Sotto questo punto di vista quindi noi ci asterremo rispetto a questo piano ma, come dicevo, ritroviamo comunque dei punti interessanti su cui bisognerà porre attenzione sul prosieguo."
47807,XVI,02/10/2024,"LAVORO, Politica del lavoro",7,it,33.0,1965.0,M,UV,12,8873,"Ringrazio tutti gli intervenuti, in particolare per aver sottolineato i tanti aspetti positivi del piano, ovviamente avendo fatto poi il proprio ruolo da forze di opposizione in Consiglio e andando a cercare di analizzare quelle parti che vi convincono meno. Nell'affrontare l'illustrazione, ho evitato, e continuerò a farlo, di raccontare tutto quello che è stato fatto nel dettaglio, perché questo piano non nasce dal nulla, ma nasce da una progettazione del precedente triennio che porta in dote tante iniziative che sono andate a colmare delle lacune che sicuramente si sono presentate nel passato, anche perché - ricordiamocene tutti - qui, come da altre parti, il Covid in una prima parte ha lasciato il segno, però alcune cose vanno evidenziate per ricordare che si parte da qualche cosa di molto concreto. La parola ITS in Valle d'Aosta non esisteva fino alla precedente pianificazione 21-24. Noi abbiamo introdotto un voucher che ha permesso a tanti ragazzi di fare una nuova esperienza fuori dal territorio e abbiamo creato le condizioni perché questi ragazzi potessero poi portare qui le loro competenze acquisite. Abbiamo sempre detto che un ITS o più ITS in Valle d'Aosta possono essere immaginati nella misura in cui possono essere sostenibili, perché se per quello che riguarda il campo della formazione professionale IeFP possiamo regolamentare l'ingresso, oggi siamo a classi da 12, in altri percorsi tutto questo diventa meno sostenibile, abbiamo bisogno di ragazzi per poterli mantenere. L'obiettivo è di formarne almeno uno in futuro e un ragionamento lo stiamo facendo con chi può essere utile per valore aggiunto anche per qualità delle iniziative che può mettere in campo; sicuramente in campo energetico possiamo dire la nostra, quindi l'obiettivo di lavoro nei prossimi tre anni è di capire se, attraverso la programmazione di un percorso come quello, potremo attirare i Valdostani e giovani non Valdostani a rendere sostenibile un percorso che poi è un percorso che ha necessità di essere sostenibile nel tempo, perché la programmazione sulla scuola, sull'istruzione e sulla formazione non è un corso di formazione che dura un anno, ma è modello che deve essere sostenibile nel tempo, quindi ha bisogno continuamente di nuovi ingressi. Dicevo l'ITS è quindi una realtà, tante famiglie l'hanno apprezzata e l'hanno utilizzata, e questa realtà si accompagna a delle scelte importanti che abbiamo fatto in campo di formazione professionale. I nostri percorsi sono diventati percorsi da tecnico, siamo passati dai 3 ai 4 anni, abbiamo dato la possibilità ai ragazzi di prepararsi, per quello che diceva il consigliere Aggravi: giustamente anche pensare di mettere in campo un'impresa, perché senza titoli poi certe professioni non si possono fare. In questa direzione, quello che non esisteva in passato - i voucher per la formazione professionale e per le professioni regolamentate - ha dato l'opportunità a tanti giovani di sostenere dei percorsi per andare a ottenere una qualifica, che sia sportiva, come quella dei maestri di sci o delle guide, che sia di tipo sanitario, le OSS, le ASO e altre professioni che sono state sostenute da un sistema che prima non esisteva, e adesso si riparte da lì per migliorarlo ancora. Sono quindi degli elementi concreti che permettono a questo piano - avendo dimostrato che le cose le mettiamo a terra, e appunto non siamo qui oggi a fare degli elenchi di tutte le iniziative che sono in corso - attraverso quegli obiettivi raggiunti di traguardare a nuovi obiettivi, mettendo al centro le persone e creando le condizioni perché le persone possano (e potranno) sempre essere sostenute, che siano giovani, che siano persone che vogliono cambiare lavoro, che siano persone che hanno necessità di nuovi modelli. La stessa cosa va pensata in quelle attività che noi abbiamo immaginato di portare avanti attraverso la collaborazione con altri Assessorati. Si è parlato molto di imprese e un dato di quest'anno è che il lavoro indipendente è tornato a crescere in Valle d'Aosta. I valori di quest'anno, lo troverete anche nell'illustrazione del DEFR, ci dicono che il lavoro indipendente è tornato a crescere. La neoimpresa e la legge sull'imprenditoria giovanile hanno aiutato? Forse sì, sicuramente quei nuovi strumenti legislativi, - soprattutto quello della legge imprenditoria giovanile - hanno creato le condizioni perché chi ha interesse a provare a sfidare un po', attraverso un proprio progetto, un nuovo percorso nella vita viene sostenuto con un'attenzione particolare per certi settori. Si racconta, si narra un po', nel parlare del piano, di un piano che non ha concretezza. Il piano non potrà mai aver concretezza, sennò scriveremmo - e poi dopo quando lo faremmo avremmo difficoltà ad analizzarlo - un documento di mille pagine. Il piano dà continuità a certe azioni, ne individua di nuove e inizia a fare un lavoro diverso su quei settori che hanno necessità di essere presi in carico. I PAI, i Piani Attuativi Annuali, come abbiamo già detto, daranno la possibilità di vedere come concretizzeremo queste azioni. Queste azioni hanno convinto gli attori del mondo del lavoro, il Consiglio politiche del lavoro, che siamo sulla buona strada non per risolvere ogni problema o dire che la Valle d'Aosta è diversa dagli altri territori, che non c'è un problema di competenze, di attrattività, di calo demografico e di cambiamento climatico, ci mancherebbe che ci vantassimo di questo, ma che la Valle d'Aosta è inserita in un contesto nazionale, europeo e mondiale e che vive i problemi che in questo momento vive il mondo del lavoro. Noi dobbiamo trovare attraverso nostre iniziative delle risposte a tutto questo - se non ci vantiamo mai dei nostri dati occupazionali, ma in passato qualche volta ci sono stati portati in evidenza quelli di altri territori - e oggi forse dirci che in campo di lavoro femminile e anche riguardo al lavoro dei giovani i dati sull'occupazione sono dati di grande livello sul contesto nazionale, pertanto io direi che ogni tanto bisogna anche dirci che le cose vanno bene e prepararci a tutti quei momenti in cui le cose magari andranno meno bene con un'organizzazione e una rete che ci permetta di prendere in carico i bisogni delle persone. L'Amministrazione non può fare tutto da sola, al di là di chi rappresenta oggi il Governo e gli Assessorati. L'Amministrazione ha bisogno di creare un contesto favorevole e di lavorare insieme agli altri ed è quello che noi chiediamo di fare agli altri con i documenti di programmazione. Se le imprese non trovano il modo di cambiare un po' l'atteggiamento nell'assunzione di responsabilità sulla formazione delle persone, quelle imprese faranno più fatica, lo sanno e lo evidenziano. Altre imprese, invece, stanno facendo evidentemente passi in avanti in questa direzione, in un contesto - lo ricordava il consigliere Aggravi - dove abbiamo un mondo del lavoro che è fatto di tante piccole imprese che hanno necessità, quantomeno per alcune azioni importanti, di fare le cose insieme, perché fare le cose insieme aiuta a crescere e aiuta ad affrontare con maggiore robustezza i percorsi e le sfide che si presentano. Da parte nostra il piano politiche del lavoro ci mette nella condizione di dare continuità a un'azione che riteniamo che sia stata importante in questo triennio, facendo attenzione a non leggere il documento considerando che sono o solo o sono troppi, perché dipende dalle volte, 8 milioni all'anno; ma è comprensibile. A queste risorse vanno aggiunte in questo momento le risorse del PNRR, mentre GOL, è un progetto completamente finanziato dal programma europeo al quale aderiamo con tutte le altre Regioni - e noi non andiamo ad inserire con le risorse regionali la progettualità che è finanziata con questi programmi - e poi ci sono tutti i fondi strutturali. Oltre che alle azioni che già finanziamo adesso con il fondo sociale, che quindi vanno aggiunte queste risorse, il fondo sociale sta diventando e diventerà sempre di più utile sia per subentrare a una parte d'interventi che andranno anche, per certi versi, a ridurre un po' la spesa corrente sul bilancio regionale e sia per, magari, utilizzare queste risorse per nuove azioni. Ripeto, vi ringrazio per tutte le parti positive che avete portato nei vostri interventi e raccolgo le osservazioni come una critica costruttiva a migliorare ancora, c'è una progettualità che permette alle strutture di lavorare, che permette a chi è intorno a noi di lavorare con noi e che permette alla comunità lavorativa valdostana di avere una visione su come vogliamo lavorare insieme nel futuro. Ovviamente poi ognuno deve fare la propria parte, essere molto concreto e determinato nel raggiungere gli obiettivi che sono, per certi versi, molto, molto sfidanti. Io concludo facendo gli auguri a tutte le nonne e tutti i nonni valdostani, oggi è la festa dei nonni."
47807,XVI,02/10/2024,"LAVORO, Politica del lavoro",7,it,224.0,1986.0,M,FP-PD,14,3623,"Intervengo in dichiarazione di voto, avendo ascoltato il dibattito in discussione generale. Io penso che il piano regionale di politiche del lavoro, nelle sue premesse, affronti compiutamente e giustamente tre grandi temi che caratterizzano il nostro tempo, ovvero una vera e propria rivoluzione digitale, dettata dall'intelligenza artificiale, che avrà sicuramente degli effetti sul mondo del lavoro che andranno osservati e guidati, nonché la crisi climatica e la crisi demografica, crisi che stanno mordendo anche il nostro territorio e che dovremo combattere con politiche che ne invertano gli effetti. Questo piano è un piano che nasce da altri documenti che quest'amministrazione e questa maggioranza hanno approvato, tra i quali l'alleanza per un lavoro di qualità, che è stato sempre elaborato nel Consiglio delle politiche per il lavoro, che qui oggi voglio salutare e ringraziare e del quale mi onoro di fare parte. L'alleanza per il lavoro di qualità dettava alcuni principi che dovevano dare un volto al mercato del lavoro della Valle d'Aosta, un lavoro che fosse di qualità, giusto, dignitoso e inclusivo. Questo piano dà gambe, o vuole dare gambe, a quei principi, mettendo a terra quelle politiche necessarie a far sì che il nostro mercato del lavoro sia più attrattivo, a far sì che le retribuzioni nel nostro mercato del lavoro siano più eque e dignitose per le lavoratrici e per i lavoratori, per far sì che le politiche di conciliazione di vita e lavoro, che oggi sono uno dei grandi temi delle politiche del lavoro, diventino anche qui politiche concrete e che aiutino soprattutto le lavoratrici, ma anche i lavoratori, a conciliare vita e lavoro, e lo dico - fatemi fare una battuta - nel giorno della festa dei nonni che, a oggi, ahimè o per fortuna, questo non lo so, sono un grande strumento di conciliazione vita e lavoro, e lo dico per esperienza. Politiche atte all'inclusione delle persone con disabilità, sulle quali già si sta facendo molto ma che ancora molto si può fare, di inclusione anche per le persone migranti, che sono tra le categorie disagiate perché evidentemente hanno problemi, almeno quando arrivano, con la lingua e hanno un vissuto che le accompagna che noi probabilmente non possiamo neanche immaginare e che per questo le lascia in quella categoria. Politiche affinché i nostri giovani che studiano e che escono dalle nostre scuole e dalla nostra Università - proprio qualche giorno fa abbiamo inaugurato il nuovo Polo universitario in quella che era una Caserma, che io trovo un messaggio potentissimo di questi tempi - e anche quelli che vengono chiamati Neet (che non cercano lavoro e che hanno smesso di studiare) trovino un futuro; quelle politiche per la parità di genere, che sia parità salariale o parità di carriera, e quelle politiche per garantire la sicurezza sul mondo del lavoro, affinché la Valle d'Aosta faccia la sua parte per combattere quella strage quotidiana che in Italia si ha sul mondo del lavoro. Un provvedimento quindi a favore delle lavoratrici e dei lavoratori, e mi avvio a concludere, in aperta controtendenza alle politiche sul lavoro del Governo nazionale, guidato da una maggioranza di destra, centro destra che, proprio qualche giorno fa, ha depositato alla Camera un disegno di legge che aumenta la precarietà e riduce le tutele per lavoratrici e lavoratori e che zittisce quelli che vorranno protestare anche per questo provvedimento con un decreto che loro chiamano ""sicurezza"" e che io chiamo ""Decreto repressione del dissenso"", anche del dissenso delle lavoratrici e dei lavoratori. Ovviamente voterò a favore di questo provvedimento."
47820,XVI,02/10/2024,"AMBIENTE, Inquinamento, TRASPORTI E VIABILITÀ",20,it,185.0,1983.0,M,LEGA VDA,2,2849,"Sarò molto rapido perché la mozione è condensata e contiene un po' tutti gli elementi fondamentali. Per far capire a chi ci ascolta che cosa accada, dirò brevemente che nel 2008 si fece una legge che introduceva un'esenzione per le tasse automobilistiche per i veicoli a basso impatto ambientale, che fossero immatricolati fra il primo gennaio 2017 e il 31/12/22, quindi l'abolizione dell'esenzione del bollo doveva fungere da incentivo per chi faceva questo tipo di scelta; abbiamo parlato oggi in giornata proprio della mobilità sostenibile. Ebbene, tutta una serie di persone ovviamente ha in buona fede creduto a quest'esenzione, sennonché si è scontrata con un problema piuttosto rilevante, cioè: se tu avevi delle pendenze con la Regione, e quindi ti eri dimenticato di pagare il bollo, avevi un termine entro il quale fare il ravvedimento operoso, in caso contrario perdevi il diritto ad avere questo beneficio. Ora il ragionamento che abbiamo fatto è che innanzitutto ci siamo informati rispetto al numero di persone, perché le segnalazioni di questo tipo che sono arrivate sono davvero molte, sono diverse centinaia, quindi non parliamo di poche persone, ma gli stessi uffici che abbiamo interpellato ci hanno confermato che diverse centinaia di persone sono incappate in questo problema, quindi succede che non sono riuscite a saldare in tempo il pregresso del bollo e non hanno potuto beneficiare dell'esenzione. Il problema è che l'esenzione non era stata fatta come se fosse un aiuto alle famiglie, ma era proprio un qualcosa che veniva predisposto per incentivare le persone ad arrivare ad accedere ai veicoli a basso impatto ambientale, quindi è evidente che le persone che hanno fatto questo tipo di scelta e hanno fatto un investimento, sicuramente molto oneroso, l'hanno fatto anche in previsione di avere chiaramente degli sgravi, soprattutto per quanto riguarda il bollo. Trovarsi tagliati fuori sicuramente non produce gli effetti desiderati, quindi con questa mozione abbiamo ritenuto importante considerare la necessità di riconoscere l'investimento che gli utenti hanno fatto: hanno deciso di acquistare questo tipo di veicoli e per motivi indipendenti dalla propria volontà hanno perso la comunicazione; abbiamo fatto tra l'altro una cernita delle motivazioni che hanno portato, per esempio: ritardi nei pagamenti, momentanee disponibilità di liquidità, difetto nella comunicazione, persone a cui la comunicazione per esempio che avrebbero dovuto saldare il pregresso è arrivata in un'abitazione diversa da quella in cui erano residenti successivamente... Per tutti questi motivi chiediamo con questa mozione al Governo regionale di predisporre ogni azione utile, anche normativa, per consentire la regolarizzazione del pagamento e l'accesso e l'esenzione del bollo prevista dall'articolo 62ter della legge regionale 9/2008."
47820,XVI,02/10/2024,"AMBIENTE, Inquinamento, TRASPORTI E VIABILITÀ",20,it,293.0,1968.0,M,UV,4,3917,"Sicuramente la mozione è animata dalle situazioni che sono state sollevate dal Consigliere, così come anche agli uffici. Visto che la questione è tecnica - è vero che è compattata e chi la conosce magari l'ha analizzata e l'ha verificata - io preferisco leggere quanto abbiamo verificato con gli uffici, secondo l'iter che è stato generalmente applicato, perché penso che dia una visione completa di quello che si è fatto, di quello che l'Amministrazione ha fatto, e può arricchire magari delle considerazioni che il Consigliere ha fatto. Partirei dal fatto che la norma richiamata nelle premesse della mozione ha il chiaro intento di porsi come misura di contrasto all'evasione fiscale, cioè evitare che qualcuno decida di non pagare il bollo o qualsiasi altra imposta fiscale alla quale l'Amministrazione regionale è particolarmente attenta e che rappresenta un dovere per le pubbliche Amministrazioni, pertanto l'articolo 62ter ha condizionato l'esenzione del pagamento delle tasse auto per i veicoli a basso impatto ambientale all'essere in regola con il pagamento delle tasse automobilistiche che, in linea di massima, è quello che succede per qualsiasi tipo di approccio a un contributo. Se tu non hai le situazioni corrette con l'Amministrazione regionale, non puoi avere il contributo e addirittura non potrai averlo per un tot di anni. A suo tempo, questa disposizione antievasione fiscale era stata ampiamente pubblicizzata sul sito istituzionale e dal front-office dell'ufficio tributi della Regione, ed erano state date indicazioni in tal senso agli sportelli dei punti di assistenza ai contribuenti convenzionati con la Regione presenti sul territorio. Inoltre, con un intento collaborativo nei confronti dei contribuenti, la struttura Finanza, contributi e tributi ha ritenuto di attivare una procedura, approvata con deliberazione della Giunta n. 968/2020, per cui il contribuente non in regola che ha ricevuto un atto tributario divenuto definitivo, quindi decorsi i 60 giorni dalla notifica, è avvisato tramite lettera raccomandata della sua situazione irregolare, concedendogli un ulteriore termine di 30 giorni per regolarizzare le pendenze tributarie esistenti a suo carico, quindi in più dei 60 giorni, per andare incontro, proprio a evitare questo tipo di situazioni, si è pattuito un percorso con un'ulteriore proroga di 30 giorni che avrebbe potuto permettere di sanare. Tale procedura aveva l'obiettivo di porre i contribuenti nelle condizioni di non decadere immediatamente da un beneficio a partire dal giorno di emissione dell'accertamento tributario, ma di consentirgli un'ulteriore possibilità di regolarizzare la sua posizione. Oltretutto va anche ricordato che per l'estinzione del debito è possibile per il cittadino chiedere formalmente l'attivazione della procedura di rateizzazione e non è necessario procedere a unica soluzione per il pagamento, quindi questa è un'ulteriore fase dove magari io ho la possibilità di farlo in 12 mesi, anche a seconda degli importi. È difficile quindi immaginare che una persona che decide di affrontare una spesa comunque non indifferente, come giustamente sottolineato da lei, nonostante sgravi e contributi per passare a un veicolo a più basso impatto ambientale, non proceda a regolarizzare il pagamento del bollo auto in tempi e modi che siano stati concepiti in ottica ampiamente collaborativa e che, oltretutto, sono la condizione per un'esenzione quinquennale dal pagamento del bollo di un nuovo veicolo. A fronte di questo, la mozione, così come presentata, per quanto ci concerne, non può essere approvata e peraltro anche una norma che vada a istituire una sanatoria di queste situazioni risulterebbe poco leggibile da un punto di vista generale con un percorso che è stato fatto con l'attenzione - io dico in questo caso, magari in altri meno - abbastanza puntuale e preciso, per cui, se non viene ritirata la mozione, noi ci asterremo."
47820,XVI,02/10/2024,"AMBIENTE, Inquinamento, TRASPORTI E VIABILITÀ",20,it,278.0,1959.0,M,LEGA VDA,6,4247,"Intervengo volentieri su quest'argomento perché è una mozione che è stata elaborata dal collega Manfrin e sottoscritta poi da tutti noi della Lega, ma quando poi l'ho vista mi ha interessato perché, per deformazione professionale, mi interessano questi tipi di argomenti. Trovo che questo sia il classico esempio della mancata collaborazione, anzi, dell'ostilità che a volte la pubblica amministrazione ha nei confronti dei cittadini, perché, per esempio, ricordo perfettamente la questione indennità Covid che sono state non erogate a chi ne aveva bisogno ma all'Agenzia delle entrate, che non se n'è fatta un bel niente perché con un milione di euro della Regione Valle d'Aosta, l'Agenzia delle Entrate non ha risolto i suoi problemi, sicuramente di deficit di bilancio nazionale, in compenso però i cittadini valdostani si sono trovati con molte decine di migliaia di euro in meno nelle tasche. Questa era una possibilità che si poteva evitare, questo Governo non ha voluto evitarla e queste sono state poi le conseguenze. Qui abbiamo praticamente, seppur in piccolo, la stessa situazione perché, come ha ben detto il collega Manfrin, quest'esenzione riguarda le auto, non riguarda il proprietario dell'auto, e questo si capisce perfettamente dal tenore dell'articolo, perché l'articolo dice, per esempio, ""per i veicoli provenienti da altre regioni o province autonome, l'esenzione opera limitatamente al periodo residuo che intercorre tra data d'ingresso nel territorio regionale del veicolo e termine dell'ultima annualità"", quindi non è legata al proprietario, è legata al veicolo che inquina meno e non paga la tassa, questo è il tema, tant'è che lo dice anche un'altra parte di quell'articolo: se c'è un passaggio di proprietà, l'esenzione passa in capo chiaramente a chi ha il veicolo, al nuovo soggetto, quindi non è legata al proprietario. Il proprietario che vende quell'auto, non è più esente da niente, perché l'esenzione riguarda il veicolo, ma è giusto, perché è il veicolo che non inquina, non è il proprietario. Dire quindi che, se un proprietario non ha pagato dieci anni fa un bollo di un'auto, chissà che auto era, e oggi ne compra una elettrica che non deve pagare il bollo, se non paga quel bollo da là non ha l'esenzione. Non c'entra niente, è addirittura incostituzionale un principio del genere, è sbagliato. Quindi, presidente Testolin, - chiaramente è una questione tecnica, l'ha accennato in premessa e si rifà a quello che le dicono i tecnici - il contrasto all'evasione fiscale c'entra niente, è un modo subdolo questo invece per farsi pagare qualcosa che non si è riusciti a farsi pagare nel tempo che molto spesso è addirittura prescritto, perché ricordo a tutti noi che il bollo auto si prescrive in tre anni e la Regione chiede a volte il pagamento di bolli di 5-6-10 anni fa. Io decado dal beneficio del bollo di quest'auto per un bollo che non ho pagato 10 anni fa e che non dovrei neanche più pagare e una volta che sono decaduto, sono decaduto. È ingiusto, se qualcuno facesse un ricorso, nove volte su dieci lo vince; questo è il tema, probabilmente nessuno l'ha mai fatto però, peccato. Ecco l'ostilità della pubblica Amministrazione nei confronti del cittadino, si vede in queste piccole cose a volte e a volte in cose anche più grandi, quindi non c'è niente d'intento collaborativo, la rateizzazione, non c'entra nulla. Qui non è questione di fare una sanatoria, perché lei ha parlato di sanatoria, non è questo il concetto, questa norma va eliminata punto e basta. Il veicolo di per sé è esente e chiunque ce l'abbia in mano è esente, il veicolo, perché è il veicolo che non inquina, non è chi lo sta guidando. Questo quindi è proprio l'esempio tipico di una norma sbagliata, un modo con il quale la pubblica amministrazione probabilmente è riuscita a incassarsi un po' di soldi che avrebbe dovuto incassare in altro modo, evidentemente, avviando delle azioni esecutive eccetera, ma per quei bolli che non c'entrano niente con queste auto qua. Assolutamente il tema non è quello che è stato affrontato nella sua risposta, presidente Testolin, è tutta un'altra cosa. Secondo me, secondo noi, questa mozione va votata e come, perché alla prima occasione utile che avrete, questa norma andrebbe eliminata."
47821,XVI,02/10/2024,CONSIGLIO REGIONALE,21,it,206.0,1966.0,F,PCP,2,3953,"Questa mozione, in apparenza, riguarda una vicenda esclusivamente della Regione Sardegna, ma in realtà è una vicenda che ci tocca direttamente e per vari aspetti, e soprattutto che tocca un fondamentale principio autonomista. Come è noto, una società a responsabilità limitata, denominata Eos Monte Rughe, che è un'emanazione poi della nostra CVA, il 2 maggio del 2024 ha depositato al Ministero dell'ambiente, ai fini della valutazione d'impatto ambientale, un progetto per la realizzazione in Sardegna di un parco eolico per la produzione di energia elettrica, costituito da nove aerogeneratori di potenza nominale da 7,2 MW cadauno per una potenza di picco di 64,8 MW. È un progetto che, insieme a molti altri, ha incontrato delle significative opposizioni locali, un'opposizione che è, in realtà, espressione di una critica che riguarda vari progetti, come dicevo, di campi eolici, non sempre compatibili con le esigenze di tutela del paesaggio e dell'ambiente dell'isola, tant'è vero che il Consiglio regionale della Sardegna ha approvato all'inizio del mese di luglio 2024 una legge regionale di moratoria con lo scopo di sospendere, per un periodo di 18 mesi, la realizzazione di tutti i progetti di campi eolici e fotovoltaici di cui non era ancora iniziata la costruzione, al fine di arrivare all'individuazione su tutta l'isola delle aree idonee a ospitare gli impianti e di quelle non idonee. Una legge regionale che, tra l'altro, ha preceduto di pochi giorni l'approvazione del decreto del Ministero dell'Ambiente, proprio sull'individuazione delle aree idonee e non idonee, che impone a tutte le Regioni italiane di individuare entro sei mesi, con propria legge regionale, le aree in questione. La legge della Regione Sardegna è sostanzialmente in linea con quegli indirizzi ministeriali ma il Governo, in data 7 agosto, ha deciso ugualmente d'impugnarla davanti alla Corte costituzionale. Vi leggo un passaggio del comunicato stampa della Presidente della Regione Sardegna, Todde, relativo proprio all'impugnazione: ""il Governo Meloni, durante il Consiglio dei Ministri di oggi, 7 agosto, senza convocare la Presidente della Regione Sardegna, con spregio dello Statuto sardo che invece prevede il diritto di sedere in Consiglio dei Ministri nel caso si trattino temi rilevanti per la Regione, ha deciso di impugnare la nostra legge n. 5, approvata il 3 luglio scorso, necessaria a fermare la speculazione energetica per un massimo di 18 mesi; una legge voluta dai Sardi e votata in Consiglio regionale, che prevede che tutte le installazioni di nuovi impianti di energie rinnovabili per i quali non siano già iniziati i lavori siano fermate. La norma statutaria che viene citata dalla presidente Todde è presente in tutti gli Statuti delle Regioni autonome e nello Statuto speciale per la Valle d'Aosta si trova all'articolo 44 ultimo comma, che leggo: ""il Presidente della Regione interviene alle sedute del Consiglio dei Ministri quando si trattano questioni che riguardano particolarmente la Regione"". Qui, al di là delle opportunità del progetto che ho citato, come degli altri, si pone un problema che è connesso a un principio autonomistico, che crediamo non possa essere né ignorato né calpestato, perché se il Governo nazionale utilizza questo sistema, questa modalità nei confronti della Sardegna, poi è autorizzato a farlo; inaugura una prassi con tutte le altre Regioni autonome, compresa la nostra, la Valle d'Aosta. Noi crediamo che questo sia un comportamento che non possa essere ignorato, soprattutto se si ritiene che l'autonomia sia importante anche in questa situazione, quindi nella mozione chiediamo che il Consiglio regionale esprima una ferma disapprovazione per il mancato rispetto da parte del Governo delle procedure di esame di atti rilevanti adottati da una Regione autonoma e di esprimere solidarietà nei confronti della Presidente della Regione Sardegna e della sua azione di tutela del territorio dell'isola."
47821,XVI,02/10/2024,CONSIGLIO REGIONALE,21,it,293.0,1968.0,M,UV,4,3115,"Grazie Presidente. Due considerazioni prima di esprimere molto terra terra due visioni su questa mozione. Sinceramente il discorso che ha proposto la Consigliera Morelli ...Minelli, chiedo scusa, è un discorso che è sicuramente pretestuoso per certi versi: si innesca nei meandri di situazioni che, almeno una volta o due per ogni Consiglio, la collega ha piacere di sollevare, e in questo caso prende a pretesto una situazione che è squisitamente tecnica. Peraltro mette in luce facendo calare dall'alto le affermazioni che prevedono la necessità della presenza del Presidente della Regione, ogni qualvolta si assumono delle decisioni in merito ad una legge; se così fosse, cosa che peraltro non è mai successa, tutte le leggi regionali che vengono passate al vaglio del Consiglio dei Ministri dovrebbero prevedere la presenza del Presidente di Regione, perché tutte concernono la regione in cui sono state emesse. Peraltro conosciamo anche molto bene l'articolo 44 dello Statuto, ma ovviamente l'idea che era alla base di questa disposizione nel 1948 è molto lontana dalla situazione odierna. Non abbiamo avuto tempo, in realtà, di approfondire in maniera dettagliata, ma a memoria gli uffici della Presidenza non si rammentano che un Presidente sia mai stato chiamato al Consiglio dei Ministri in quest'occasione. Detto questo, e senza entrare in tecnicismi che prevedono in merito alle leggi regionali un contraddittorio molto importante dal punto di vista degli uffici, ogni legge che viene esaminata dal Ministero competente e dalle strutture competenti, prima di passare al Consiglio dei Ministri, è oggetto di un'interlocuzione molto importante con gli uffici regionali, cosa che succede comunemente anche qua e nell'ambito di una leale collaborazione; in molti casi, in qualche caso, si trovano delle soluzioni che, laddove ce ne sia bisogno, vanno a sanare, con successivi interventi normativi, delle discrepanze. Evidentemente questo è un pretesto per cercare di metterci in difficoltà, si vuole creare una situazione dove se la maggioranza non esprime questa solidarietà alla Presidente sarda, siamo ""brutti e cattivi"" verso una Regione a Statuto Speciale e siamo ben lontani dalla nostra funzione di essere autonomisti e di salvaguardare la nostra specialità. Dall'altra parte, se esprimiamo solidarietà, siamo incoerenti con le iniziative, e l'ha detto in premessa con le attività svolte sul territorio sardo da parte della CVA. Vede, noi siamo per il rispetto delle regole e per la definizione dei percorsi di confronto nelle sedi istituzionali deputate, perché solo così si possono avere dei percorsi che diano le risposte corrette negli ambiti corretti. Per questo motivo, ci asterremo su quest'iniziativa, confidando che, se i presupposti sui quali la Regione Sardegna e la Presidente Todde hanno voluto intraprendere un percorso sono fondati, sicuramente ci saranno delle risposte positive per il loro territorio; laddove invece - come, ahimè è successo, anche a noi recentemente - le nostre convinzioni si sono scontrate contro una situazione diversa, bisognerà procedere in maniera alternativa."
47821,XVI,02/10/2024,CONSIGLIO REGIONALE,21,it,206.0,1966.0,F,PCP,6,6421,"Rilevo che ancora una volta vengo confusa con la collega Morelli che non è in quest'aula, il Presidente si è scusato ma non ce n'è bisogno, perché come ho già detto una volta, ho grande stima della collega Morelli ed essere confusa, anche solo con il nome, non è di certo una cosa negativa. Al di là di questo, lei dice: ""la mozione è pretestuosa perché si cerca di veicolare all'interno di questa un altro messaggio, un altro discorso"", e poi lei dice che si fa calare dall'alto la necessità di questa presenza in Consiglio dei Ministri praticamente come se ogni volta che c'è una legge che riguardi la Regione Sardegna o la nostra, perché poi ho fatto riferimento anche al nostro Statuto, ci fosse questa necessità. Ho letto anche il comma dell'articolo 44 che dice esattamente: ""della necessità di questa presenza qualora si trattino questioni che riguardano particolarmente la Regione"", e credo che la stessa cosa abbia voluto dire la Presidente della Regione Sardegna ed è esattamente una necessità che loro rilevano in questo momento importante e credo che lo sia, perché non si è richiesta la presenza di un Presidente di Regione nel momento in cui si discuteva qualche cosa che riguardava l'impugnazione di una legge che incide particolarmente su quella regione. Lei dice che a memoria non si rammenta che si sia mai stati chiamati in Consiglio dei Ministri; io credo che su alcune questioni forse sarebbe stato anche il caso di richiederlo, ma queste sono scelte che ha fatto chi era in quel momento al Governo e non sappiamo se era corretto così o meno, ma non entriamo nel merito. Quello che vorrei far notare però è che il problema evidenziato dal Presidente, e cioè ""Se non votiamo una mozione che esprime solidarietà e che va in qualche modo a sottolineare l'importanza di quell'articolo dello Statuto, veniamo considerati brutti e cattivi; se invece esprimiamo solidarietà, allora entriamo in contraddizione con l'operazione di CVA"". È un problema vostro quello di pensare di fare una cosa per cui ""Mi si nota di più se faccio così o mi si nota di più se faccio cosà?"" Io credo però che ci sia da dire una cosa diversa, questo sì. Non so se quando si parla di difesa dell'autonomia, di concetto di autonomia, ci si ferma sempre a Pont-Saint-Martin e non si va oltre. A me sembra che il non votare una mozione che è centrata su quest'aspetto - invito a leggere tutto il testo della mozione, le premesse e l'impegno - ...mi sembra che si tratti di un comportamento di incoerenza dal punto di vista autonomista. Ancora più sconcertante potrebbe essere l'astensione da parte di chi in quest'aula rappresenta il Partito Democratico, che in Sardegna è al Governo con la presidente Todde ed esprime degli Assessori in quella Giunta, e comunque fa parte della maggioranza. Mi permetto però di fare anche un'altra osservazione che riguarda l'importante contributo che è stato dato alla nostra autonomia e allo Statuto stesso della Regione Valle d'Aosta da parte di Emilio Lussu, fondatore del Partito d'azione, antifascista, dirigente della Resistenza, deputato per tre legislature e tante altre cose, ma è soprattutto il suo rapporto con la Valle d'Aosta che qui è importante ricordare. Lussu è stato il relatore (lo sappiamo tutti) all'Assemblea costituente del disegno di legge per lo Statuto valdostano e pochi giorni dopo la sua morte, il 13 marzo del 1975, in occasione della commemorazione che si è tenuta in quest'aula di Consiglio regionale, il Presidente dell'assemblea, l'avvocato Severino Caveri, disse fra le altre cose: ""noi Valdostani abbiamo per la memoria di Emilio Lussu la più grande riconoscenza, poiché ricordiamo i suoi innumerevoli e battaglieri interventi, sia nella Commissione dei 18, sia in aula, all'assemblea costituente, in difesa del nostro Statuto; Statuto che sarebbe stato meno valido senza la presenza di Emilio Lussu, se non vi fosse stata la sua opera instancabile a favore del nostro Statuto. Anche dopo la promulgazione del testo costituzionale, Lussu è sempre intervenuto in difesa della nostra autonomia ogni qualvolta essa era minacciata"". Preparando questa mozione, ho trovato anche agli atti un discorso che tenne nel salone Maria Ida Viglino l'allora Presidente della Giunta Marquis, il collega Marquis che è qui presente, l'11 settembre del 2017, in occasione della presentazione del libro ""Emilio Lussu e Emilio Chanoux"" e diceva tra le altre cose: ""Emilio Lussu ha svolto un ruolo decisivo nell'approvazione dello Statuto speciale della Valle d'Aosta, gli siamo debitori"" e poi citava tre passaggi di quel libro considerandoli molto importanti, li volle mettere in evidenza. Il primo è il primato della comunità dei cittadini sullo Stato, ""finché è possibile, le cose devono essere decise a livelli più vicini ai cittadini"". Il secondo passaggio che era stato evidenziato era: ""l'importanza della cultura umanistica e della cultura generale nella politica"" e diceva il collega: ""la complessità dei problemi non può essere affrontata solo con strumenti tecnici, ma occorre una cultura critica e umanistica"". Il terzo aspetto messo in evidenza era la relazione tra autonomia e federalismo e Marquis diceva: ""autonomia è anche difesa dalla colonizzazione, dagli attacchi al territorio, alla cultura, all'identità. Significa decidere nel modo migliore per le proprie caratteristiche, adattandosi alle peculiarità"". Mi sembrano delle considerazioni sicuramente importanti, condivisibili, che forse sarebbe anche il caso di tenere presenti, di ricordare, nel momento in cui si chiede di esprimersi su una mozione che mette proprio l'accento sulla necessità di difendere l'autonomia di una Regione a Statuto speciale come la nostra, di un articolo che è presente tanto nello Statuto sardo quanto nello Statuto valdostano. Io credo che quel debito di riconoscenza che noi crediamo che la Valle d'Aosta abbia con Emilio Lussu, e forse anche con il popolo sardo che lui rappresentava così degnamente, potrebbe trovare un piccolo atto di risarcimento con un'espressione di solidarietà alla Presidente della Regione sarda. Non so quale sarà l'esito della votazione, crediamo però di aver portato all'attenzione dell'Aula un tema che qualcuno può vedere come strumentale, guardatelo dalla parte che volete, io vi invito a rileggere il testo della mozione, perché poi è quello che viene votato, le sue premesse e il suo impegno. Ovviamente noi voteremo e sosterremo questa mozione."
47821,XVI,02/10/2024,CONSIGLIO REGIONALE,21,it,0.0,1985.0,M,RV,8,4451,"Volevo intervenire per una dichiarazione di voto, e mi spiace avere solo cinque minuti perché la collega Minelli, nel suo intervento, ha dato tutta una serie di spunti, ma vedo già dei colleghi che sono prenotati, quindi penso che non sarò l'unico. Vede, collega, io devo ammettere che la stimo, stimo lei e stimo il suo team o il suo soviet, non so come si chiami, perché riesce davvero a rappresentare o a utilizzare delle situazioni a suo uso e consumo, ma lo fa in una maniera... Davvero mi complimento e accetti i miei complimenti. Noi sicuramente dobbiamo essere più che riconoscenti, e forse non lo saremo mai nei confronti del popolo sardo e nei confronti di Lussu, però paragonare Lussu ad Alessandra Todde, con tutto il rispetto, io lo eviterei. Eviterei anche - e qui manifesto tutta la mia solidarietà alla Presidente della Regione Sardegna - perché lei appartiene a un movimento che è tutt'altro che autonomista, tutt'altro che attento alle autonomie speciali, tutt'altro che attento alle necessità dei territori, tutt'altro che attento a certe forme di democrazia che vengono dal basso, perché non basta una piattaforma informatica per fare la democrazia, e penso che le scatolette di tonno ce l'hanno insegnato. Allo stesso modo io trovo assurdo comunque, e l'ho anche già detto, combattere contro una possibilità per altre Regioni di avere più autonomia, poi criticabile: io l'ho detto e l'ho criticata in più occasioni la proposta di legge che è uscita dal Parlamento, però trovarmi una Presidente di un'autonomia speciale che si fa quasi paladina, o si usa paladina, per attaccare una qualsiasi declinazione di possibilità di autonomia lo trovo davvero assurdo. Allo stesso modo non mi sento un colonizzatore, perché oggettivamente - e glielo dico anche per presa diretta - il popolo sardo non è preoccupato solo di quella realizzazione di impianto, il popolo sardo, come il popolo corso, è stufo di impianti eolici, impianti solari messi ovunque e in qualsiasi modo, quindi oggi concentrare tutta la battaglia politica su un caso oggettivamente è più che pretestuoso. Sinceramente invece, e qua glielo dico, sull'articolo 44 dello Statuto, se lei avesse fatto una battaglia per proporre un cambiamento o proporre le modalità nelle proposte di cambiamento, e magari declinare in maniera più attuale e più coerente con il principio d'intesa l'articolo 44... ben venga, però mi viene da dire: ""convochiamo anche la Commissione di coordinamento a questo punto"", perché se leggiamo gli articoli così come sono possiamo tirarne fuori di ogni. Sinceramente sentirsi dire in questo momento che l'articolo 44 è un pilier fondamental della nostra autonomia e anche dell'autonomia di altri, mi dico: ma allora quando i Governi hanno impugnato delle leggi che a voi politicamente non piacevano, cosa doveva accadere? Che il Presidente della Regione non doveva andare? Penso che tutte le leggi che vengono votate in un'Assemblea regionale abbiano una dignità, e quindi non solo quelle che fanno comodo meritino attenzione. Sinceramente questa, per quanto mi riguarda e per quanto riguarda il nostro gruppo, è una mozione più che pretestuosa. Noi ci asteniamo, e non abbiamo paura poi di sentirci dare delle patenti da parte sua di essere autonomisti o no, perché lei ogni tanto, me lo consenta, utilizza questo metodo quasi al contrario, e lo dico sulla norma d'attuazione dell'idroelettrico. Qualsiasi cosa sarà scritta in quella norma d'attuazione, a lei e al suo gruppo (non consiliare, parlo del gruppo politico) non andrà bene, per un motivo molto semplice, perché sembra che voi facciate finta che c'è una cosa che si chiama PNRR che tanto vi piace, che però non esiste. Nel PNRR la via è segnata e la norma di attuazione non può cambiare quella che oggi è la via segnata dal PNRR. Io lo vorrei su tante cose e vorrei anche combattere contro un'eurocrazia che ci impone determinate leggi- e a voi piace tanto - ma non si può fare. È sicuro quindi che, quando arriverà, la norma d'attuazione a lei non piacerà, ma lei sta giocando al contrario e lo fa apposta, perché gioca a cercare di stimolare l'altra parte secondo patenti di autonomia e quant'altro già sapendo qual è il risultato. Come si dice nel mio mondo, è un ""win-win"", cioè un vinci-vinci, lo dico a favore della traduzione del verbale, è troppo comodo. Il suo ""win-win"" oggi noi lo riteniamo estremamente pretestuoso, però le faccio i miei complimenti per il suo modo di agire."
47821,XVI,02/10/2024,CONSIGLIO REGIONALE,21,it,246.0,1979.0,M,LEGA VDA,10,2864,"Non entrerò granché nel merito della questione, in realtà l'unica cosa che dirò... - le faccio adesso la battuta che oggi giustamente non intervengo per fatto personale quando non è fatto personale, ma così le faccio la battuta - le dico che ho sentito la senatrice Spelgatti: in effetti era in lacrime, disperata, perché oggi abbiamo votato contro a un provvedimento che lei in qualche modo aveva fatto nel 2018. Noi abbiamo la libertà negli anni di cambiare idea, qualcuno invece che è ""dipendente da volontà ben precise da fuori"" non ha questa libertà. Capisco benissimo che a lei questo concetto sfugga ma, grazie a Dio, noi nella Lega dopo sei anni possiamo tranquillamente cambiare idea e votare da un'altra parte. Comunque la senatrice Spelgatti è tranquilla, l'abbiamo tranquillizzata, le lacrime si sono asciugate e quindi andiamo avanti. La cosa interessante, poi - ripeto - non entro in grandi dettagli, è questo dato che è stato fornito ieri sempre alla riunione del GSE: la Sardegna è l'unica Regione italiana per la quale su 13.500 Gigawatt di energia elettrica, il 75% derivi da impianti a carbone e petrolio. Questa è un'anomalia sarda. Ora, tra l'altro, di quest'energia prodotta, l'88% del carbone usato dalle centrali in Sardegna arriva dalle navi, e le navi non sono, penso, elettriche, quindi saranno altre emissioni che vengono fatte, e mi pare che una buona parte, tra l'altro, arrivi o arrivasse dalla Russia. Nella vostra azione, e qua mi pare interessante, voi in questo caso sostenete il principio autonomistico - sacrosanto, noi siamo d'accordo - che è più importante della transizione energetica, questo mi viene da dire. Guardi, noi siamo perfettamente d'accordo, ma se questo discorso lo fa il collega Lucianaz, che è il guerrigliero che fa la lotta contro questo, però dice coerentemente: ""con la transizione energetica, con il climate change andiamoci con calma"", se lo fa lui è coerente; quest'idea dice: ""il territorio fa quello che vuole, non è che arriva qualcun altro e ci impone di costruire impianti fotovoltaici, eolici"". Tra l'altro,  il collega Manfrin mi diceva che c'è stata una battaglia lì, la Lega si era opposta, ma noi siamo quelli che dicono: ""calmi ragazzi, calmi, i territori vengono prima e l'Europa o l'Italia eccetera possono aspettare su questo"", ma detto da voi, collega Minelli... quindi il PCP è contento che ci sia la produzione del carbone nella Sardegna e giustamente riconosce il diritto dei Sardi di dire: ""le pale eoliche ve le fate a casa vostra"", che ricorda un po' ""aiutiamoli a casa loro della Lega"". Siamo quindi ben contenti, però mi faccia capire: se ho inteso giusto il principio autonomistico sovrano - siamo d'accordo per una volta, vede - sarebbe bellissimo; mi chiarisca le idee. Comunque noi voteremo contro in generale, e questa è una brutta notizia che mi spiace ma gliela devo dare."
47821,XVI,02/10/2024,CONSIGLIO REGIONALE,21,it,278.0,1959.0,M,LEGA VDA,12,3314,"Ha già anticipato il collega Perron che noi voteremo contro, ma non voteremo contro soltanto perché il Governo che ha impugnato questa legge è un Governo di cui facciamo parte. Intanto questa mozione, per quanto riguarda il punto 1, dice di esprimere ferma disapprovazione per il mancato rispetto da parte del Governo delle procedure di esame di atti rilevanti adottati da una Regione Autonoma; è già stato detto, io mi ero riservato poi nel mio intervento - adesso diventa pleonastico - di chiedere al presidente Testolin quante volte è stato convocato, quando una legge nostra della Regione Valle d'Aosta è stata impugnata dal Governo, ma non solo da questo attuale del Centrodestra, ma anche da quelli precedenti, credo che la risposta fosse veramente scontata, l'ha già data perché l'ha già accennato il presidente Testolin nel suo intervento: ""Mai"", perché in quei casi la procedura non prevede la convocazione della controparte perché non è una conciliazione, ma è un Consiglio dei Ministri che decide d'impugnare una legge, quindi è chiaro che non vai a convocare la controparte dicendo: ""Guarda che ti impugno la legge"" e l'altro dice: ""ma no, ma perché mi impugni la legge?"". Non funziona così, funziona che uno fa una legge e l'altro dice: ""Guarda che sei andato fuori dalle tue competenze, mi dispiace, io te la impugno"". Sarà poi la Corte costituzionale a dire chi ha ragione, se la Sardegna in questo caso è andata oltre le proprie competenze, stabilendo questa moratoria di 18 mesi o se invece non è così. Io temo che purtroppo la Sardegna sarà soccombente, ma comunque, per carità, non voglio anticipare verdetti che non spettano a me. Questo primo punto è invotabile naturalmente anche dal punto di vista tecnico, perché il Governo ha fatto quello che doveva fare, l'ha fatto come doveva farlo. Per quanto riguarda la solidarietà nei confronti del Presidente della Regione Sardegna, qui si entra in un discorso decisamente un poco più politico: evidentemente è già stato accennato anche dal collega Aggravi, di cui condivido l'intervento, perché a me sembra chiaramente un po' contraddittorio dare questa solidarietà sull'autonomia, sul territorio, a qualcuno che in realtà è stato promotore del referendum contro l'autonomia differenziata. Non è strano per la sinistra, è tipico della sinistra essere molto contraddittori, perché, se vogliamo andare un po' a fondo anche sulla questione, anche questo discorso qui delle pale eoliche nasce con il Governo Draghi, di cui il PD faceva parte peraltro, quindi così come per l'autonomia, il PD 20 anni fa l'ha fatta, ha modificato la Costituzione dicendo: ""certo, devo andare in senso autonomista, federalista"" eccetera, perché aveva paura che la Lega prendesse troppo piede, come è già stato detto anche in quest'aula molto bene dal collega Caveri, però poi per 20 anni s'è dimenticata di farla veramente l'autonomia. Prende quindi in giro gli elettori come spesso fa, poi ti dice: ""l'ho fatta io l'autonomia, tanto poi rimane in un cassetto per 20 anni, poi se la fai tu, te la impugna"". Questo è tipico, fa uguale con questa cosa qua. Prima partecipa al Governo Draghi che prende queste decisioni sull'eolico eccetera, e poi dopo, quando passa dall'altra parte, fa opposizione al Governo. Va beh, ci siamo abituati. Noi voteremo contro, naturalmente."
47821,XVI,02/10/2024,CONSIGLIO REGIONALE,21,it,60.0,1958.0,M,UV,14,3807,"Parlo a titolo personale ed è la ragione per cui non impegno il Governo nelle cose che sto per dire. Pensavo che sono oramai 45 anni che frequento il Consiglio regionale della Valle d'Aosta perché ero un giovane giornalista quando, nella tribuna stampa, seguivo le discussioni in Consiglio, e devo dire di avere una sorta di commozione per come siete diventati autonomisti perché, vede, il vostro leader Riccarand da questi stessi banchi era quello che diceva, all'epoca dei riparti fiscali, all'epoca in cui si discusse dei fondi compensativi, che noi eravamo troppo ricchi. Era ovviamente una posizione politica, perché voi vi siete trasferiti dall'estrema sinistra a una posizione ambientalista, che è del tutto rispettabile, però forse dovreste vedere le cose anche un po' in controluce, in parte è già stato detto. Chi ha l'interesse, ad esempio in Sardegna, a dire di no? Perché poi a questa legge è seguito anche un provvedimento del Governo sardo in cui si è detto sostanzialmente che non esiste un territorio dove ci possano essere l'eolico e il solare, quindi resta il carbone, e, guarda caso c'è anche un piano molto profondo di metanizzazione dell'isola, quindi esattamente il contrario della transizione ecologica. Chi ha questi interessi? L'hanno scritto in molti, tra gli altri il Manifesto, cioè il Manifesto e Mario Tozzi - che fino a prova contraria appartiene al vostro schieramento politico, anche se sembra che il direttore della Stampa non l'abbia ancora capito - che ha detto esplicitamente che dietro a una certa contestazione, non c'è solo il legittimo desiderio del popolo sardo di evitare delle brutture, ma esiste - come spesso avviene - anche qualche elemento di strumentalizzazione, che va esattamente al contrario rispetto alla logica della transizione ecologica, perché poi alla fine non si può essere da una parte contro le rinnovabili e dall'altra contro la logica del petrolio. Il metano sappiamo perfettamente che è sempre un derivato del petrolio. Il Presidente ha spiegato, in maniera chiara, che non si chiama il Presidente della Regione quando s'impugna una legge, l'ha detto anche il collega: no, non si chiama. Io ho partecipato, come Presidente della Regione, a delle discussioni, anche su norme d'attuazione. Ricordo che modificammo una norma d'attuazione anche in Consiglio dei Ministri con la presenza del Presidente della Giunta; in quel caso esisteva un accordo fra la Regione e il Consiglio dei Ministri, perché non è usuale che il Presidente della Regione partecipi, al Consiglio dei Ministri, ogni volta che s'impugna una legge; come si diceva prima è la fine di un percorso, anche di interlocuzioni, come ha ricordato il presidente Testolin, quindi questo è un elemento strumentale, così come, Consigliera Minelli, è strumentale evocare la figura straordinaria di Emilio Lussu a sostegno di questa mozione. Io so che lei scrive, quindi me ne dirà di tutti i colori, ma chi le ha suggerito questo percorso? È stato obnubilato da un atteggiamento politico ed ideologico che non ha alcun senso. Chi oggi in quest'aula discute il ruolo straordinario di Emilio Lussu? Non solo come relatore del provvedimento chiave della nostra autonomia, lo Statuto dell'autonomia, ma addirittura Emilio Lussu intervenne a sostegno delle posizioni dell'Union Valdôtaine quando nel 1966 ci fu la famosa questione del fil di ferro; segno che era rimasto un legame di amicizia, che derivava dal fatto che Emilio Lussu è uno dei fondatori del Partito sardo d'azione, che è storicamente il più vecchio dei partiti autonomisti. Allora che lei oggi usi come pretesto una figura storica come Emilio Lussu, mi sembra francamente improprio. Si vuole discutere di un rafforzamento delle autonomie speciali, di maggiori contatti, questo è legittimo, ma non si strumentalizzi questa cosa."
47821,XVI,02/10/2024,CONSIGLIO REGIONALE,21,it,206.0,1966.0,F,PCP,16,3788,"Ho ascoltato con interesse tutti gli interventi che si sono succeduti e noto, rilevo, che serpeggia un certo nervosismo, un po' da parte di tutti, lo confermano le cose che sono state dette, i toni stessi che sono stati utilizzati, il volume che si alza, a un certo punto. Non credo che ci sia stata - e basta poi andare a riascoltare quello che ho detto - nessuna volontà di fare un paragone tra la figura di Alessandra Todde e la figura di Emilio Lussu, ho una certa preparazione anche storica per capire benissimo la differenza che c'è tra i due personaggi. Sicuramente invece ho fatto un paragone tra lo Statuto speciale della Regione Sardegna e il nostro Statuto e sulla necessità di difendere à maintes reprises elementi, prerogative, di questi Statuti. Noto poi - ma questo fa parte delle dinamiche che ci sono in Consiglio - che si utilizza lo spazio riservato alla discussione di questa mozione per spaziare su altri argomenti che rientrano nelle cose che sono state discusse oggi, ed ecco quindi parlare di norma d'attuazione sulle concessioni idroelettriche, di cui parleremo quando sarà il momento; vedremo il testo, non lo so se andrà bene o non andrà bene per quello che pensiamo noi, ma ne discuteremo quando sarà il momento, ed è quello che ha detto il collega Aggravi. Stesso discorso: il collega Perron ha voluto parlare della posizione della Lega sulla legge sulla mobilità sostenibile e sulle questioni legate al 2018, e va bene, certamente, se si vuole parlare di altro, va bene, lo spazio c'è e la gente prende la parola; ma avremo modo di discutere nuovamente anche sulla legge della mobilità sostenibile, perché immagino che ci saranno ancora delle modifiche, l'Assessore ha detto che probabilmente si andrà in quella direzione. Il collega Caveri dice, tra le altre cose, che noi siamo passate - credo si riferisse a noi due perché qua siamo solo in due - dall'estrema sinistra al mondo ambientalista. Ora intanto i percorsi della collega Guichardaz e il mio non sono sovrapponibili, anche per una questione di età, perché malauguratamente sono dieci anni più vecchia, quindi forse ho fatto delle cose diverse, lei ne ha fatte altre militando in un partito, io no, e credo di non aver mai aderito a posizioni di estrema sinistra, chi mi conosce lo sa bene e forse questa cosa è anche un poco ridicola. Sicuramente il collega Caveri è stato sollecitato dalle mie parole anche perché ho parlato del grande Emilio Lussu citando le parole pronunciate in quest'aula da una persona altrettanto importante come suo zio, Severino Caveri, e quindi forse questo ha generato qualche necessità di esprimersi, ma va bene, lo accettiamo. Sulla questione che non sta al Consiglio regionale chiedere il rispetto di quell'articolo e che non è il caso che ogni qualvolta ci sia una legge in discussione al Consiglio dei Ministri che riguardi una Regione ci voglia la convocazione del Presidente, io non credo che questo sia quanto abbiamo detto. Noi abbiamo detto che nel momento in cui si discutono delle leggi - e questa della Sardegna in questo momento è una di quelle -, proprio per l'importanza, per gli argomenti che toccano e per la delicatezza, se vogliamo, di quanto è contenuto, credo che quel punto sia corretto che i Presidenti di Regione, (la Sardegna, la Valle d'Aosta, il Friuli-Venezia Giulia, il Trentino Alto Adige e la Sicilia), chiedano di essere ammessi e di poter rappresentare le loro esigenze. In conclusione, lo comprendo, la Lega ha esplicitato il suo voto contrario. Il Presidente Testolin ha detto che ci sarà l'astensione, immagino che più o meno la posizione sarà questa per tutti, rilevo ancora una volta - l'ho già detto e lo ripeto - una certa incoerenza, sia a livello autonomista, sia a livello di chi rappresenta forze presenti nel Governo sardo."
47821,XVI,02/10/2024,CONSIGLIO REGIONALE,21,it,185.0,1983.0,M,LEGA VDA,18,1822,".Chiedo scusa, ma quest'ultima conclusione della collega mi ha assolutamente spinto a dover intervenire. Quando ho guardato questa mozione - mi sono confrontato tra l'altro recentemente con dei colleghi che sono in Sardegna -mi è davvero capitato di sorridere, perché si parla d'incoerenza ma c'è un problema fondamentale: la questione nasce nel 2021 con il Governo Draghi, la scelta di fare un certo tipo di impianti sull'isola è stata presa dal Governo Draghi di cui Alessandra Todde era un sottosegretario, ed era sottosegretario allo sviluppo economico, aveva esattamente quelle deleghe e ha condiviso esattamente quelle scelte che da Presidente della Regione poi ha contestato. Allora obiettivamente mi chiedo: ""Ma com'è possibile che io da sottosegretario avallo una scelta, peraltro sulla mia terra, e quando divento Presidente di Regione, divento assolutamente contrario?"" Questa mi sembra la regina delle incoerenze, dopodiché avrei voluto fare anche un passaggio sulla crisi del fil di ferro, assessore Caveri, scusi il passaggio ma io non so che tipo di sostegno Lussu abbia dato, so che c'è stata una condanna per attentato contro gli organi costituzionali perché un comunista ha messo il fil di ferro sulle porte per non far riunire il Consiglio e non finire in minoranza, mi è sembrato un atto di cui non ci fosse bisogno di grosso sostegno, c'è voluto il bisogno della Polizia per riprendere il controllo del Consiglio; questo è un atto che non ricorderei con piacere, ma, al netto di questo, ritengo che l'incoerenza più grande sia proprio in quello che è stato detto e nelle azioni che la Todde ha messo in atto. Se c'è un'incoerenza è quella, obiettivamente se ancora ha il coraggio di parlare, i Sardi stanno ridendo tutti. Io non so dove voglia arrivare, ma l'incoerenza è questa, non ce ne sono altre."
47821,XVI,02/10/2024,CONSIGLIO REGIONALE,21,it,156.0,1976.0,F,PCP,20,784,"Solo una puntualizzazione, invece, rispetto ad alcuni contenuti che la collega non ha toccato e che, secondo me, però meritano un approfondimento. Nessuno di noi ha sostenuto in alcun modo che la transizione energetica sia meno importante dell'autonomia di una regione oppure che si voglia andare nel senso di far sopravvivere e sostenere delle centrali a carbone: non stiamo assolutamente parlando di questo tema. Rileviamo anche che - e immagino che lo sappiate - la legge sarda non dice di no a tutti gli impianti, chiede semplicemente una moratoria sulle nuove autorizzazioni e un'individuazione sulle aree idonee, quindi credo che anche rispetto ai contenuti... Poi se vogliamo parlare dei contenuti di quelle leggi, questo è altro argomento, ma la mozione parlava di tutt'altro."
47210,XVI,04/04/2024,"EDILIZIA, Edilizia residenziale, ENERGIA, Risparmio energetico e fonti alternative, UNIONE EUROPEA E RAPPORTI INTERNAZIONALI",4,it,185.0,1983.0,M,LEGA VDA,2,8328,"Cina, Stati Uniti e India sono responsabili del 51,7 delle emissioni totali di anidride carbonica generate nel mondo; questo stando agli ultimi dati diffusi dal Global Carbon Atlas. Il rapporto rivela che il Paese a emettere più CO2 a livello globale è la Cina che nel 2021 ha generato 10.668 milioni di tonnellate metriche, pari al 30,9% delle emissioni totali. Il ricorso ai combustibili fossili è una pratica comune nel Paese dove il 55% dell'approvvigionamento energetico totale proviene dal carbone. Al secondo posto della classifica ci sono gli Stati Uniti, con emissioni calcolate in 4.713 milioni di tonnellate CO2 e una quota pari al 13,5% della produzione totale di anidride carbonica. L'India è al terzo posto e rappresenta il 7,3% della produzione globale con 2.672 milioni di tonnellate di CO2. A fronte di queste cifre tutta l'Europa, tutta assieme, emette l'8% della CO2 mondiale e l'Italia, da sola, uno dei Paesi più industrializzati del mondo è responsabile dello 0,9% delle emissioni complessive. Aggiungo che gli immobili oggetto di questa discutibilissima iniziativa europea, con la famigerata direttiva case green sono responsabili nel loro complesso non della totalità ovviamente ma del 36% di queste emissioni, cioè dello 0,9% che fa l'Italia, quindi lo 0,32% delle emissioni globali del nostro Paese, e la direttiva appena approvata vorrebbe incidere sul 43% degli immobili meno efficienti, che dovrà essere riqualificato dal punto di vista energetico, per andare a incidere non ovviamente azzerando le emissioni, quindi incidere in parte e non su tutto, sullo 0,13% delle emissioni, quindi si andrà a ridurre una parte dello 0,13% delle emissioni. Per arrivare quindi a incidere ottenendo risultati microscopici rispetto a chi detiene il 51% delle emissioni globali, ovvero Cina, Stati Uniti e India, che continuano a bruciare carbone come se non ci fosse un domani, ecco che cosa ci vorrebbe imporre la magnifica Unione europea: per quanto riguarda gli edifici nuovi, dovranno essere a emissioni zero a partire dal 2030, per quelli di proprietà pubblica la scadenza è fissata al 2028; per le ristrutturazioni, almeno il 16% rispetto al 2020 degli edifici pubblici con le peggiori prestazioni andrà ristrutturato entro il 2030 e il 26% entro il 2033. Per le case si applicherà l'obiettivo di riduzione del consumo energetico del 16% del 2030 e del 20-22% entro il 2035; una promozione che richiede interventi come il cappotto termico, di cui stiamo vedendo già gli effetti in molte parti della nostra Regione, oltre che il nostro Paese, sostituzione degli infissi, nuove caldaie a condensazione e pannelli solari. A proposito di pannelli solari, l'obbligo di installarli riguarderà i nuovi edifici pubblici e sarà progressivo, dal 2026 al 2030, dovranno essere inoltre attuate strategie politiche e misure nazionali per dotare di impianti solari gli edifici residenziali e infine caldaia a gas. I Paesi avranno tempo fino al 2040 per dire addio alle caldaie a combustibili fossili, mentre dal 2025 saranno aboliti tutti i sussidi per le caldaie autonome a combustibili fossili. Questi sono gli impegni principali, ce ne sono altri ma questi sono i principali che vengono messi in capo a privati cittadini e Pubblica Amministrazione sempre, come dicevamo prima, per incidere su una parte dello 0,13% delle emissioni. A questo proposito i dati dell'Agenzia nazionale per nuove tecnologie, l'energia e lo sviluppo economico sostenibile ci dicono che ad oggi nel nostro Paese quasi il 52% dei 5,5 milioni di edifici per cui è stato rilasciato un attestato di prestazione energetica rientra nelle due classi energetiche peggiori, cioè la F e la G. È abbastanza arduo fare il calcolo ma è possibile una stima e, secondo le stime più realistiche, questa nuova direttiva, quindi, per incidere su una parte dello 0,13% delle emissioni, costerà al nostro Paese 600 miliardi di euro entro il 2030. Per la nostra Regione abbiamo dei dati più precisi, perché fortunatamente tempo fa, proprio in coincidenza, tra l'altro, con una discussione della prima direttiva case green, avevo chiesto alcuni dati all'assessore Bertschy, che li aveva gentilmente fornito con un lavoro sovraumano perché sicuramente non è facile, e, rispetto ai potenziali costi della direttiva in discussione, in quel momento era emerso che una stima riferita a quei parametri rispetto agli edifici di classe F e G, questo sulle unità della Pubblica Amministrazione, 867 unità che sono del patrimonio pubblico, il costo di ristrutturazione è stimato in un range che può arrivare fino a 87 milioni di euro e quelli in classe E 424 unità in un range che può arrivare fino a 43 milioni di euro. Questi sarebbero i soli costi per la Pubblica Amministrazione, quindi questo conto è soltanto per quello che costerebbe alla Regione mettere in piedi gli obblighi che questa direttiva inserisce. Per quelli privati è un pochino più complesso, ma possiamo arrivarci con un ragionamento che abbiamo voluto anche inserire nella mozione. Se infatti i costi indicativi. che sono stimati più o meno in circa 130 milioni di euro per la nostra Regione sono riferibili ai soli edifici pubblici nelle casse più basse, dobbiamo considerare che questi sono meno di 1.300, quindi in tutti questi 130 milioni di euro, sono per ristrutturare e mettere a norma 1.300 edifici pubblici, ma le sole unità abitative private nella nostra regione sono, a una stima del 2019 - perché poi giustamente l'Assessore ci disse che non aveva stime più recenti -, 130 mila, cioè un numero cento volte superiore. Questo numero di edifici, enormemente superiore rispetto a quelli pubblici, dovrebbe essere oggetto di una spesa che le famiglie private dovrebbero sostenere che viene stimata fra i 30 mila - sono quelle più ottimistiche - e i 65 mila euro per singolo appartamento, anche a fronte dell'anti-economicità per certe abitazioni ubicate in territori dove i valori mobiliari sono ai minimi e per i quali l'investimento sarebbe sconsigliato, superando di fatto il valore dell'immobile, pena il deprezzamento di case comprate con i sacrifici di una vita pagate con sanguinosi mutui. Oltre a questo, non dobbiamo dimenticare che queste azioni di ristrutturazione dovrebbero essere condotte su un patrimonio immobiliare composto in ampia misura da immobili anche di pregio storico, architettonico e spesso - non dobbiamo dimenticarlo - anche sottoposti a vincoli. Non dobbiamo dimenticare anche l'allarmismo generato da una scarsa informazione e ancor più da una manovra mal congegnata, che sta già creando effetti negativi sul mercato immobiliare, generando diffidenza e distacco dall'acquisto di immobili energivori e la conseguente perdita di valore, a volte immotivata, di un patrimonio immobiliare che da parte della proprietà e in caso di esigenza verrebbe svenduto. Che questa direttiva sia negativa lo abbiamo evidenziato, ma questa direttiva avrebbe un notevole impatto, questo è importante dirlo, sull'economia immobiliare particolare, soprattutto se si considerano i diversi piccoli comuni che compongono il nostro Paese, e ovviamente anche e soprattutto la nostra Regione, e sulle finanze pubbliche necessarie per rinnovare il patrimonio immobiliare pubblico che dovrebbe essere distolto da impieghi più urgenti, lo abbiamo detto prima, 130 milioni solo per il patrimonio pubblico della nostra Regione, ma - e qui arriviamo al nocciolo della questione - abbiamo una possibilità. Per fortuna, infatti l'articolo 288 del Trattato sul funzionamento dell'Unione europea stabilisce che le direttive, a differenza del regolamento, che purtroppo è direttamente applicabile negli Stati membri dopo la sua entrata in vigore, queste non sono direttamente applicabili negli Stati membri e devono essere prima recepite nel diritto nazionale. Ecco perché con la votazione di questa mozione, se verrà approvata, darà un mandato importante e un segnale ancora più importante esprimendo la contrarietà della nostra Regione alla direttiva europea case green, energy performance of building directive e impegna il Presidente della Regione a comunicare la summenzionata contrarietà della Regione Autonoma Valle d'Aosta nell'ambito della Conferenza delle regioni e delle Province autonome e trasmettere ai Parlamentari valdostani la richiesta di non recepire la direttiva europea case green."
47210,XVI,04/04/2024,"EDILIZIA, Edilizia residenziale, ENERGIA, Risparmio energetico e fonti alternative, UNIONE EUROPEA E RAPPORTI INTERNAZIONALI",4,it,206.0,1966.0,F,PCP,4,4559,"Come è facile immaginare, credo che la nostra posizione su questa mozione e più in generale sulla direttiva case green è diametralmente opposta rispetto a quella che è stata ora illustrata dal collega Manfrin. Il 12 marzo, come il collega ricordava, l'Europarlamento ha dato l' okay finale a questa direttiva sulle case green, che è stata approvata, qui i dati non sono stati citati, con 370 voti favorevoli, 199 contrari e 46 astenuti. Ovviamente tra i contrari ci sono stati appunto la Lega, Forza Italia e Fratelli d'Italia; tra le delegazioni italiane invece a favore della direttiva hanno votato il Partito Democratico, il Movimento 5 Stelle, Alleanza Verde Sinistra Italiana e Italia Viva e, tra l'altro, c'è stato anche un episodio di colore, perché al momento dell'approvazione di questa direttiva il deputato della Lega, Ciocca, ha inscenato una protesta con un fischietto ed è stato richiamato dalla Presidente di turno, che gli ha chiesto addirittura di allontanarsi definendo deplorevole e senza precedenti il suo gesto e questa non mi sembra che sia una cosa tanto bella, come immagine anche della politica italiana in rappresentanza in Europa, ma non importa. La direttiva traccia un piano trentennale per la riduzione dei consumi energetici degli edifici, come è stato detto, i Paesi membri sono chiamati a mettere in campo degli interventi per arrivare entro il 2050 a un patrimonio edilizio a zero emissioni. A nostro avviso, questa direttiva è un sollecito anche a un ammodernamento del nostro patrimonio immobiliare e l'obiettivo delle case a emissioni zero va perseguito ed è raggiungibile con la necessaria gradualità. È anche un'occasione di lavoro e di occupazione per la manutenzione. Quello che vorrei ancora sottolineare è l'ampia l'adesione a questa direttiva, che è stata preceduta da lunghe discussioni e poi è stata anche confezionata, alla fine, al ribasso rispetto al livello di partenza. Non sono sicura che una delle cose che c'è scritta è corretta, cioè il passo in cui si quantificano gli interventi sull'edilizia pubblica, almeno il 16% degli edifici pubblici, perché si fa riferimento invece nella direttiva a obiettivi di riduzione dei consumi declinabili da parte di ogni Paese membro, però non mi sembra che sia poi l'aspetto più significativo. Il senso della mozione presentata dai colleghi è quello di abbassare ulteriormente l'asticella rispetto, come dicevo, a una direttiva che è già ridimensionata ed è frutto di compromessi rispetto alla versione di un anno fa. Quello che viene detto e che viene portato come argomentazione più sostanziosa è che costa troppo. Si va ovviamente a evidenziare un aspetto, che è un aspetto che poi ovviamente fa la sua audience , diciamo così. È vero, la transizione nel settore delle costruzioni ha certamente dei costi, però si dimentica un aspetto: che questa transizione e la spesa porterebbero poi in futuro anche a dei risparmi, in prima istanza sulle bollette, perché è una riqualificazione energetica fatta bene, non quelle forse legate alle devianze, diciamo così, del modello SuperBonus, dove in tanti casi si è fatto quello che veniva pagato e non quello che serviva veramente; ma ci si ripaga con i risparmi cumulati nell'arco della lunga vita utile di un edificio che credo si possa stimare sui 25-30 anni, almeno con delle detrazioni fiscali normali. Non a caso sono stati anche previsti e promossi dei mutui regionali per l'efficientamento energetico anche da noi. I risparmi collettivi che derivano dalla riduzione dei costi ambientali o da eventi estremi che sul nostro territorio sono ancora più evidenti e forse sono un concetto ancora un po' troppo astratto, però diventa molto più concreto per i cittadini che hanno subito dei danni da alluvioni, da frane e da tempeste. Secondo noi, non c'è più tempo di rimandare e di abbassare l'asticella, crediamo che questa direttiva sia importante, bisognerà poi certo prevedere una serie di aiuti. Ricordo che, al momento del voto il 12 marzo, il capo delegazione del Partito Democratico, Brando Benifei, ha espresso soddisfazione e si è impegnato insieme all'eurodeputata Patrizia Toia, che è stata la prima firmataria, per un emendamento il cui obiettivo è quello di trovare risorse per facilitare la transizione e attenuare eventuali incidenze socio-economiche negative. Spetta poi proprio agli Stati membri recepire entro due anni la direttiva e applicarla usando risorse nazionali ed europee a disposizione. Secondo noi, si deve andare in quella direzione e quindi su questa mozione il nostro voto sarà contrario."
47210,XVI,04/04/2024,"EDILIZIA, Edilizia residenziale, ENERGIA, Risparmio energetico e fonti alternative, UNIONE EUROPEA E RAPPORTI INTERNAZIONALI",4,it,0.0,1985.0,M,RV,6,8206,"Per cercare di portare il nostro contributo, come gruppo di RV, alla discussione che mi permette, tra l'altro, di intervenire successivamente almeno a due voci contrarie e spero di poter portare un qualche elemento in più. Io ho espresso già nella discussione fatta sul piano energetico ambientale alcuni principi, che ribadirò anche in questo breve intervento, che rappresentano o hanno cercato di rappresentare la nostra visione non soltanto su questa direttiva, ma su tutto un insieme di politiche, di misure, di direttive, di regolamenti e quant'altro, perché, al di là del singolo caso, è giusto considerare se c'è una coerenza di azione in tutto questo profluvio di grida manzoniane che arrivano dall'alto. Da quando è iniziata la produzione normativa, diciamo così, in termini green europea, ho una preoccupazione forte, ovvero c'è una grandissima contraddizione tra le esigenze di transizione ecologica e il posizionamento dell'Unione europea in termini di autonomia strategica. Le due cose non possono essere considerate separatamente per un motivo molto semplice: stiamo vivendo in una situazione estremamente complessa che ha una guerra continua verso est, ha una problematica di cui forse facciamo finta o forse c'è meno informazione rispetto a quello che avviene in Ucraina e nel Nord Africa, perché voglio ricordare, tra l'altro, che tra tutti i Paesi europei l'ultimo che è rimasto nell'area del Sahel sostanzialmente è l'Italia, quindi abbiamo queste spinte, e abbiamo delle incertezze oltre Atlantico, perché sappiamo benissimo che anche là c'è un'attenzione maggiore non più da questa parte del mondo ma verso la Cina. Perché faccio questo discorso di posizionamento anche geografico? Per dire semplicemente che l'Unione europea dovrebbe comportarsi di conseguenza rispetto a una situazione di questo tipo e dovrebbe comportarsi in termini almeno difensivi o proattivi per cercare di evitare di essere in una situazione di svantaggio rispetto a dei pericoli non solo che potrebbero avvenire ma che già ci sono. In questo senso la transizione ecologica, e quindi parlo in generale, mi preoccupa moltissimo, perché c'è un non senso di fondo rispetto a delle politiche che vanno a favorire, volenti o nolenti, dei Paesi che non sono nostri amici, in particolare la Cina, perché la Cina è amica solo di sè stessa, non è neanche amica della Russia, questo va detto, perché la Cina pensa giustamente dal loro punto di vista al loro sviluppo e quindi sfruttano l'occasione delle sanzioni, lato della Cina, per aumentare le loro esportazioni, come sfruttano anche l'occasione che gli si consente di sfruttare in termini appunto di produzioni legate all'applicazione di queste direttive. Un non senso pericoloso quindi, adesso non lo citerò ma è come e quando, per far dispetto alla moglie, l'uomo si fa del male da solo e questo è sostanzialmente plateale, anche perché c'è un meccanismo ulteriormente perverso che poi mi consente di fare dei ragionamenti che farò anche in senso lato nell'intervento alla mozione successiva, lo annuncio già, perché mi sembra che siano molto correlate in certi sensi e che a livello di direttive si danno tutta una serie di obiettivi, ad esempio, il Fit for 55 mi pare che sia anche un'ulteriore rappresentazione, ma quello che c'è sotto poi... ci si deve arrangiare. Sostanzialmente io ti do degli obiettivi da raggiungere ma poi le politiche che devi mettere in piedi te le devi fare bene, che ci può anche stare in un certo senso, ma deve esserci una coerenza, perché ogni Stato ha dei punti di partenza differenti, ogni Stato ha delle esigenze differenti e soprattutto l'ulteriore problema è che ogni Stato ha un sistema industriale produttivo diverso dall'altro, che lo si voglia o no e non è detto che magari alcuni obiettivi per il Lussemburgo sono più facili da raggiungere. Dico Lussemburgo in termini di dimensionamento, di come è fatto, rispetto, ad esempio, all'Italia ma anche rispetto, ad esempio, alla stessa Germania, perché sappiamo benissimo che hanno due industrie, due sistemi industriali molto simili e molto dipendenti e dobbiamo stare molto attenti a considerare la necessità di coerenza tra obiettivi di transizione ecologica in un senso e necessità di transizione industriale nell'altro, perché se non abbiamo le due cose, in realtà stiamo ingrassando sostanzialmente il sistema industriale di Paesi che sono tutt'altro che democratici, poi magari piacciono, però a me non tanto. Quello che è preoccupante, e sulla direttiva in particolare delle case green mi si consente anche di fare un ulteriore passaggio - magari visto dal punto di vista di alcune visioni politiche egoistico, ma ben venga l'egoismo liberale e liberista -, è il dirigismo che l'Unione europea sta operando nei confronti - alla faccia del liberismo tanto per dire o del neoliberismo dell'Unione europea - non soltanto sulla casa, ma su tutta una serie di politiche: ""Io ti dico che cosa fare e tu le devi fare, sennò ti sanziono"", questo è il meccanismo. Questa è la dimostrazione della differenza tra quello che era l'Europa, quindi un insieme di comunità che faceva una comunità, rispetto all'Unione di oggi, che tanto assomiglia a quella che è caduta a seguito della caduta del Muro di Berlino. Oggi quindi mi sembra che l'Unione europea assomigli sempre di più alla vecchia URSS rispetto che alla Comunità economica del carbone e dell'acciaio. Detto questo, sono ulteriormente preoccupato perché poi quando sento anche parlare del 110%, mi viene ovviamente da dire: ahi noi, nel senso che noi abbiamo delle direttive che ci obbligano a raggiungere determinati obiettivi e poi mettiamo in pratica delle politiche che fanno pure peggio dell'obiettivo, perché la collega Minelli ha centrato l'obiettivo, magari per un'altra finalità, ma è corretto dire che si è finiti in certe situazioni non per raggiungere in realtà gli obiettivi che ci si prefissava con le politiche del 110, ma spendere per spendere perché dovevo raggiungere l'obiettivo diciamo finanziario del raggiungimento del sussidio. Una politica di sussidio che supera il 100% oggettivamente è demenziale, io continuo a dirlo ed è una follia non soltanto economica ma logica. Questa mozione, al di là magari di alcuni passaggi che possono essere scritti diversamente, ha dei principi condivisibili e quindi il nostro gruppo la voterà. C'è un principio che tocca direttamente il tema della casa e che mi permette anche di aggiungere un passaggio: al netto di situazioni in cui l'azione che la persona o il proprietario fa nei confronti di terzi, quindi di esternalità negative che vengono generate nei confronti di terzi, cioè una realtà produttiva o abitativa che inquina a danno degli altri è un conto, ma il fatto di andare a violare la libertà del legittimo proprietario, quindi il proprietario di casa, per quello che riguarda la nostra visione, è ulteriormente preoccupante e ancora dimostra di più quanto l'Unione europea stia prendendo una deriva coercitiva in termini economici, sociali e soprattutto di regista. Per noi il principio dell'inviolabilità della proprietà privata è sacro ed è corretto che debba rimanere tale, perché altrimenti verrebbero meno addirittura quota parte di quelle radici che la stessa Unione europea si è dimenticata. Per quello che ci riguarda, la direttiva delle case green è molto preoccupante, come altre direttive che sono state prese in fretta e furia, tra l'altro, nell'ultima parte del mandato europeo e, come sappiamo, fare le cose di fretta non fa bene e poi abbiamo visto dei passi indietro da parte degli alti burocrati o dei membri della Commissione dell'Unione europea. Detto questo, questa deriva etica e morale e soprattutto dirigista dell'Unione europea ci preoccupa molto, la direttiva delle case green ben rappresenta questa follia. Per quello che ci riguarda, il voto su questa mozione è favorevole e ci auguriamo che anche altri, al di là di determinati posizionamenti magari di natura ideologica, facciano prevalere il pragmatismo e la realtà dei fatti, quindi che concordino sul fatto di andare a dire che siamo stufi di determinate politiche e soprattutto siamo stufi del fatto che altre politiche necessarie oggi non vengano invece adottate."
47210,XVI,04/04/2024,"EDILIZIA, Edilizia residenziale, ENERGIA, Risparmio energetico e fonti alternative, UNIONE EUROPEA E RAPPORTI INTERNAZIONALI",4,it,113.0,1964.0,M,LEGA VDA,8,13031,"Vorrei puntualizzare l'obiettivo dell'impegnativa della mozione, l'obiettivo non è tanto demonizzare i contenuti della direttiva case green , non ha bisogno di essere demonizzata, va semplicemente capita e inserita nel buon senso, ma è sensibilizzare il Governo regionale a far sentire la sua voce, la più piccola Regione d'Italia nelle sedi opportune, Conferenza Stato-Regione o con i suoi due Parlamentari, far sì che sia all'altezza di far sentire la sua voce, la voce del buon senso. Per arrivare a quest'obiettivo, facciamo un piccolo percorso motivazionale, ha già iniziato il collega Manfrin nell'esposizione, ha proseguito il collega Aggravi, in realtà ha dato il suo contributo anche la collega Minelli a nome della sua area politica, esprimendo una posizione diametralmente opposta e che fa capire che si tratta di operare una scelta, bisogna avere il coraggio di fare una scelta, perché le posizioni sono due, sono diametralmente opposte: o a favore o contro o complici oppure virtuosamente schierati dalla parte del buon senso. Buon senso perché lo dice Distort? No assolutamente, perché lo dicono i dati. Questa direttiva fa parte di quel percorso già intrapreso con le auto. Le auto emettono gas serra, quindi l'Unione europea decide di vietare le auto con motore a combustione interna, permettendo solo quelle elettriche; tra l'altro, favorendo quell'attività industriale che non è controllabile dall'Unione europea, ma che è in Paesi che la svolgono al loro arbitrio totale inquinando decisamente di più, ma questo è un dato che ha ben esposto il collega Aggravi e non sto a ribadire. Anche le case sono responsabili di una buona fetta di emissioni di gas serra, questo è indubbio, ma la soluzione è questa? È pensare ai contenuti di questa direttiva? Questi contenuti sono sconcertanti perché saranno consentiti solo edifici abitativi e pubblici con maggior classe di prestazione energetica e tutti gli altri devono essere ristrutturati per raggiungerla, o magari abbattuti, perché no? È noto che in particolare per il patrimonio edificato italiano si dovrebbero rifare i tre quarti del Paese, i dati sono questi. Già il collega Manfrin ha citato qualcosa relativo alla Regione Valle d'Aosta, che si colloca in una situazione, dal punto di vista della qualità del patrimonio edilizio, ovviamente simile a buona parte dell'area del Mediterraneo, con una forte prevalenza di edifici datati, datati suona un po' come ""Sarebbe il caso che si svecchiassero"", si chiamano edifici storici, questo tipo di edilizia si colloca tra i beni culturali, si tratta di avere il senso, il rispetto e la capacità di capire il valore del bene culturale. Noi sappiamo che gli edifici si suddividono in sei categorie, che vanno dalla categoria A, la migliore, alla categoria F, la peggiore; ovviamente entro il 2030 quindi tra 6 anni, almeno si tratta di raggiungere la classe energetica E ed entro il 2033 almeno la classe di prestazione energetica D. Ribadisco: in Italia la maggior parte degli immobili è collocato in una classe tra G e F, questa è la qualità e la caratteristica del patrimonio edilizio italiano appunto per questo fatto, perché abbiamo una tale incidenza di edifici storici per cui è ovvio che noi ci troviamo in queste condizioni dal punto di vista dell'efficientamento energetico, ma anche da un punto di vista di valutazione, di valore. Sapete, i professionisti legati all'ambito tecnico: architetti, geometri, ingegneri, redigono delle perizie estimative, lavorano con l'estimo, una materia estremamente economica finanziaria. Nel momento in cui dobbiamo valutare un edificio storico, noi adottiamo tutta una serie di procedimenti relativi al concetto di valore storico e, tra l'altro, il concetto di valore storico porta dentro di sé un altro concetto estremamente importante: l'irriproducibilità. Questo dà un valore al bene storico, che è, al di là della riproduzione, la mera riproduzione in termini industriali. Facciamo un esempio: avete il tavolo vecchio della nonna o del bisnonno, un comò vecchio e vi dicono: ""Guarda, questo qua ha 100 anni, che cosa vuoi fare? Ti diamo un bel nuovo mobile in laminato dell'Ikea con i cassetti che scorrono perfettamente"", ma chi è che farebbe un cambio di questo genere? Oppure ""passalo a un falegname che gli passa sopra il flessibile e te lo porta come nuovo"", ma chi farebbe una cosa del genere? Questo è entrato nella cultura finalmente, dopo che i nostri nonni hanno regalato i loro mobili in noce per prendersi dei mobili in laminato, è entrato finalmente nella cultura ma la stessa cosa e lo stesso percorso deve avvenire per il concetto di casa, di abitazione, di bene storico. Parliamo ancora di dati, ci sono 12 milioni e mezzo di edifici residenziali in Italia, di questi dovranno essere ristrutturati, per raggiungere gli obiettivi della direttiva, il 75%, più di 9 milioni di fabbricati. Allora attenzione ai numeri: se dobbiamo intervenire sul 75% del patrimonio storico, al di là del fatto che dobbiamo intervenire anche su edifici storici, quindi di conseguenza voglio vedere il delirio dal punto di vista della cancellazione del bene culturale della storia, quando parlo di bene culturale, non parlo soltanto di edifici documento o monumento, quelli sono già tutelati e quindi fortunatamente sono messi in sicurezza, ma ci sono tutta una serie di edifici storici che costituiscono il patrimonio storico-culturale minore che non hanno strumenti di tutela o perlomeno per i quali gli strumenti di tutela non sono sufficientemente forti a contrastare il delirio di questa direttiva. Pensate che Giorgio Spaziani Testa di Confedilizia ha sostenuto: ""I tempi ridottissimi determineranno una tensione senza precedenti sul mercato con aumento spropositato dei prezzi""; questo l'abbiamo già visto con un segnale d'allarme, con un esempio concreto davanti ai nostri occhi: il Superbonus con aumento spropositato dei prezzi, impossibilità a trovare materie prime, ponteggi, attrezzatura, apparecchiature, manodopera qualificata, ditte specializzate, professionisti. Nell'immediato poi l'effetto sarà quello di una perdita di valore della stragrande maggioranza degli immobili italiani, di conseguenza un impoverimento generale delle nostre famiglie. Torniamo al discorso dei dati su questa pressione, su questo stress, noi possiamo dire: ""Abbiamo già superato la prova del Superbonus, quindi in qualche modo ci siamo un po' addestrati"". Allora il Superbonus ha coinvolto, in tutto il suo cinema e quello che è successo, il 5% degli edifici unifamiliari e lo 0,8% dei plurifamiliari, vogliamo dire 1%? Quindi tra gli unifamiliari e i plurifamiliari stabiliamo una media del 3% ottimistica, noi dobbiamo fare quest'intervento in sei anni sul 75%. Allora moltiplichiamo di 10-12-15 volte questo valore per arrivare allo scenario che si genererebbe. Questo è fondamentale, perché noi oggi, che siamo Assemblea legislativa, che dobbiamo esprimere non solo una posizione ideologica ma dobbiamo dare una linea, una visione perlomeno per quanto riguarda la Valle d'Aosta, perché a Roma dovranno decidere come acquisire, come ha detto il collega Manfrin, questa direttiva, che fortunatamente non è un regolamento ma è una direttiva e ogni Regione dovrà far sentire la sua voce e, ribadisco, noi tiriamo fuori la nostra voce, volevo dire: tiriamo fuori qualcos'altro, ma almeno la voce. Oltretutto teniamo conto di un fatto, oltre a essere un rischio per i proprietari degli immobili, lei, collega Minelli, diceva: ""Quando abbiamo trascorso 25 anni dalla realizzazione di un bene, questo bene deve aver consentito la possibilità di mettere da parte dei risparmi da poter reinvestire per l'opportuna ristrutturazione e riqualificazione"". Io non so a che cosa si riferisca o a che mondo si riferisca, ma la maggior parte di chi si è costruito o investito per la casa a 25 anni dall'inizio dei lavori sta ancora pagando il mutuo, altro che aver messo da parte dei soldi! E questo non vuole essere populismo, perché a me questo tipo di approccio non calza minimamente, però la situazione è questa, quindi è giusto così per chiarire questo elemento. Parliamo anche di un altro fatto, se ci sono dei mutui, vuol dire che ci sono dei mutui che perlopiù potrebbero essere ipotecari, mutui quindi che coinvolgono gli istituti di credito e quindi le banche, nel momento in cui hanno erogato le somme di finanziamento, hanno posto un vincolo di ipoteca, un'ipoteca su un immobile che automaticamente, come d'incanto, perde buona parte del suo valore perché collocato in una categoria energetica bassissima. E allora che cosa succederà? Noi oggi siamo in un'assemblea legislativa, ma io penso che in qualche ambito delle banche italiane o europee qualcuno se lo porrà questo problema. Cosa succede se le ipoteche che noi abbiamo da un giorno all'altro perdono completamente di valore? Come faranno a riscattare i propri soldi nel caso in cui l'utente sia inadempiente e debbano arrivare a mettere all'asta degli immobili che sono sottovalutati ancora? Cosa succede? Bello scenario. L'altro fatto è questo: chi è che verrebbe penalizzato? E ascoltate tutti bene, perché qua noi, parenti, amici, abbiamo il tessuto valdostano, chi ha investito nel mattone, conosciamo qualcuno che ha investito nel mattone? Pensiamo che in Valle d'Aosta ci sia una certa quantità rilevante che abbia investito nel mattone? Probabilmente la maggior parte fortunatamente. E chi è che ha investito nel mattone? Attenzione, chi pensa di dare un tetto a una famiglia e garantire un'eredità stabile ai figli. Nello spirito di questa direttiva il bagaglio storico e familiare è meglio invece che sia leggero, meglio se la casa è nuova, meglio se si è disposti a cambiarla, meglio ancora se non la si possiede neppure e qui viene in aiuto tutta la retorica a favore dello sharing economy , della coabitazione, del ""non possiedo nulla e sono felice"". Vi riconoscete, Governo della Valle d'Aosta, in questa linea e in questa visione? Questi sono gli obiettivi di un socialismo classico che si è evoluto, è mutante e si è messo ovviamente contro la famiglia, contro la proprietà privata, come ha detto il collega Aggravi, contro la casa, è un socialismo che si tinge di verde e viene promosso anche dai maggiori capitalisti. Di fatto questa visione è antitradizionale, perché di questo si tratta: la cancellazione di tutto ciò che fino adesso ha costituito un esempio che ha funzionato e che può continuare a funzionare ma con i giusti metodi. In questo anche le correnti liberiste economiche politiche si trovano complici, perché qua si tratta di andare a riscoprire non solo un concetto di valore economico ma anche di valore patrimoniale, sono due elementi completamente diversi. Sul concetto di buon senso nel legiferare, faccio un esempio: quando nel 1989 è stata approvata la legge n. 13 sull'abbattimento delle barriere architettoniche, segnale di grande civiltà, grandissima civiltà: ""Disposizioni per favorire il superamento e l'eliminazione delle barriere architettoniche"", il legislatore, comunque tutto il corpus che lavorava alla redazione della legge e ai testi coordinati, ha saputo gestire una scala gerarchica tra due valori: da un lato, superamento delle barriere architettoniche; dall'altro, la tutela dei beni culturali, specificando tutta una serie di deroghe previste all'interno dei fabbricati storici, non nei monumenti e nei documenti, nei fabbricati che abbiano una connotazione storica. Questo era il buon senso che esisteva nel 1989. A 30 anni di distanza questo buon senso sembra che quanto meno dalla progressista Unione europea sia stato totalmente dimenticato, infatti il concetto è questo. È importante riconoscere, come dicevo all'inizio e lo riprendo in conclusione, il concetto di bene storico: questo significa avere il senso della cultura e saper collocare la cultura e il bene culturale in una posizione di patrimonio superiore al valore immobiliare di un bene in funzione delle sue prestazioni energetiche. Si tratta di chiedersi, Governo regionale, maggioranza regionale, benché composta dalla forza politica del PD che sostiene esattamente quanto ha detto la collega Minelli, per cui forse fatevi un esame di coscienza, fate una riflessione, se siete più identitari o più ripiegati su questa linea progressista che ci conduce in questa direzione, ha più peso la cultura e la ricchezza culturale di un territorio o una modalità, un meccanismo di raggiungimento di uno standard di classificazione energetica? Vero ha un risvolto ambientale, ma la strada è solo quella? Perché questo è il concetto. Quando abbiamo snaturato un patrimonio storico-culturale, abbiamo cancellato una ricchezza non riproducibile. A Bruxelles il dogmatismo ambientalista ideologico progressista ha completamente dimenticato o volutamente escluso il riconoscimento del valore degli edifici storici, quindi dei beni culturali. Questa per noi è ignoranza oppure follia, tertium non datur. Spero di avervi abbastanza motivati per far sentire la vostra voce nelle sedi opportune, Governo regionale."
47210,XVI,04/04/2024,"EDILIZIA, Edilizia residenziale, ENERGIA, Risparmio energetico e fonti alternative, UNIONE EUROPEA E RAPPORTI INTERNAZIONALI",4,it,224.0,1986.0,M,FP-PD,10,3386,"Avrei voluto cominciare quest'intervento parlando del negazionismo climatico che imperversa nella maggioranza di Destra che governa il nostro Paese e di come questa si declini con l'interpretare i dati sull'inquinamento pro domo loro e di come si declini anche ironizzando e ridicolizzando le posizioni di chi pensa che ci sia un altro modo per stare al mondo dell'uomo più rispettoso dell'ambiente che lo circonda e di come si declini anche criminalizzando i movimenti ambientalisti. Infine come si declini, e lo vediamo anche in quest'iniziativa, con la contrarietà a tutte le iniziative che riguardano la riconversione ecologica della nostra economia in ogni luogo che sia l'Europa, l'Italia, le Regioni, i Comuni, ma non lo farò. Parlerò invece del tema che riguarda la mozione perché io penso che oggi ci troviamo a discutere di una delle questioni più cruciali del nostro tempo e di quelle a venire, cioè la sostenibilità ambientale. Per questo la direttiva europea case green , che si propone di promuovere la costruzione e la ristrutturazione di edifici con un basso impatto ambientale, incoraggiando l'adozione di tecnologie innovative e pratiche di costruzione sostenibili, rappresenta un passo fondamentale verso un futuro più verde, più pulito e più sostenibile per tutti noi e lo è per una valida serie di motivi: in primo luogo la direttiva case green contribuirà significativamente alla riduzione delle emissioni di gas serra e al conseguimento degli obiettivi climatici dell'Unione europea. Gli edifici rappresentano infatti una parte significativa del consumo energetico e delle emissioni di CO2 nell'Unione europea e agire in questo settore può avere un impatto tangibile sulla lotta al cambiamento climatico; in secondo luogo investire in edifici sostenibili significa investire nel futuro delle nostre comunità e delle nostre economie e dobbiamo farlo certamente accompagnando chi magari per difficoltà economiche è più in difficoltà a fare questi lavori. La transizione verso un'economia verde creerà nuove opportunità di lavoro nel settore dell'energia rinnovabile, dell'efficienza energetica e delle tecnologie pulite; inoltre promuovere la sostenibilità delle costruzioni porterà a una riduzione dei costi energetici a lungo termine per i cittadini e le imprese. Per di più la direttiva case green favorirà l'innovazione e la competitività delle imprese europee, infatti incoraggiare lo sviluppo e l'adozione di tecnologie pulite e materiali sostenibili spingerà le nostre industrie verso la ricerca e lo sviluppo di soluzioni innovative, migliorando la loro posizione sul mercato globale e favorendo la creazione di nuovi prodotti e servizi sostenibili. Last but not least , investire nell'efficienza energetica degli edifici porta benefici tangibili per la salute e il benessere dei cittadini. Gli edifici sostenibili offrono un ambiente più salubre, riducendo il rischio di malattie legate alla qualità dell'aria e promuovendo uno stile di vita più sano per tutti noi. In conclusione la direttiva case green rappresenta una straordinaria opportunità per l'Unione europea e i suoi cittadini, con quest'iniziativa possiamo proteggere il nostro ambiente e creare nuove opportunità economiche, promuovere l'innovazione e migliorare la qualità della vita per tutte e tutti. È nostro dovere agire ora per garantire un futuro sostenibile per le generazioni a venire."
47210,XVI,04/04/2024,"EDILIZIA, Edilizia residenziale, ENERGIA, Risparmio energetico e fonti alternative, UNIONE EUROPEA E RAPPORTI INTERNAZIONALI",4,it,293.0,1968.0,M,UV,12,6609,"Anche da parte del Governo alcune riflessioni sono doverose dopo aver ascoltato anche un richiamo alle armi dal motivatore Distort, che ci ha sollecitato, con il suo solito vigore, a voler prendere in mano questa situazione che, in realtà, è da prendere in mano collegialmente, perché, al di là di numeri interessanti, che hanno sempre una doppia lettura, quando li si vuole caratterizzare per portare l'opinione pubblica da una parte, li si usa in quel modo, quando li si vuole usare per dire esattamente il contrario, li si può usare anche per quello. Non entriamo quindi nel merito di valutazioni che hanno tutte una loro logica e una loro caratterizzazione, entriamo invece nel merito delle criticità e delle opportunità che un provvedimento come questo può mettere in luce e del quale dobbiamo cogliere gli aspetti positivi laddove ci sono e quelli meno positivi per cercare di mitigare le situazioni che qualche volta provocano delle distorsioni e che possono avere degli effetti non trascurabili anche sul tessuto socio-economico e anche della nostra Regione. Credo quindi che le riflessioni che sono state portate all'attenzione dell'Aula in questa discussione siano tutte estremamente interessanti. Da un punto di vista dei principi, crediamo che la direttiva abbia una sua logica che è stata nel tempo anche condivisa da quest'Amministrazione e dalle Amministrazioni locali del territorio, con degli investimenti che sono andati nell'ultimo decennio ad arricchire quelle iniziative molto attente all'efficientamento delle strutture soprattutto pubbliche e un sostegno, per quanto possibile a livello regionale, degli efficientamenti energetici. E questo a livello di strutture private con l'introduzione, ad esempio, di mutui agevolati dei quali si è già parlato e che hanno una finalità molto precisa, che è anche quella di abbinare una necessità collegiale complessiva di efficientamento, quindi di riduzione anche dei consumi energetici, con una prospettiva di risparmio anche delle famiglie che deve trovare in un percorso virtuoso come questo la possibilità a regime di avere dei costi più sostenibili rispetto a quelli che il costo dell'energia elettrica o di qualsiasi fonte essa sia può imporci in questo momento. È chiaro che sono due modi di concepire una direttiva in maniera un po' alternativa, chi dice: ""È tutto da buttare via, sono cose che non servono, quelli che inquinano sono gli altri, la nostra percentuale di inquinamento è marginale"", sono delle valutazioni che, a mio avviso, non sono molto costruttive. Bisogna entrare in un'ottica dove il percorso di efficientamento energetico e di attenzione a un certo tipo di utilizzo di energia prodotta in un certo modo piuttosto che in un altro deve far parte della nostra crescita personale e della nostra visione anche futura del mondo; dall'altra parte non bisogna trascurare le necessità di risorse che possono essere necessarie per effettuare questi interventi. Sta poi, nel momento del recepimento della direttiva, andare a verificare quali possono essere quelle eccezioni o quei rallentamenti necessari per poter avere un'applicazione più coerente con i bisogni del territorio che fa parte delle assunzioni di responsabilità di qualcuno che governa, perché evidentemente i principi hanno bisogno di essere governati e di essere direzionati in un certo modo. Crediamo che la direttiva già di suo uno spiraglio in questo senso lo metta a disposizione dei vari Stati e gli Stati debbano essere in grado di recepirlo con quell'acutezza e con quella sensibilità e attenzione nei confronti dei territori che va proprio nell'ottica di evidenziare tutte le pericolosità di un percorso, qualcuna è anche condivisibile, un patrimonio storico, un patrimonio culturale deve essere attenzionato, ma queste possono rientrare in quelle esenzioni che vanno a sommarsi a quelle che la direttiva stessa ha già identificato, ad esempio, negli edifici di proprietà delle Forze armate, piuttosto che negli edifici adibiti a luogo di culto, a quelli industriali o a edifici residenziali che sono usati meno di un quadrimestre all'anno o qualcosa del genere, dove bisogna cercare di verificare le effettive capacità di intervento sul patrimonio edilizio complessivo. Da parte di quest'Amministrazione ci sarà sicuramente l'attenzione dovuta nei confronti con le altre Regioni e nel recepimento di questa direttiva, lo si avrà all'interno della Commissione energia dei vari Assessorati, così come nel confronto tra le Presidenze di Regione, ma chiudere una porta di fronte a un percorso che deve far parte del nostro futuro non è nella nostra logica. È più nella nostra logica cercare di realizzare questo percorso conformemente ai nostri bisogni, alle nostre capacità anche di intervento e di sollecitare delle soluzioni incentivanti e collaborative a sostegno dei percorsi anche dei privati che non siano necessariamente il 110, una misura che, per certi versi, è sproporzionata e ha portato anche delle ripercussioni poco auspicate per quanto riguarda un aumento spropositato dei prezzi, ma bisognerà trovare delle forme d'incentivazione. Quella dei mutui, a nostro avviso, e un'attenzione particolare nel momento delle ristrutturazioni e nell'efficientamento degli immobili di proprietà pubblica sono dei momenti di riflessione importanti che ci devono spronare a trovare dei percorsi sempre più virtuosi. Il nostro, rispetto alla mozione, sarà un voto di astensione con un impegno, quello sì, di lavorare nell'ottica di avere un impatto il meno importante possibile sulle modalità di recepimento di questa direttiva e che ci porteranno a guardare con attenzione e a sollecitare tutti quei provvedimenti che possano, da un lato, anche a livello statale, e usufruendo anche di risorse comunitarie, agevolare questa transizione, questo passaggio, questo efficientamento e questa nuova visione anche dell'abitazione, conservando quell'attenzione che è propria dei nostri territori, che è propria della nostra capacità di salvaguardare le nostre peculiarità e anche le necessità di un territorio che forse più di altri potrebbe trovare beneficio da un sostegno all'efficientamento energetico, perché il futuro delle nostre popolazioni è comunque legato a filo doppio a quelle che saranno le capacità di rinnovarsi e di realizzare anche quegli interventi, magari inizialmente costosi, ma che potranno portarci a una vivibilità migliore delle nostre abitazioni, dei nostri luoghi di ricovero e che dovranno trovare anche in questa normativa non soltanto degli obblighi ma anche dei sostegni che possano permetterci di realizzarlo nel migliore dei modi."
47210,XVI,04/04/2024,"EDILIZIA, Edilizia residenziale, ENERGIA, Risparmio energetico e fonti alternative, UNIONE EUROPEA E RAPPORTI INTERNAZIONALI",4,it,113.0,1964.0,M,LEGA VDA,14,2179,"Permettetemi solo una precisazione, sicuramente interverrà il primo firmatario della mozione per dare la sua posizione più completa, ma io vorrei soltanto effettuare una precisazione. Nell'elencazione degli aspetti dei grandi punti di debolezza delle conflittualità che innesca l'applicazione di questa direttiva noi abbiamo voluto illustrare le criticità, ma lungi da noi esprimere un obiettivo di bocciatura integrale dei contenuti, lungi da noi l'essere i nemici dell'ambiente, lungi da noi portare avanti una linea che impedisca alle nuove generazioni di avere una situazione migliore, ma è il modus in rebus , la differenza è quella, è la modalità di attuazione. Si tratta di saper gestire - ed è per quello che questo tema è approdato sotto la forma di mozione - nelle opportune sedi, anche perché la visione ottimistica è favolesca, mi fa piacere che lei, collega Padovani, sia tanto confortato da questa visione del mondo, che sicuramente in questo modo noi otterremo un mondo più pulito. Se questo la fa star bene, io sono contento per lei, ma questa visione favolesca è totalmente fasulla, perché come ha spiegato bene il collega Aggravi, adottare linee di ambito energetico e ambientale prima di un idoneo e funzionante piano industriale vuol dire automaticamente prendere, coinvolgere quell'industria a livello planetario più competitiva, sappiamo benissimo da quali Paesi proviene, che violano non solo norme dal punto di vista sociale, ma le più elementari norme dal punto di vista ambientale. Si tratta di migliorare marginalmente, ma va benissimo anche marginalmente... Madre Teresa di Calcutta diceva che anche una singola goccia ha la sua importanza nella vastità del mare, e lo ribadiamo anche noi, ma altra cosa è pensare di dire che questo nostro miglioramento che noi creiamo in un'area limitata del territorio planetario generi comunque un effetto decisamente più alto, più ampio di inquinamento. Allora questa o è ipocrisia, o è mancanza di visione, o è un ottimismo che comunque è un ottimismo che dura fintanto che dura questa finzione, perché poi la realtà è questa. Allora io vorrei ribadire semplicemente questa nostra posizione a scanso di equivoci."
47210,XVI,04/04/2024,"EDILIZIA, Edilizia residenziale, ENERGIA, Risparmio energetico e fonti alternative, UNIONE EUROPEA E RAPPORTI INTERNAZIONALI",4,it,185.0,1983.0,M,LEGA VDA,16,5739,"Solo ovviamente per ringraziare i colleghi per il contributo che è stato fornito alla discussione, abbiamo preso atto delle varie posizioni, io credo che ci sia, forse da parte di qualcuno, una romantica illusione che un certo tipo di direttive, un certo tipo di disposizioni possano effettivamente rivoluzionare il mondo o rivoluzionare le cose, il problema è sempre che dobbiamo considerare la nostra realtà. Lei, Presidente, ha parlato sostanzialmente dicendo: ""Ma sì, siamo piccoli, i numeri sono piccoli, infinitesimali, ma alla fine bisogna fare la differenza""; lei però comprenderà, Presidente, che se nel mio condominio siamo in cinquanta, nella mia famiglia siamo in quattro e nella mia famiglia di quattro persone mio figlio fa la differenziata e tutto il resto del condominio non fa assolutamente niente, lei comprenderà che l'azione di mio figlio non sposterà alcunché, non sposterà un capello, allora tutto va purtroppo connaturato anche alle dimensioni. Se l'Unione europea, nella sua interezza, che contiene una serie di Paesi che sono fra i più industrializzati al mondo, nel complesso produce l'8% delle emissioni, significa che c'è un'altra parte del mondo, ed è tanta parte, che è quella che le ho citato all'inizio, cioè quella formata da Cina, dagli Stati Uniti e dall'India, che nel suo complesso di soli tre Paesi produce il 51% delle emissioni. Allora la domanda che dobbiamo farci è: ma davvero noi immaginiamo che facendo il cappotto... a proposito di salubrità degli alloggi, visto che se n'è parlato, il cappotto che è stato fatto, per esempio, nelle case popolari del Quartiere Cogne, quello smanicato che non protegge da niente, o quello che invece ha creato umidità e infiltrazioni nelle case rendendole sicuramente più insalubri e rovinando la vita delle persone... siamo davvero sicuri che finanziando interventi di questo tipo a livello pubblico... e i numeri sono importanti, i soli dati che ha citato direttamente l'Assessore servirebbero, per metterci in linea con le direttive green soltanto per la Pubblica Amministrazione della nostra Regione, per meno di 1.300 edifici 130 milioni di euro. Se noi moltiplichiamo questo calcolo sui 130 mila edifici per i Valdostani, quelli privati, evidentemente tiriamo fuori delle cifre che, per quanto uno possa avere un animo green ... e nessuno sta dicendo che vuole il mondo più sporco o il mondo più inquinato o delle fonti più inquinanti per rovinare meglio il mondo, perché questo non è il pensiero di nessuno, ma un conto è dire: ""Cerchiamo di migliorare, compatibilmente con il nostro sviluppo, il nostro comune sentire, le nostre possibilità"" e un conto è - e questo è uno degli interventi che ha fatto il collega Aggravi che ho assolutamente apprezzato - fare i piani quinquennali come faceva l'Unione Sovietica, il piano quinquennale per l'abbattimento di questo, la programmazione settennale per quell'altro. Siamo invasi da piani e da programmi di un'Unione che, in realtà, all'inizio doveva semplicemente essere un accordo fra Paesi che liberamente decidevano di associarsi, nascendo dalla Comunità economica del carbone e dell'acciaio per commerciare e per sostenersi l'un con l'altro, non per mettersi degli obblighi magari ignorando... Credo che abbiamo visto tutti i servizi, per esempio, chi abita in zone che climaticamente sono diverse dal nord dell'Europa, ci dice: ""Ma io perché a casa mia devo fare il cappotto che non ho neanche acceso il riscaldamento quest'anno? Altrimenti il prezzo della mia casa crolla"". Queste sono delle obiezioni che sono oggettive. Perché noi dovremmo obbligare e imporre ai nostri cittadini di dover pagare 30-50-60 mila euro per vedere la propria casa meno mantenuta a livello di come gliela hanno lasciata i suoi genitori o di come l'aveva comprata quando ha acceso un mutuo e sta continuando a pagarlo e magari quei soldi non ce li ha? Perché noi dovremmo imporre queste scelte? Le imposizioni sono sempre sbagliate, quando ci si rende conto che una casa è energeticamente più efficiente, ma questo vale per la casa, vale anche per i mezzi di trasporto, quando un mezzo è più conveniente, perché è effettivamente conveniente, allora sì a quel punto io da solo autonomamente, se ho le disponibilità economiche, è evidente che farò una miglioria, se però questa non è conveniente, è evidente che non ce la farò, non la farò e che non la metterò in pratica, quindi immaginare di dover disseminare pannelli solari di cui sappiamo bene che lo smaltimento è molto complesso, soprattutto contengono terre rare che provengono da una nazione ben specifica: la Cina, che non farà che guadagnarci da quest'azione, così come guadagnerà dagli obblighi legati alle macchine elettriche e quant'altro, semplicemente ci mettono nella condizione di impoverire il nostro Paese, impoverire la nostra Regione, impoverire i nostri cittadini. L'ultima cosa che vogliamo è ovviamente fare quest'azione e soprattutto percepire che noi condividiamo l'idea di volerli impoverire perché così si vuole per abbattere dello 0,00000 mille le emissioni, un po' l'operazione che è stata fatta con l'elettrificazione della tratta ferroviaria. Rimaniamo al netto di quelle che sono state le opinioni che sono state espresse convinti che questa sia invece una necessità e anche necessità di parlare in maniera molto chiara ai nostri cittadini, evidenziando che la casa di tutti i cittadini è in pericolo e i risparmi lo sono in maniera altrettanto importante, perché l'Europa dei burocrati armeggia con la porta di casa per penetrare nell'abitazione come un ladro e rifilare una patrimoniale mascherata ammantandola sotto l'idea del green. Noi a questo ovviamente ci opponiamo e non possiamo che chiedere a tutta quest'Aula di fare altrettanto."
47210,XVI,04/04/2024,"EDILIZIA, Edilizia residenziale, ENERGIA, Risparmio energetico e fonti alternative, UNIONE EUROPEA E RAPPORTI INTERNAZIONALI",4,it,246.0,1979.0,M,LEGA VDA,18,3370,"Non aggiungerò nulla a quanto già con competenza hanno detto i miei colleghi di gruppo; soltanto per dire, e qui mi riaggancio a quanto detto dal presidente Testolin, i numeri, sì, è vero, però possono essere utilizzati un po' a seconda della convenienza. Beh, più o meno Presidente, ovviamente i numeri bisogna portarli però prima, perché se poi uno ascolta degli interventi dove di numeri non ce n'è nemmeno uno, allora è chiaro che qui qualcuno sta parlando con competenza e qualcun altro parla perché deve farlo. Nell'intervento del collega Padovani non ho sentito numeri, zero, neanche uno, lo zero è un numero chiaramente ma è escluso in questo caso, quindi è ovvio che poi dalla nostra parte portiamo dei dati, dall'altra parte dati non ci sono, è un po' difficile fare i paragoni. Se poi si arriva addirittura alle accuse di negazionismo climatico, qui siamo poi all'assurdo, tra l'altro, non è una cosa nuova perché un po' di tempo fa, forse l'estate scorsa, è proprio il verde Bonelli che aveva proposto una legge contro i negazionisti del clima, allora ci rendiamo conto che stiamo sforando la libertà di pensiero che è la base delle nostre democrazie, per cosa? Per negare un qualcosa di scientifico? Siamo alla follia. Tra l'altro, una follia che abbiamo già sfiorato, e la Lega in questo ha dato il suo contributo per fermare, con la legge Zan, che su un altro campo aveva misure liberticide dello stesso tipo, cioè in pratica che sono i due pilastri tra i pilastri del pensiero progressista che lei perfettamente rappresenta anche nella pochezza delle argomentazioni chiaramente, sono i pilastri e a voi non vi interessa di certo il patrimonio immobiliare degli Italiani che siamo quelli che ce l'hanno a livello più alto mondiale, i Valdostani si sono costruiti con decenni di sacrifici le loro case e adesso si vedono minacciati da interventi enormi che abbiamo dimostrato essere tali, che mettono in difficoltà. Nessuno di noi è per inquinare, non ci piace per nulla e l'ambiente non è solo una difesa di una parte politica, è una parte di tutti, il problema è il modo, e l'abbiamo portato fuori con documentazione e con dati, mentre dall'altra parte sentiamo soltanto chiacchiere. Giustamente, come è stato detto, qui è necessario fare una scelta. La nostra è una posizione di buon senso e quello che chiediamo, ripeto, è puro buon senso. Non accettiamo le costrizioni, le costrizioni sono un qualcosa che, quando si può, vanno evitate in tutti i modi, abbiamo - ripeto - il Paese che ha il più alto patrimonio edilizio privato, che va tutelato, abbiamo un Paese con una storia che tutto il mondo ci invidia ovviamente per ovvie ragioni, perché l'Europa è la culla della civiltà occidentale, non delle altre che hanno tutta la dignità anche loro, ma è la culla della civiltà occidentale, la Valle d'Aosta rappresenta un esempio perfetto di ciò, dal patrimonio storico a quello, ripeto, dei cittadini e di generazioni di Valdostani che non hanno mai fatto un giorno di ferie, perché ci sono delle persone che non hanno mai visto il mare tra i nostri anziani perché stavano a casa a fare le case per darle ai loro nipoti e adesso si vedono minacciati da qualcuno che fa dell'ideologia il suo unico obiettivo, quando deve portare i dati, i dati sono pochi, quindi c'è da fare una scelta. La nostra è molto chiara e quindi altro da aggiungere non abbiamo."
47210,XVI,04/04/2024,"EDILIZIA, Edilizia residenziale, ENERGIA, Risparmio energetico e fonti alternative, UNIONE EUROPEA E RAPPORTI INTERNAZIONALI",4,it,198.0,1964.0,M,FI,20,3337,"Due considerazioni anche da parte del nostro gruppo su quest'argomento perché riteniamo che sia di rilevante importanza. Innanzitutto ringraziamo i colleghi della Lega per aver sottoposto l'iniziativa, è un'iniziativa che noi interpretiamo con grande responsabilità visto il tema che tratta. In linea di massima condividiamo pienamente l'indirizzo e l'impegno di andare verso la transizione ecologica e quindi di avere una grande attenzione all'ambiente, questa deve essere una responsabilità collettiva, e credo che questa sia alla base della nostra posizione, quindi bisogna intervenire, dal nostro punto di vista, soprattutto con un atteggiamento culturale nuovo, in cui tutti possano avere un approccio positivo e che tenga conto di queste che sono delle priorità di rispetto dell'ambiente. Non possiamo però condividere tutto quello che viene riversato sui cittadini a livello impositivo senza avere anche una chiara contezza delle incombenze che poi spettano a chi deve applicare delle regole che possono essere molto stringenti come in questo caso. Tutti hanno potuto già toccare con mano cosa è successo nell'ambito dell'edilizia in questi anni con l'esperienza del 110%, un'esperienza che nasceva sotto dei buoni principi ma che poi si è rilevata un grosso fallimento sia nei risultati, sia negli effetti dei conti pubblici che ha determinato, perché era priva non voglio dire di un piano industriale, ma di una consapevolezza iniziale di quelli che erano gli effetti che si venivano ad applicare e riverberare sulla comunità intera. In questo caso gli effetti vengono anche riverberati sul privato cittadino, un privato cittadino che soprattutto a livello nazionale è per la maggior parte proprietario delle case, abbiamo più del 75% delle case che sono in proprietà dei cittadini, questa è un'anomalia italiana ed è una peculiarità nostra rispetto a intanto il contesto internazionale. In un periodo già particolarmente difficile per mantenere la proprietà, come hanno già detto dei colleghi che sono intervenuti in precedenza, noi con un recepimento di una normativa astringente andiamo sostanzialmente a dare degli obblighi che hanno dei grossi impegni di spesa, a fronte dei quali al momento non c'è da parte dello Stato una previsione di sostegno e di aiuto, una capacità economica da mettere a disposizione, non si intravede questa possibilità nella situazione post 110% e da qui discende la nostra grande preoccupazione e il sostegno all'iniziativa. È un sostegno che non vuole essere la negazione dei principi della transizione energetica ma vuole lanciare un grido d'allarme, una preoccupazione che dovrebbe arrivare anche dalla nostra piccola Valle allo Stato centrale per porre la massima attenzione nel recepimento di questa direttiva laddove ci sono delle possibilità di deroga, di attenzioni che possono essere prestate per tutelare al meglio la posizione dei cittadini italiani. Io credo che sia un po' questo lo spirito dell'iniziativa che è stata messa in campo, un'iniziativa che non vuole essere un no categorico, ma vuole esprimere una contrarietà a una modalità di attuazione che viene vista come troppo stringente e pericolosa per gli effetti che vanno poi a gravare sulla cittadinanza. Proprio per questa ragione, il nostro voto sarà un voto di sostegno e favorevole alla proposta che è stata presentata."
47210,XVI,04/04/2024,"EDILIZIA, Edilizia residenziale, ENERGIA, Risparmio energetico e fonti alternative, UNIONE EUROPEA E RAPPORTI INTERNAZIONALI",4,it,96.0,1963.0,M,FP-PD,22,1544,"Argomenterò il nostro pensiero non portando dei numeri, quindi scontenterò chi mi sta di fronte. Intanto vorrei dire che la direttiva, al contrario di quello che ha detto il collega Marquis, non è una normativa stringente che deve in qualche modo prendere delle decisioni, le direttive non impongono degli obblighi ai proprietari di casa, ma chiedono agli Stati membri di mettere in campo un piano di azione, delle linee guida in prospettiva, quei numeri che avete portato chiaramente non li metto in discussione ma non saranno così nell'immediatezza. Ricordo che una direttiva non è un regolamento da rispettare nell'immediato, sono linee di azione da seguire. Vincola gli Stati effettivamente a perseguire i risultati e liberamente scegliere anche le modalità. Abbiamo un patrimonio immobiliare vetusto e inefficiente, come avete detto, ma l'Asso Immobiliare indica che molti Italiani aspirano a vivere in case energeticamente efficienti. Sicuramente siamo già in campagna elettorale contro la Comunità europea brutta e cattiva, ma ho anche letto che due Eurodeputati azzurri hanno votato a favore, rilevando un miglioramento del testo e tutti hanno letto un necessario ed efficace potenziamento dello sfruttamento di energie rinnovabili in sostegno al segmento produttivo di materiali e attrezzature per l'imprenditoria locale e nazionale. Siamo pur sempre in ritardo rispetto ai Paesi del Nord, che sicuramente non hanno la nostra disponibilità di energie rinnovabili, ad esempio il sole, quindi il nostro gruppo si asterrà sulla votazione."
47210,XVI,04/04/2024,"EDILIZIA, Edilizia residenziale, ENERGIA, Risparmio energetico e fonti alternative, UNIONE EUROPEA E RAPPORTI INTERNAZIONALI",4,it,184.0,1977.0,M,FP-PD,24,868,"Come è scritto nell'iniziativa dal collega e come ricordato un attimo fa dal collega Cretier, stiamo discutendo di una direttiva e non di un regolamento. Il testo dunque dovrà essere recepito con delle specifiche normative nazionali, ciascun Paese sarà chiamato a mettere in atto il proprio piano nazionale di ristrutturazione tenendo conto di diverse variabili, tra cui il numero degli edifici, le risorse a disposizione, le dovute agevolazioni e gli eventuali sostegni, questioni che saranno affrontate nella consultazione pubblica prevista dall'articolo 3, comma 4, della direttiva. Alla consultazione parteciperanno, oltre che le autorità locali e regionali, la società civile e gli enti che si occupano di famiglie più deboli. Come detto, dal relatore della direttiva l'Italia non ne sarà danneggiata, anzi, ne trarrà molti vantaggi. Ci asterremo dall'iniziativa."
47210,XVI,04/04/2024,"EDILIZIA, Edilizia residenziale, ENERGIA, Risparmio energetico e fonti alternative, UNIONE EUROPEA E RAPPORTI INTERNAZIONALI",4,it,185.0,1983.0,M,LEGA VDA,26,2510,"Ringrazio ovviamente il collega per le rassicurazioni che ci ha dato, perché il relatore ha detto che l'Italia non verrà toccata, quindi dovremmo sentirci rassicurati. Mi sento però di dire una cosa: che è vero che la normativa nazionale deve recepire quello che abbiamo scritto nella norma, è altrettanto vero che però la normativa va recepita con le indicazioni che sono state fatte, che sono quelle che abbiamo riportato, non è che si dice: ""Mah, sì, facciamo che voi fate qualcosa di green , quello che volete, mettete un po' un tanto al chilo e va bene così"", ma non funziona così, ci sono dei parametri e le percentuali che vi abbiamo citato sono quelle, quindi ogni Paese dovrà recepire la norma adattandola evidentemente al suo territorio e a quant'altro, ma quei parametri dovrà applicare, quindi che si scrivano in una maniera o che si scrivano in un'altra, la destinazione finale e il risultato sarà sempre quello, cioè di vessare i cittadini. Ora, io capisco che si parli del sole, del mare, del Golfo di Sorrento come è stato citato, però non è questa la questione. Qui si stanno obbligando delle persone, dei singoli e anche delle Amministrazioni a dover correre ai ripari e trovare soldi per fare tutta una serie di lavori. Mi permetto anche di evidenziare una cosa, giustamente lei ha parlato del sole, collega Cretier, e lei lo sa, per esempio, visto che abbiamo il sole e quindi è giusto valorizzare, mettere i pannelli solari, quanti pannelli solari sono stati montati con i lavori del 110% che, in teoria, non erano neanche pagati dalla Pubblica Amministrazione, per esempio, al Quartiere Cogne? Se vuole, facciamo un giro. Vuole la cifra? Zero. Se sono così convenienti, c'è il sole, c'è il mare, ci piace un sacco, come mai non sono stati messi? Evidentemente c'è qualcosa che non va e noi dovremmo andare a inserire, questa volta a spese dall'Amministrazione, sarà spesa dell'Amministrazione comunque perché il buco del 110 l'abbiamo visto, sono 10 milioni, quindi comunque la Regione dovrà pagare e poi magari qualcuno dovrà anche rimettere del suo, però questo sarà. Il problema è questo: che si possono raccontare tutta una serie di cose, ma in realtà se da quest'Aula uscirà un messaggio forte e dirà che la nostra Regione non è d'accordo nel recepire la norma tout court , evidentemente sarà un messaggio molto forte che daremo al nostro Paese e all'Europa. Per questo motivo ovviamente noi voteremo convintamente questa mozione e chiediamo, a nome del gruppo Lega, il voto segreto."
47210,XVI,04/04/2024,"EDILIZIA, Edilizia residenziale, ENERGIA, Risparmio energetico e fonti alternative, UNIONE EUROPEA E RAPPORTI INTERNAZIONALI",4,it,206.0,1966.0,F,PCP,28,2129,"La dichiarazione di voto, che è ovviamente - come abbiamo detto in apertura - contraria, ma anche per dire che siamo abbastanza infastiditi dal fatto che qui si cerchi di dipingere le persone - cioè chi la pensa diversamente - come se si fosse una manica di debosciati che hanno passato la propria vita a preoccuparsi di andare in vacanza, di fare le cicale piuttosto che le formiche, e come se nessuno di noi, che la pensiamo diversamente, avesse in qualche modo fatto dei sacrifici per costruire le proprie case perché gli stessi nostri antenati hanno fatto quei sacrifici, come li hanno fatti i vostri immagino. Il fatto di pensare che questa mozione non debba essere votata, e noi voteremo contro, ha delle motivazioni che voi ritenete ideologiche, populiste, da ambientalisti sfegatati e spinti che non sanno che cosa vuol dire stare al mondo, vivere e fare i conti con le difficoltà quotidiane. Mi dispiace ma non è così! Noi siamo perfettamente consapevoli del fatto che non sarà semplice applicare questa cosa e io l'ho detto quando sono intervenuta. Ciò non toglie che in questo momento per fare una difesa non tanto dell'ambiente di oggi ma per il futuro dei nostri figli, perché anche a quello dobbiamo pensare, o pensiamo a un efficientamento anche degli edifici che sia serio e che sia anche doloroso difficile e pesante, oppure ci riempiamo la bocca di difesa dell'ambiente ma poi non mettiamo in atto delle azioni concrete. Abbiamo appena votato un piano energetico regionale che ha una parte consistente in questo senso, noi non abbiamo votato per delle altre motivazioni, perché non era sufficientemente incisivo, ma su quella cosa nessuno ha detto niente, però anche qui stiamo facendo delle azioni, le stiamo già mettendo in campo e, per fortuna, e bisogna andare avanti in quella situazione, in quella direzione. Ma adesso venire a dire che non abbiamo nessuna considerazione di chi ha fatto dei sacrifici per costruire la propria casa e lasciarla ai propri nipoti, ve la riprendete quella cosa, perché è assolutamente offensiva nei confronti di chi la pensa in una maniera diversa. Quello sì che è populismo!"
47210,XVI,04/04/2024,"EDILIZIA, Edilizia residenziale, ENERGIA, Risparmio energetico e fonti alternative, UNIONE EUROPEA E RAPPORTI INTERNAZIONALI",4,it,77.0,1975.0,M,AV-VdA Unie,30,3676,"Due considerazioni più sul piano politico legati a questa mozione. Il Presidente della Regione ha riassunto bene la posizione di questa maggioranza, ma penso che possa posso mettere in evidenza due elementi principali di cosa quest'Amministrazione sta facendo, questa Regione sta facendo. L'approvazione del PEAR di qualche settimana fa che è un piano importante, è un piano realistico, ma è un piano che, per quanto ci riguarda, ha una visione che crea le condizioni poi per raggiungere l'obiettivo, ossia la riduzione dei consumi. La seconda, secondo noi estremamente importante, è quella legata agli incentivi per chi ristruttura il patrimonio già esistente, che non si ferma più alla prima abitazione fondamentale ma che va oltre e che quindi crea quelle condizioni come pubblico di poter accompagnare le ristrutturazioni anche per eventualmente la seconda casa. Questi sono due elementi, citandone solo due, che vanno in questa direzione. Che sia una partita difficilissima lo sappiamo perfettamente, siamo a conoscenza, collega Perron, come lei ha messo in evidenza, quanti sacrifici i nostri genitori e i nostri nonni hanno fatto nel costruire o restaurare o ristrutturare per chi aveva già a casa e che chi non ce l'aveva costruire un nuovo edificio, i sacrifici li conosciamo perfettamente, ma proprio perché conosciamo molto bene i sacrifici che sono stati fatti, noi pensiamo che questa sia una scelta di campo: ecco perché noi non vogliamo votare questa mozione, è una scelta di campo. C'è stata una partita forte nel marzo del 2023 a livello europeo su quest'approvazione. Il PPE si è spaccato, ci sono delle visioni diverse a livello europeo, sono d'accordo con lei quando dice che ci sono delle visioni diverse. Oltretutto apro una parentesi, è stata ridotta quella mozione, cioè calmierata, addolcita, queste cose dobbiamo dirle se vogliamo affrontare in maniera onesta intellettualmente la partita di cui stiamo discutendo. Parallelamente questa è la prima partita. La seconda partita è sicuramente gli Stati membri, conosciamo il patrimonio architettonico regionale dove dovremmo comunque restaurare tutta una serie di monumenti e documenti, che siano pubblici o privati, saranno inseriti e quei documenti e monumenti non dovranno seguire certe regole, e lì sarà una partita più politica all'interno non dell'Amministrazione regionale, ma nei Paesi membri, in modo che si faccia sentire la voce delle necessità di questa Regione, della nostra Regione. Il fil rouge qual è? Il fil rouge sulla parte patrimoniale, immobiliare esistente, quella antropizzata, è quello che dobbiamo mettere in campo tutti gli elementi per ridurre i costi. Su questo io penso che ci troviamo tutti d'accordo, probabilmente non ci troviamo d'accordo sul come, in che maniera, in che tempi e come - scusatemi - poter anche accompagnare le classi meno abbienti, ridurre i costi. Io trovo aberrante ogni tanto qualche intervento di qualche collega sulla questione CVA, pensare solo a ridurre la bolletta, scusatemi ma è un po' poco, proviamo a creare le condizioni che si paghi di meno perché consumi di meno, l'investimento lo fai all'inizio, molto più ardito, molto più difficile, nessuno ha la bacchetta magica, ci siamo detti che la partita è difficilissima, lo dico per primo, però dobbiamo avere la capacità di mettere a terra veramente delle azioni che possano ridurre i costi, ripeto, partendo da chi ha meno, partendo da chi ha più difficoltà. È la parte più difficile, sì, nello stesso tempo accompagniamo anche tutto il nostro know delle nostre imprese; insieme si possono raggiungere degli obiettivi importanti: ecco perché noi non possiamo metterci di traverso - termino,"
47210,XVI,04/04/2024,"EDILIZIA, Edilizia residenziale, ENERGIA, Risparmio energetico e fonti alternative, UNIONE EUROPEA E RAPPORTI INTERNAZIONALI",4,it,246.0,1979.0,M,LEGA VDA,33,3818,"Per dichiarazione di voto, che ovviamente sarà positiva ma che mi permette quanto meno di cogliere un paio di spunti che sono stati dati. Da una parte l'efficientamento degli edifici pubblici, mi viene in mente la fossil fuel free , dimostra chiaramente che anche qua in Valle gran parte delle emissioni è dovuta al settore delle case, dell'edilizia, del patrimonio immobiliare. Allora se c'è da intervenire sul patrimonio pubblico con soldi pubblici quando ci sono le risorse, chiaramente va fatto, di certo non siamo noi contrari a una cosa di questo tipo. Vedo che ho toccato sul vivo qualcuno, perché quando si parla del patrimonio immobiliare dei Valdostani - e per ""Valdostani"" intendo non solo quelli con il cognome con la zeta o con un cognome di un certo tipo, intendo tutti quelli che sono in Valle d'Aosta, che vivono in Valle d'Aosta e che hanno contribuito anche a costruire la Valle d'Aosta dal boom degli anni Cinquanta e Sessanta, tutti i Valdostani in questa accezione più ampia certamente -, collega Chatrian, sono d'accordo con lei che ci sono due visioni diverse, sul fatto, ripeto, che si debba consumare meno chi può essere contro all'idea che si consumi di meno? Nessuno, ma dall'altra parte sugli interventi, sugli obblighi che poi arrivano agli Stati nazionali, visti in una maniera coercitiva, noi chiaramente diciamo no. Dalla vostra parte dite: ""Però la direttiva è stata un po' calmierata"", certo, e io le rispondo: ""Ma chi è che ha fatto la battaglia in Europa su questi temi per poi modificarle queste direttive?"". Il Partito Popolare Europeo si è spaccato, il partito che io rappresento, la Lega, è sempre in prima fila a fare la battaglia contro queste cose. È chiaro che dopo una battaglia di quel tipo, allora un po' tutti devono convenire che forse si sta facendo i fenomeni su certe questioni, e questa ambientale è una di quelle, e se per fare i fenomeni, perché i numeri sono impietosi, l'8% delle emissioni mondiali è un numero che nessuno può smontare, quando ci sono Paesi che inquinano molto di più e continueranno a farlo, allora, Signori, due domande ce le dobbiamo fare, e se per quei numeri lì, risibili, dobbiamo andare a penalizzarci noi, qua, collega Minelli, guardi, che lei mi accusi di populismo poi sul mio personale... io di populismo ne faccio zero assoluto, perché porto dei numeri a differenza vostra, il populismo più becero lo fate voi! Il populismo c'è di Destra e di Sinistra, il vostro di Sinistra è perfettamente rappresentato nella vostra azione visto che siete gli avvocati di comitati e associazioni, quindi su questo guardi, benissimo, ha fatto bene a tirarlo fuori. Se si sente piccata sulla questione del patrimonio dei Valdostani che noi rileviamo, vuol dire che abbiamo colpito nel segno, perché questo va a interferire sulla libertà dei Valdostani di agire sul proprio patrimonio che non hanno rubato, ma che hanno costruito risparmiando, sono liberi di decidere come vogliono. Va fatta il minimo dell'imposizione, per qualsiasi ragione, che sia quella ambientale o che sia qualsiasi altra, noi lo difendiamo. Probabilmente voi no, indirettamente non lo fate e vi sentite piccati su questo, quindi lei risponde. Molto bene, così almeno ci chiariamo. Ovviamente io voterò a favore su questa mozione. Ci sono due strade da prendere, la nostra è molto chiara, la battaglia a livello europeo il gruppo Lega l'ha fatta ben prima di molti altri che si sono accorti poi dopo che forse seguire queste strade diventa un suicidio economico europeo, quindi molto tardi qualcuno si è accorto delle cose, il nostro movimento l'ha detto assolutamente nei tempi, portiamo avanti convintamente l'idea del pragmatismo e del buon senso contro ogni forma di ideologia che toglie libertà e che va a detrimento di quanto i cittadini si sono legittimamente costruiti."
47212,XVI,04/04/2024,"ENERGIA, Energia idroelettrica, NORME DI ATTUAZIONE",6,it,110.0,1962.0,M,PA,2,3611,"È dall'inizio di questa Legislatura che il nostro gruppo consiliare sottolinea l'importanza delle acque a salvaguardia allo sviluppo del nostro territorio e al contempo ribadisce l'urgenza che la Commissione Paritetica approvi nel più breve tempo possibile la norma di attuazione dello Statuto che ci consenta di acquisire la competenza a legiferare in materia di disciplina delle concessioni idroelettriche. Più e più volte, con interrogazioni, interpellanze e mozioni, abbiamo espresso la nostra contrarietà per il percorso fin troppo tormentato di questa norma, abbiamo sollecitato risposte e rappresentato perplessità, suggerito strategie, esortato riflessioni e azioni più incisive e criticato gli eccessivi ritardi. Ad oggi, le nostre preoccupazioni non possono certo essere risolte, dato che il primo schema della norma di attuazione giace da diversi anni presso la Commissione Paritetica, in attesa di un'approvazione che non è dato sapere in che tempi potrà avvenire. Questo detto e sottolineato con forza, riteniamo però che l'impegno richiesto dalla mozione che oggi viene presentata al Consiglio non sia idoneo e tanto meno utile a portarci nella direzione che da sempre richiamiamo. La Commissione Paritetica è un organo indipendente, autonomo e nuovamente e pienamente operativo dopo la recente nomina del nuovo componente di parte regionale: non ravvediamo quindi motivazioni valide per sottoporre l' iter non ancora concluso di questo provvedimento ad un passaggio nella Commissione consiliare competente. Per contro, crediamo che in questo delicato momento la Commissione Paritetica debba continuare ad operare per affrontare e risolvere al suo interno le questioni tecnico-giuridiche che conosciamo e su cui, da convinti autonomisti, abbiamo chiara la linea da tenere. Auspichiamo che l'esperienza, i contatti e le professionalità presenti nella nostra Commissione Paritetica, sia per parte regionale che per parte statale, possano dirimere le problematiche che persistono e tutelare gli interessi della nostra Regione, mostrando attenzione alla nostra specificità e al ruolo fondamentale che l'acqua svolge nel nostro sistema di autonomia. Il nostro gruppo consiliare condivide appieno l'invito espresso dalla vostra iniziativa e ribadisce la sua determinazione a continuare a lavorare per ottenere il risultato che da tempo attendiamo, come sicuramente faranno anche il Presidente della Regione e i nostri tre membri della Commissione Paritetica, che sono gli attori principali di questa fondamentale partita politica per il futuro della nostra Regione. Se da un lato però condividiamo il vostro invito, non possiamo altrettanto (incomprensibile) l'impegno che ci richiedete. La Commissione Paritetica deve avere certamente tra le priorità quella di lavorare su questa norma d'attuazione e deve farlo quanto prima, e, solamente dopo aver ottenuto tutti i pareri del caso, si potrà avviare l'iter in Consiglio regionale, nel pieno rispetto di entrambi gli organi. Pour l'Autonomie conferma la volontà di continuare ad impegnarsi riguardo a questioni fondamentali per la nostra comunità, e tra questi vi è senza dubbio la normativa per tutelare le nostre acque, che ci porterà a vedere scongiurato il pericolo di perdere le concessioni idroelettriche in scadenza nel 2029, cosa che certamente causerebbe un grave danno alla nostra Regione e a tutti i valdostani. Ribadendo la nostra massima attenzione su questo tema e pur condividendone il rito espresso da questa mozione, non ci sentiamo, per i motivi appena esposti, di aderire all'impegno da essa richiesto e, di conseguenza, ci asterremo."
47212,XVI,04/04/2024,"ENERGIA, Energia idroelettrica, NORME DI ATTUAZIONE",6,it,198.0,1964.0,M,FI,4,2163,"Due considerazioni anche da parte del nostro gruppo in dichiarazione di voto. Senz'altro questo è un tema di basilare importanza per la nostra Regione, sia sotto il profilo della tutela delle nostre prerogative, ma anche e soprattutto per i riflessi economici che riverbera sul bilancio del nostro Ente tutto quello che deriva dai proventi dello sfruttamento, della valorizzazione, dell'utilizzo delle acque ad uso idroelettrico. Sicuramente è patrimonio comune ormai di tutte le forze politiche e di tutte le componenti il fatto che occorra urgentemente definire una norma di attuazione, che consenta poi di operare a livello legislativo affinché possano essere messe le basi per la salvaguardia, come dicevo poc'anzi, delle prerogative della nostra Regione; tuttavia, la mozione è stata occasione per ribadire questi concetti, ma, per quanto concerne l'invito, l'impegnativa, riteniamo di doverci astenere, pur condividendo ciò che c'è alla base delle richieste. Perché astenersi? Perché sostanzialmente la Commissione Paritetica è un organo tecnico misto che deve affrontare la questione della norma d'attuazione e riteniamo che sia pleonastico e ridondante invitare dei tecnici ad operare nel migliore dei modi per non creare delle situazioni che possano creare dei pregiudizi alla Regione stessa. Questo vorrebbe dire non riconoscere la forza e la capacità di chi è stato nominato, a prescindere se sia stato condiviso o meno da tutta l'Aula consiliare. Così come per quanto riguarda l'impegnativa, credo che anche monitorare in modo permanente, da parte del Consiglio regionale, sia forse un pochettino ridondante nella misura in cui il Consiglio regionale, attraverso le sue articolazioni a livello istituzionale, può già benissimo adempiere a questo ruolo attraverso le Commissioni: qualora se ne verifichi la necessità, io credo che, a fronte di una semplice richiesta da parte dei Consiglieri di opposizione o anche della maggioranza, il Presidente della Commissione non esiterà a convocare la Commissione per approfondire e trattare l'argomento. Per queste ragioni, quindi, il nostro voto sarà di astensione rispetto alla proposta che è stata avanzata."
47212,XVI,04/04/2024,"ENERGIA, Energia idroelettrica, NORME DI ATTUAZIONE",6,it,0.0,1985.0,M,RV,6,1871,"Le avrei lasciato volentieri la possibilità, tanto sarò molto rapido. Intanto ringrazio tutti i colleghi che sono intervenuti; io non cambio opinione dal punto di vista generale di principio, in parte l'avevo già detto, anche se il secondo intervento della collega, mi si permetta, non l'ho proprio compreso fino in fondo, perché se l'obiettivo era semplicemente salvaguardare la potestà legislativa del Consiglio, penso che venga da sé, per assurdo viene da sé sia che ci sia la norma d'attuazione o no, ma non vado oltre. La volontà è comunque di sostenere un principio, o anche due, se vogliamo: il primo è un po' condiviso da tutti, cioè auspicare che prima o poi si possa esaminare in sede ufficiale, almeno per quello che riguarda la nostra Regione, lo schema di norma di attuazione nella sua versione definitiva, e anche l'auspicio di poter monitorare in maniera un pochettino più approfondita e costante - e qui guardo il Presidente della Commissione competente -, ma soprattutto, io già lo dissi in una precedente mozione delle colleghe, fare dei ragionamenti sulle possibili valutazioni in termini delle leggi o comunque di quella che è già la giurisprudenza in termini di legislazione che, è vero, si può anche fare al di fuori della sede della Commissione, ma, visto che la Commissione c'è, perché non fare magari anche un lavoro molto simile a quello che si sta facendo - almeno così sappiamo da informazioni di rimando, perché noi non ne siamo parte - con il gruppo informale legato alla riforma degli Enti locali, si potrebbe anche fare un gruppo di questo tipo che ragioni in termini di legislazione sulle concessioni. Detto questo, il mio gruppo voterà a favore della mozione e, al di là di come andrà, ci auguriamo che si possa quanto prima poter parlare di questo tema non soltanto in sede ufficiale, ma finalmente con qualcosa alla mano di definitivo."
47212,XVI,04/04/2024,"ENERGIA, Energia idroelettrica, NORME DI ATTUAZIONE",6,it,261.0,1964.0,M,GM,8,907,"Dopo aver ascoltato con attenzione il dibattito, non posso esimermi da fare una considerazione: da una parte, abbiamo la maggioranza di Governo che ha anche un rappresentante all'interno della Commissione Paritetica, quindi sarà costantemente aggiornata sui lavori della stessa; dall'altra, abbiamo in minoranza delle forze che, a livello nazionale, sono al Governo, quindi si trovano sul banco delle decisioni, un'altra forza che ha un rappresentante all'interno della Paritetica, e poi dopo ci sono gli altri. Quindi ben capisco l'istanza delle due colleghe, almeno per quanto riguarda l'impegnativa, quindi voterò proprio la parte che riguarda l'impegnativa, al di là del dibattito che c'è stato in Aula, anche se ho grande fiducia nel Presidente della Commissione. Però ritengo che quanto votato in Aula possa dare un significato diverso a quelli che sono gli adempimenti futuri, quindi voterò a favore."
47212,XVI,04/04/2024,"ENERGIA, Energia idroelettrica, NORME DI ATTUAZIONE",6,it,206.0,1966.0,F,PCP,10,3866,"Per dichiarazione di voto, che sarà ovviamente favorevole, e per fare ancora alcune considerazioni brevi. Dal 2019 ad oggi noi abbiamo presentato - prima l'ho fatto nella passata Legislatura, poi con la collega Guichardaz - circa una dozzina di iniziative su questa questione della norma d'attuazione, perché riteniamo il tema estremamente rilevante ed importante. Oggi però le cose sono ancora un po' diverse rispetto al passato, perché ci troviamo in un momento più particolare, siamo di fronte ad una situazione di relativa stabilità politica, non ci sono all'orizzonte le elezioni regionali se non al 2025 e nemmeno delle elezioni politiche, quindi ci sono le condizioni perché si acceleri e si porti a compimento, entro il 2024, il percorso della norma d'attuazione. Bisogna arrivare alla conclusione, ma occorre, a nostro avviso, e l'abbiamo detto in tanti modi, un indirizzo chiaro e preciso da parte del Consiglio, che deve riguardare essenzialmente due aspetti: questa norma d'attuazione la vogliamo oppure no? Perché, da quanto abbiamo sentito anche nei giorni scorsi, non è una cosa del tutto scontata. E poi, quali sono i contenuti della stessa norma d'attuazione? E su questo continuiamo a dire che, a nostro avviso, il Consiglio deve esprimersi e deve dire delle cose. Preciso, ancora una volta, che qui non si parla della conformazione della struttura, del contenuto della legge, ma della potestà legislativa della Regione. Sono state fatte delle considerazioni dai colleghi, sono intervenuti colleghi di minoranza, soprattutto, abbiamo sentito poi per la maggioranza la replica del presidente Testolin che comunque non ha voluto esprimere un indirizzo politico, e a me questa sembra una rinuncia da parte di un Presidente che fa parte di una forza autonomista. Abbiamo poi sentito l'espressione di un altro esponente della maggioranza, che è il collega Di Marco, che ha ribadito ciò che è stato fatto dal suo gruppo fin dall'inizio della Legislatura; però poi dice: ""L'impegno richiesto non è idoneo, è utile ad andare nella direzione che noi auspichiamo"". Devo dire che questa sua spiegazione mi è apparsa un po' contraddittoria rispetto a tutto il resto, soprattutto non condivido il passaggio secondo cui non bisogna arrivare in Commissione a discutere di questo prima che la bozza sia in qualche maniera licenziata. Io ritengo che, invece, il percorso debba essere fatto diversamente, e lo avevamo chiesto proprio anche con delle mozioni che chiedevano di poter avere delle interlocuzioni e che sono state votate all'unanimità, allora. Quindi c'è un cambio di passo, ma evidentemente il cambio di passo è stato preceduto da altri cambi di passo ben più importanti. Il collega Marquis dice che è ridondante in questo momento invitare i tecnici ad occuparsi di questa norma ed in questi termini; non ci vedo proprio nulla di ridondante, al contrario, credo che ce ne sia bisogno, visto e considerato che sono state fatte delle affermazioni che fanno pensare che ci sia una non condivisione della norma d'attuazione. Sì, lei ha detto che era ridondante invitare le persone, io credo che non sia così. Mi stupisce il silenzio di altre forze di maggioranza, che sono forze autonomiste: a me stupisce perché questo è un tema che dovrebbe essere affrontato da queste forze in particolare. Sicuramente noi su questo, al di là del voto della mozione, continueremo ad impegnarci ad utilizzare quella che io vedo come una tenacia, e qualcun altro vede come un'ostinazione; non è importante il termine, ma sicuramente andremo avanti non perché siamo solo tenaci, ma perché questo è un tema cruciale per la Valle d'Aosta. Di sicuro, io credo che non votando questa mozione le forze di maggioranza autonomiste (mi riferisco soprattutto a quelle) daranno uno strano esempio di quella fierté autonomiste che è stata ricordata in Aula soltanto quindici giorni fa."
47217,XVI,04/04/2024,"EDILIZIA, Edilizia residenziale",11,it,11.0,1955.0,M,FI,2,10293,"In accordo con i gruppi che avevano sottoscritto nel Consiglio scorso la risoluzione - e parlo della Lega Vallée d'Aoste, Rassemblement Valdôtain e il Gruppo Misto -, abbiamo trasformato la risoluzione in una mozione, affinché si potesse discutere quanto prima, perché il tema che vogliamo trattare è la cessione delle villette degli impiegati, ma non solo, e tutta l'articolazione che una Giunta comunale ha messo in campo. Villette degli impiegati che fanno parte del nuovo condominio ""Le Villette"", che si è costituito il 21 maggio del 2019 e di cui si è dato accenno, appunto, nell'interpellanza discussa nel Consiglio scorso. Si tratta di trentasei unità abitative: undici sono già state alienate, quindi ci sono i loro proprietari all'interno, che sono degli ex assegnatari di ERP, attraverso un piano vendita che l'Amministrazione comunale aveva messo in campo; l'Amministrazione regionale aveva a suo tempo approvato e quindi si è dato corpo a quelle vendite. Dieci sono del patrimonio di edilizia residenziale pubblica, abitate da assegnatari di ERP, quindi ci sono quelle vuote oggetto della vendita sul mercato dell'asta che è stata pubblicata in questi giorni. Tutte con zona verde di proprietà e una di queste, quindi sono trentasei, sarà ristrutturata a futura memoria delle prime villette degli operai che sono state realizzate nel 2019. La mozione ripercorre i tanti passaggi che si sono effettuati dal 2006 ad oggi per giungere ad adottare una situazione consona a rendere corretto un percorso che portasse a poter alienare le villette. Il percorso intrapreso faceva parte di indirizzi politici chiari ed inequivocabili delle Giunte comunali del 2005 (quella di Grimod e Guglielminotti), del 2010 (Giordano-Follien) - parlo del Sindaco e del Vicesindaco, ovviamente -, e 2015 (Centoz-Marcoz), in perfetta sintonia con le Giunte regionali, perché tutti i provvedimenti che venivano adottati dal Comune di Aosta venivano di conseguenza approvati o non approvati, ma in quel caso sono sempre stati tutti approvati dalla Regione e con le quali ci si era rapportati su indirizzi politici che provo a riassumere brevemente: alienare le villette degli impiegati perché non si trovano le risorse per un intervento così complesso (il PNRR poteva essere una grande occasione, lo dico adesso, però le cose sono passate); dare garanzia a coloro che vi abitavano in qualità di assegnatari, di poter acquistare gli alloggi con un piano vendita ad hoc che è stato messo in campo e si è fatto nel rispetto di chi era assegnatario, garantendo a tutti l'opportunità di acquistare senza far uscire nessuno dalle abitazioni (i rimanenti alloggi rimanevano alloggi di ERP con gli assegnatari che erano indicati; poi, nel frattempo, essendo che molte famiglie erano famiglie anziane, qualcuno è deceduto e si sono liberati ulteriori alloggi, tant'è che c'è una delibera del Consiglio comunale che ne inserisce altri due nel Piano); per i rimanenti quindici, quelli che sono sul mercato, predisporre un adeguato piano di alienazione per il mercato privato. Tenendo conto della richiesta di modifica del Comune di Aosta, che chiedeva di aggiornare il decreto del 2008 (c'è un decreto 2008 che noi tutti avevamo considerato un decreto troppo stringente per fare degli interventi importanti), e allora fu fatta una richiesta da parte del Comune di Aosta di ammorbidire quel decreto stringente che è il decreto del 15 aprile 2008 dove si decretava che il complesso edilizio composto da quattro corpi di fabbrica, denominati ""Villette degli impiegati"", con terreni di pertinenza, è da considerarsi bene di interesse storico e culturale, su richiesta del Comune di Aosta, e venivano inseriti nel novero degli edifici documento, quindi non monumento, documento, quindi potevano essere alienati, anche se la loro esecuzione risaliva al 2019, perché gli alloggi che avevano più di 50 anni rientravano negli edifici monumento. Il 29 dicembre 2010, il Comune di Aosta richiedeva l'alienazione degli alloggi inseriti nei fabbricati dopo un percorso di valutazione vi assicuro lungo e sfinente; ed ecco che il 30 aprile 2015 l'Assessorato di istruzione e cultura, su parere della Sovrintendenza per i beni e le attività culturali, autorizzava con quel decreto n. 15, anche in questo caso del 30 aprile 2015, l'alienazione dei beni immobili. Aggiornato il decreto, il Comune di Aosta dà il via al piano di vendita, con esclusione della porzione distinta foglio 33, n. 139, subalterno 8 di Via Pollio Salimbeni. Pertanto oggi abbiamo undici alloggi che sono stati venduti nel tempo, nove sono abitati da assegnatari, un alloggio è da ristrutturare da parte del Comune per costituirvi l'ambito di riferimento e per futura memoria della storia delle Villette del Quartiere. È stata predisposta dalla Giunta comunale, e approvata, una delibera, la 32 del 4 marzo 2024, che dà indirizzi della Giunta in merito all'avviso di vendita, prevede gli alloggi non acquistati, o riscattati dagli assegnatari di ERP, e prevede il completo trasferimento di tutti i nuclei residenti che si dovrà concludere non oltre il 31 dicembre 2026. Questa è una cosa che non ci vede assolutamente d'accordo, perché va a rivedere tutti gli accordi presi nel passato, gli alloggi non acquistati con dentro le persone assegnatarie di alloggi che, come ho detto ieri, sono persone anziane, sono persone che hanno dei mobili... fate dei sopralluoghi, chiedete di verificare, persone che se le muovi da lì, non passa il tempo che passano ad altra vita. Allora, gli aspetti sociali in qualche modo vanno salvaguardati in queste cose. Una mobilità coatta che tutte le Giunte comunali precedenti e le Giunte regionali che recepivano le indicazioni che arrivavano dal Comune di Aosta, quindi tutte le maggioranze di centro-destra autonomista, di centro-sinistra autonomista, avevano sempre scongiurato, soprattutto disattendendo la volontà di alcuni assegnatari che vorrebbero acquistare adesso, perché adesso ci sono delle richieste di acquisto; all'epoca non riuscivano perché finanziariamente non erano in grado di sostenere una spesa di quel tipo, probabilmente adesso ci sono valutazioni di tipo diverso e quindi una sorta di diritto di prelazione poteva essere valutata e dovrebbe essere, dal nostro punto di vista, valutata. Tutto questo quindi è la parte fondamentale, è il nucleo della mozione: non mettiamo fuori dagli alloggi le persone che sono assegnatarie di ERP e che sono all'interno degli alloggi, pagano regolarmente gli affitti e vivono lì da molti decenni. La seconda perplessità che abbiamo espresso riguarda la valutazione di base d'asta, ma non essendo un tecnico io francamente...faccio delle riflessioni però ad alta voce perché è giusto che tutti quanti capiscano di che cosa stiamo parlando. C'è stata una valutazione a base d'asta di euro 3.799.780,19 e un ribasso approvato dalla Giunta comunale del 40% che porta il valore a base d'asta a euro 2.279.870. La novità rispetto alla presentazione della mozione sta nel fatto che è stato pubblicato l'avviso pubblico di incanto per la vendita di quindici unità immobiliari - l'ho detto poco fa - ubicate nel complesso ""Le villette ex Cogne impiegati"", ora ""Condominio Le Villette"". Il termine per il ricevimento delle offerte è perentorio, entro le ore 12:00 del 28/6; quindi, tre mesi per fare i sopralluoghi obbligatori in quindici alloggi che non sono tutti nello stesso edificio ma sono distribuiti nei quattro corpi di fabbrica... mi pare strano, quindi verifica, valutazione attenta, sono dei maghi quelli che potranno andare a recuperare un'iniziativa di quel tipo, però non voglio fare la Cassandra. Sopralluogo obbligatorio su quindici alloggi, valutazione di massima, la sensazione è che qualcuno sappia già dove deve andare. Concludo con alcune riflessioni sulla valutazione e sulla volontà di alienare. Se c'è una volontà seria di alienare, bisogna anche prendere atto che il condominio ""Le Villette"" ha già approvato una serie di interventi, ovvero il rifacimento dei tetti, che è una cosa fondamentale ed importante, perché alcuni tetti sono davvero pericolanti. Attraverso l'avviso pubblico di incanto e tutte le visure camerali, abbiamo valutato che sono 2.815 metri quadrati di superficie abitative escluse le aree verdi, quindi il valore a base d'asta riferito a 2.815 metri quadrati vuol dire che c'è un costo al metro quadrato di 809 euro al metro; poca roba, si dice. Abbiamo fatto una valutazione sui costi di ristrutturazione e di rifacimento degli alloggi: si va dai 1.800 ai 2.000 euro restando bassi, quindi vuol dire 2.609 più gli interventi previsti ed approvati appunto dall'assemblea, 2.609 euro a metro quadrato, diciamo un valore per difetto del costo di ristrutturazione e restauro conservativo di 2.800 euro al metro quadrato più i ricavi che questo imprenditore che dovrà decidere di acquistare quindici alloggi alle Villette del Quartiere Cogne dovrà ricavare, quindi mettiamo un utile previsto del 30%? Portiamolo a 3.600 euro al metro quadrato che, per una media degli alloggi che hanno 197 metri, porta ogni villetta ad un valore futuro, a nuovo, di 709 mila euro. Non lo so, io credo di aver fatto i conti per bene, li ho fatti e rifatti più volte. In tutto questo calcolo non ho considerato ovviamente quello che può essere il valore aggiunto, l'Iva da mettere. Io credo che ci sia qualcosa che non funziona in tutto questo, ma la priorità di questa mozione - al di là della gara d'appalto per mettere in vendita le quindici villette -, il cuore di questa mozione è non consentire al Comune di predisporre una mobilità coatta per coloro che abitano all'interno delle villette, le otto villette che sono attualmente abitate. Su questo noi chiediamo un impegno politico da parte vostra, poi come vada la vendita, io non so... se c'è qualcuno che deciderà di comprare a queste condizioni, lo faccia, siamo ben lieti, così vediamo un quartiere che va a migliorare, ma l'obiettivo di questa mozione, lo ribadisco, è l'impegno politico da parte della maggioranza regionale, che è la stessa maggioranza del Comune di Aosta, a non spostare quelle persone dagli alloggi che stanno abitando da anni, da decenni, ed eventualmente trovare la strada affinché coloro che possono acquistare in questo momento gli alloggi che abitano lo possano fare."
47217,XVI,04/04/2024,"EDILIZIA, Edilizia residenziale",11,it,185.0,1983.0,M,LEGA VDA,4,6312,"Grazie gruppo di Forza Italia e al collega Baccega per quest'iniziativa che ci permette anche di fare un po' alcune valutazioni. Comincio ovviamente con il dire che il gruppo Lega voterà convintamente quest'iniziativa, ma credo che sia giusto anche fare alcune valutazioni di merito e affiancarle a quelle che sono già state formulate. E farei una valutazione iniziale che deve valere un po' per tutti noi, cioè io personalmente sono contrario alla vendita degli alloggi di edilizia residenziale pubblica, a meno che questi non siano inseriti in strutture che hanno molteplici alloggi e siano in minoranza, cioè immaginiamo - come purtroppo succede - un condominio con dieci alloggi con ARER che ne possiede uno e nove alloggi invece che sono di privati. Immaginiamo che ad un certo punto questi privati decidano di fare delle migliorie e votino con schiacciante maggioranza di fare questi tipi di investimento e l'alloggio singolo che ARER si trova a dover rappresentare deve accettare questi lavori e il pubblico si trova a fare degli esborsi che sono ovviamente obbligatori, perché si è parte del condominio, ma non si hanno i millesimi per poter decidere; così come la gestione in generale diventa molto difficile, quindi è chiaro che questo tipo di proprietà è di difficile gestione e che forse una valutazione su queste va fatta. In generale, immaginare che la pubblica Amministrazione costruisce degli alloggi che devono essere utilizzati - lo abbiamo detto ieri - da persone che attraverso un momento di difficoltà, e che quindi dovrebbe essere un qualcosa che può essere utilizzato per un tempo più o meno lungo, ma dopo un tempo più o meno lungo deve essere rilasciato; cioè, se la persona migliora la sua condizione, va sul mercato privato e rilascia l'alloggio ad una persona che invece si trova in condizioni di necessità. Immaginare che la pubblica Amministrazione investe una serie di fondi per costruire o per acquistare delle proprietà esistenti per trovare degli spazi per inserire delle persone e poi vende questi alloggi, dovendo poi cercarne degli altri, perché poi gli alloggi non bastano, secondo me è un controsenso, ma è un controsenso anche rispetto a quello che si è fatto nel passato. Qua magari non troverò la concordia di qualche collega di quest'Aula ma vorrei sottoporvi una riflessione. Fondamentalmente, chi accede ad un alloggio di edilizia residenziale pubblica è una persona che deve avere, secondo quello che la legge regionale stabilisce, secondo quello che i bandi stabiliscono, meno di 8.500 euro di Isee annui. Io ho meno di 8.500 euro di Isee annui e quindi non ho le sostanze necessarie per pagare un affitto sul mercato privato normale, quindi giustamente la pubblica Amministrazione mi viene incontro e mi dice: ""Eccoti un alloggio"" che in teoria - poi abbiamo visto che non è così se ci aggiungiamo le spese - deve avere un prezzo calmierato. ""Tu prendi questo alloggio e paga questo prezzo calmierato perché non hai le sostanze necessarie per poterti permettere un alloggio sul mercato privato"". Poi, dopo 20 o 30 anni che tu hai questo alloggi e paghi un affitto calmierato, succede che l'ente pubblico dice: ""Adesso vendiamo le case, le privatizziamo, la vuoi?"". ""Come no"", ecco qua, 100 mila euro"". ""Ma scusami, tu avevi un Isee di 8.500 euro e questi 100 mila euro da dove li hai tirati fuori?"". Obiettivamente, qualche interrogativo ce lo si dovrebbe porre: ho visto alloggi venduti a 100 mila, a 60 mila, a 30 mila, ma fossero anche 10 mila, una persona che non ha le sostanze necessarie per potersi permettere un alloggio sul mercato privato, evidentemente non può neanche possedere delle cifre per comprarsi un alloggio che è della pubblica Amministrazione. Questo è un primo dei dubbi che espongo sulla vendita alloggi evidente. Sul caso di specie è altrettanto chiaro - e credo che sia stato già messo in luce in maniera importante - che se ci sono delle persone che ci abitano dentro e ci abitano da una vita, pensare di prenderle e sbatterle fuori, perché si è deciso di punto in bianco che bisogna incassare e vendere questi alloggi a queste cifre, obiettivamente è una roba assurda, è fare una mobilità coatta, è creare uno scompenso e un disagio. In altre Regioni, dove c'è sempre la stessa norma che prevede che, superata una certa soglia di Isee, tu esci fuori dagli alloggi di edilizia residenziale pubblica, quando tu hai superato i 65 anni, tu hai diritto a tenerlo, perché diventi una figura fragile e quindi vai tutelato. In questo caso parliamo di persone che ricadono esattamente in questa fattispecie: persone fragili, che non possono sopportare di essere strapazzate e utilizzate come pacchi postali, presi, sbattuti fuori perché ""Eh no, io devo vendere, ragazzi, sbaracchiamo, va bene così"". No, l'utilizzo sociale degli alloggi di proprietà pubblica non deve andare in questa direzione. E anche l'idea financo poi se ci venisse in mente di dire: ""Va bene tutti i dubbi che ho espresso poc'anzi, ma vendiamo questi alloggi a quelli che li occupano adesso"" - con tutto che io sono contrario, perché se uno trova i soldi per comprarsi casa, dopo aver pagato un affitto calmierato per 20 o 30 anni, gli chiederei dove ha preso i soldi - con tutto questo, però la questione è: non posso vendere un unico lotto enorme a 3 milioni e mezzo di euro, dovrò piuttosto suddividerlo per le singole proprietà, per permettere alle persone di potervi accedere; invece avere un lotto unico... delle persone per esempio mi hanno scritto per chiedermi: ""Ma si potrebbe acquistare uno di quelli?"", io ho detto: ""Sì, se hai 3 milioni e mezzo da buttare, se vuoi lo puoi fare"". ""Eh no, ma 3 milioni e mezzo di euro direi che non è il caso"". Ecco, quindi questo si presta non tanto ad un utilizzo sociale ma ad una speculazione economica. Io credo che tutti questi elementi ci portino a condividere assolutamente lo spirito della mozione e sostenerla, magari avendo detto anche cose che possono essere non condivisibili, ma noi riteniamo che si debba avere un approccio sociale da una parte, ma anche pragmatico dall'altra, e quindi che si debbano sostenere le persone in difficoltà, ma non si debba neanche essere presi in giro, però lo spirito della mozione va esattamente nella direzione che noi abbiamo sempre sostenuto, quindi ovviamente la condividiamo."
47217,XVI,04/04/2024,"EDILIZIA, Edilizia residenziale",11,it,281.0,1976.0,M,UV,6,8581,"Grazie collega Baccega e collega Manfrin che sono intervenuti e con i quali ci confrontiamo, in particolare con il collega Baccega che mi ha permesso di approfondire in queste settimane anche questo dossier. Una risposta politica che ho predisposto, ovviamente cogliendo le informazioni dagli enti che sono coinvolti, anche perché nelle premesse e in tutta l'iniziativa ci sono in parte i riferimenti alle attività dell'Amministrazione comunale piuttosto che dell'ARER; è una risposta che spesso leggiamo, ma che nei giorni precedenti al Consiglio predisponiamo, io come i miei colleghi. Una ricostruzione anche direi abbastanza puntuale, poi potremo entrare nel dettaglio di tutti i vari passaggi degli ultimi anni. Con la pubblicazione dell'avviso per il pubblico incanto, si conclude il percorso tecnico normativo preliminare della vendita dei quindici alloggi ubicati presso le villette del quartiere Cogne (ne abbiamo parlato nello scorso Consiglio), quindici alloggi attualmente vuoti e nella piena disponibilità del Comune di Aosta. Come abbiamo ricordato nell'iniziativa dello scorso Consiglio, tutto l'iter ha coinvolto, negli anni, le strutture dell'Amministrazione regionale, del Comune di Aosta e ARER, con un obiettivo comune, che è quello di riqualificare, attraverso l'alienazione e la futura ristrutturazione delle villette, una parte importante ed una parte storica di quel quartiere. Il nodo che ci viene sottoposto è quello rappresentato dai ragionamenti sul futuro degli alloggi ancora facenti parte del patrimonio di edilizia residenziale pubblica, che sono attualmente gestiti da ARER sulla base di un'apposita convenzione che andrà in scadenza a fine dell'anno 2026. Occorre direi, prima di tutto, sgombrare il campo da ingiustificate preoccupazioni e fare chiarezza: gli eventuali trasferimenti degli inquilini delle villette, legittimi assegnatari degli alloggi dove attualmente vivono verso altre case saranno nel caso coordinati e concordati con gli stessi nei tempi e nei modi. ARER ci comunica che entro il 2026 concluderà i lavori del quinto lotto di riqualificazione del patrimonio ERP del quartiere Cogne e solo successivamente potrà proporre agli attuali inquilini delle villette un trasloco verso un alloggio più moderno, più funzionale e senza barriere architettoniche, attraverso un meccanismo di mobilità volontaria e non mobilità coatta sulla quale siamo, credo, tutti d'accordo. Su questo punto specifico, sempre ARER ci segnala che nel corso di una convocazione ufficiale dei nuclei assegnatari nell'aprile del 2022, l'ipotesi di una mobilità in alloggi del quartiere completamente nuovi e dotati appunto di tutto quanto detto precedentemente, sarebbe stata nel complesso favorevolmente accolta dagli inquilini; era l'aprile del 2022, così ci dice ARER. Siamo assolutamente coscienti che si tratta di persone fragili, che sono anche restie a lasciare gli spazi a cui sono abituati, ma è altrettanto vero che sono persone che potranno giovarsi di vivere in alloggi anche più funzionali e più accoglienti, e che sicuramente desiderano rimanere nel quartiere in cui hanno a lungo vissuto. Aspetti, questi, sui quali posso garantire l'attenzione di ARER e l'attenzione nostra sui quali ovviamente vigileremo. Quanto sopra emerge anche dagli atti che sono stipulati nella convenzione tra ARER e Comune di Aosta - proprio questa convenzione che è protocollata con il numero 7853 del 26 ottobre 2022 -, individua nell'articolo 4 nel 31/12/2026 il termine entro il quale gli otto alloggi potranno rientrare nella piena disponibilità del Comune di Aosta, non prima di aver effettuato tutti i passaggi. Successivamente, e solo dopo la specifica richiesta da parte dell'ente proprietario (quindi del Comune di Aosta), la Giunta regionale, sulla base di quanto stabilito dall'articolo 15, comma 4, della legge regionale 3/2013, dovrà provvedere con propria deliberazione allo svincolo degli alloggi in questione dal patrimonio di edilizia residenziale pubblica, solo in quel momento; quindi certamente in quella fase le determinazioni in questione, così come richiesto dal collega Baccega e dai colleghi, potranno essere precedute da un passaggio in Commissione. Quindi stiamo parlando di un orizzonte temporale che va nel 2026. ARER, comunque, ci rende noto che successivamente alla scadenza del Piano vendite del 2019, gli assegnatari degli attuali alloggi di edilizia residenziale pubblica presso le villette sono tutti stati ufficialmente - come dicevamo - convocati dal Comune di Aosta presso ARER stessa (quindi torniamo alla riunione dell'aprile 2022, incontro che abbiamo già citato in precedenza), anche per sondare un eventuale interesse all'acquisto. Da tale incontro - sempre ARER ci comunica - non sarebbero emerse significative manifestazioni di interesse d'acquisto. L'eventuale adozione di un piano di vendita dovrebbe comunque sottostare, come ricordato, i criteri definiti dall'articolo 48 della legge 3/2013. In ogni caso, la priorità attuale riguardo alle villette riguarda la buona riuscita del piano vendite dei quindici alloggi attualmente vuoti, per facilitare e finalmente avviare gli interventi di recupero anche delle undici unità abitative già vendute con il Piano del 2019. Il collega Baccega fa presente, con qualche dubbio, quello che era l'iter di valutazione: su quello ovviamente rimandiamo a chi ha di fatto eseguito l'atto. Per venire all'impegnativa: al punto n. 1, di fatto quanto chiesto si sta già facendo, come illustrato compiutamente nella risposta alla scorsa interpellanza, e come è evidente da una serie di atti dell'Amministrazione regionale, dell'Amministrazione comunale e di ARER, tutti assolutamente concordi nell'evitare interventi di mobilità coatta, assolutamente. Come dicevamo prima, evitare gli allarmismi e sicuramente fare chiarezza. Come possiamo confermare anche con il collega Marzi, la gestione delle problematiche sociali e abitative viene fatta con grande attenzione alle situazioni specifiche: come illustrato, tutto verrà fatto cercando e proponendo delle alternative migliorative che possano, al tempo stesso, garantire agli inquilini delle soluzioni abitative ottimali ed un miglior recupero del patrimonio edilizio. Tutto questo anche al fine di riqualificare l'intero quartiere come nello spirito dell'intervento PNRR-PinQua. Relativamente al secondo punto dell'impegnativa, il passaggio in Commissione, così come richiesto, avverrebbe probabilmente, come detto, nel 2026: risulta quindi articolato impegnarsi oggi con tanto anticipo, così come diventa difficile assumere impegni per un'altra Amministrazione, ma, come sempre, e qui ringrazio i due Presidenti delle Commissioni interessate, sulle Commissioni siamo assolutamente disponibili e non ci si tira indietro. Si concorda assolutamente sui principi, ma è sicuramente un'iniziativa difficile da emendare, non tanto magari nell'impegnativa, ma più che altro in tutta una parte di premesse, quindi da lì la difficoltà non nel non condividere, ma nella difficoltà ad emendare. Sarà che magari pecco di esperienza? Chi lo sa, può essere. Emerge quindi la necessità, assolutamente, con un confronto, con tutti gli attori interessati, per poter trattare anche quanto emerso nell'iniziativa proposta nello scorso Consiglio dal richiedente, tenuto conto - e qua ovviamente nei colloqui e nei nostri confronti l'abbiamo già anticipato - che abbiamo la disponibilità sia del Comune di Aosta, sia la rinnovata disponibilità di ARER: come sempre, a venire in Commissione non si sottraggono. Un confronto quindi che io le propongo, e mi prendo l'impegno, chiedendole il ritiro dell'iniziativa: io propongo un confronto a stretto giro, quindi nel giro di 30 o 60 giorni o nel periodo tra il 28 giugno e la pausa estiva perché, come ben ha detto, la scadenza del bando è del 28 giugno; siamo su questo assolutamente a disposizione, proprio per fare chiarezza sulla questione, evitando fraintendimenti ed errate letture, ma soprattutto al fine di dare a queste famiglie la giusta serenità e le doverose garanzie. No a mobilità coatta, sì ad un confronto con tutti gli attori, così da verificare anche la disponibilità di un eventuale acquisto che nell'aprile del 2022 non si era palesata. Ho a cuore anch'io quel quartiere, probabilmente lo conosco meno dei colleghi che sono intervenuti prima; da giovane ci andavo anche io a giocare in quel campetto. Abbiamo a cuore anche le persone che ci abitano, quindi è importante proseguire e continuare nella sua riqualificazione, che comprende ovviamente gli edifici e gli spazi di quel quartiere."
47217,XVI,04/04/2024,"EDILIZIA, Edilizia residenziale",11,it,11.0,1955.0,M,FI,8,2757,"Assessore, il suo intervento ci richiama a non poche riflessioni. Intanto, ha chiamato in ballo l'ARER, che francamente noi non abbiamo evidenziato, perché l'ARER è il braccio operativo: l'ARER deve mettere in campo quelle azioni politiche che la maggioranza, la Giunta mettono in azione e la Giunta comunale di conseguenza. Quindi l'ARER qui c'entra poco: qui è la politica che deve dare delle risposte concrete, e lo ribadisco. Ora dico un'altra cosa rispetto alle sue riflessioni: il mercato privato in questo momento non dà risposte a chi vuole la casa in locazione, quindi anche da quel punto di vista ci sono delle oggettive difficoltà in questa città, immaginatevi per famiglie che sono un po' anziane. Lei mi dice che si conclude il percorso tecnico amministrativo: non si conclude niente, è una prova, è una sperimentazione, è una scommessa questa. Lei mi dice che è d'accordo sul punto 1, sul confermare gli impegni politici; però dice che sul punto 2 la Commissione potrebbe riunirsi nel 2026. Allora io le propongo un emendamento: prevedere sul tema trattato una riunione della Commissione regionale competente entro 60 giorni e ci fermiamo lì. Quindi entro 60 giorni andiamo a fare un confronto in Commissione su questo tema, sul tema dell'edilizia residenziale pubblica. Lei mi dice che nel 2025 ci sarà il quinto lotto pronto; ne abbiamo viste di ogni, anche il quarto lotto doveva essere pronto in due anni e mezzo. Dopo sei anni, l'hanno assegnato. Assessore, io capisco le buone intenzioni, però, davvero, dal punto di vista della valutazione che voi fate rispetto a questo percorso che, mi rendo conto è dedicato... poi ci sono le storie del passato, c'è un piano vendita che ha alienato undici alloggi, dove sono finiti quei soldi? Quei soldi dovevano essere destinati a ristrutturare quanto meno i tetti. Sono ancora lì che cadono a pezzi. Quello era l'obiettivo delle risorse che derivavano dagli undici appartamenti già alienati, ma, al di là di questo, guardo i colleghi, io ho fatto quest'emendamento e se siete d'accordo, perché il tema va affrontato, io non avrei intenzione di ritirare la mozione, ma con questo emendamento che ci vede andare in Commissione entro 60... vuole 90? Va bene 90 giorni, ma affrontiamo il tema al più presto, affinché sia definito una volta per tutte questo percorso, perché la delibera del Consiglio comunale non dice le cose che ha detto lei, leggiamola con attenzione, dice tutt'altra cosa: dice che nel 2026 queste persone, attraverso una mobilità, devono uscire dai loro alloggi e non è quello che vogliamo. Io quindi metto in campo quest'emendamento, se gli uffici ne hanno preso nota, al punto 2 ""Prevedere sul tema trattato una riunione della Commissione regionale competente entro 60 giorni""."
47217,XVI,04/04/2024,"EDILIZIA, Edilizia residenziale",11,it,11.0,1955.0,M,FI,10,398,"Presidente, è chiaro che l'emendamento viene fuori dal dibattito che abbiamo avuto con l'Assessore, non avrebbe potuto essere stabilito prima. L'Assessore mi dice: ""Ci vediamo in Commissione del 2026"", dico: ""No, vediamoci entro 60 giorni"". Se tutta l'Aula è d'accordo, non lo so io, se si può prevedere che l'emendamento è presentabile. Dica lei, dica lei, Presidente, lei è padrone di quest'Aula."
47217,XVI,04/04/2024,"EDILIZIA, Edilizia residenziale",11,it,281.0,1976.0,M,UV,12,1300,"Una cosa avevo imparato del Regolamento: se voglio emendare, intervengo in discussione generale. Come detto, si condivide parte delle impegnative, ma un'iniziativa è composta anche dalle sue premesse. Infatti nel mio intervento l'ho ricordato: sono particolarmente articolate e una mozione è particolarmente anche difficile da emendare, ho fatto anche riferimento probabilmente alla mia scarsa esperienza, magari è un problema mio. Approfitto di questo secondo intervento per dire che io ho tirato in ballo l'ARER - lei giustamente ha ricordato il ruolo che ha l'ARER ed è corretto -, ma solo per ricordare e per rinnovare la disponibilità anche di questo Ente, ma soprattutto del Comune di Aosta che è il principale interlocutore su questa questione e che è ovviamente favorevole a partecipare ad una seduta di Commissione. Poi, ha fatto riferimento a quello che è il passato, lei conosce bene il quartiere e mi sta aiutando nella mia attività di conoscenza; ci siamo concentrati sul futuro, a migliorare la qualità di vita delle persone che abitano il quartiere e a migliorare il quartiere stesso. Come detto, io rinnovo il mio impegno, e ringrazio i Presidenti delle Commissioni coinvolte, ad una riunione a stretto giro, ma, in caso di voto, ci asterremo proprio per quanto detto precedentemente."
47217,XVI,04/04/2024,"EDILIZIA, Edilizia residenziale",11,it,156.0,1976.0,F,PCP,14,2184,"Ha detto bene, secondo me, l'Assessore, che questa mozione è molto complicata, soprattutto nelle sue premesse. Noi abbiamo cercato di approfondire, non abbiamo gli strumenti che ha l'Assessore perché abbiamo solo gli accessi agli atti e pochi altri strumenti, quindi sotto questo punto di vista - lo dicevo anche questa mattina al consigliere Baccega -, purtroppo su tutta una parte delle premesse, secondo me, sarebbe necessario avere effettivamente un approfondimento serio in Commissione perché, lo abbiamo visto anche dal vostro dibattito, alcune cose che sostiene lei poi vengono in qualche modo fugate dall'assessore Sapinet, quindi bisognerebbe fare soprattutto chiarezza rispetto a questo pezzo. Ci tengo però a evidenziare che, fra tutti gli approfondimenti, ho anche sentito l'ex vicesindaco Marino Guglielminotti, che, effettivamente, mi ha confermato, ad esempio, tutta la questione degli impegni presi dalle Giunte comunali di Aosta, almeno finché lui era presente; quindi, sotto questo punto di vista, anche l'idea di mantenere quei nuclei, cosa che però, mi sembra di capire, sia anche nella volontà dell'Amministrazione regionale e che vi sia stato anche un passaggio in cui le famiglie abbiano in qualche modo espresso anche la possibilità o la volontà di essere spostate. Tutti questi elementi, di cui avete discusso voi oggi, non sono in nostro possesso, quindi sicuramente sarebbe utile questo approfondimento in Commissione. Riteniamo corrette le cose riportate nell'impegnativa, se si tratta di trasferimento coatto, ma in questo caso l'assessore Sapinet dice che non sarebbe un trasferimento coatto, ma solo se voluto dagli assegnatari, quindi anche sotto questo punto di vista ci sentiremmo di votarlo se effettivamente fosse stato un trasferimento coatto, ma così ci è stato detto di no. Io spero che, nonostante il non emendamento, l'impegno dell'Assessore venga mantenuto, quindi tutto quanto è stato detto all'interno dell'Aula quest'oggi venga portato in Commissione; noi non ce la sentiamo proprio di votare, perché le posizioni espresse sono lateralmente opposte, quindi non abbiamo sinceramente capito. Lo capiremo dagli approfondimenti in Commissione."
47217,XVI,04/04/2024,"EDILIZIA, Edilizia residenziale",11,it,11.0,1955.0,M,FI,16,964,"Questo terzo intervento è ovviamente una dichiarazione di voto, direi positiva, rispetto alla mozione presentata, all'impegnativa proposta. Ci stava anche l'emendamento, ma non si è potuto apportare. Una cosa che ho marcato con grande attenzione e sottolineato: sarà una mobilità volontaria al quinto lotto, questo lei lo ha detto chiaramente e tengo conto di quest'affermazione, pur non ritirando la mozione. È un'occasione persa quella di non esprimersi politicamente rispetto a quello che si è scritto. Per quanto riguarda le premesse che si sono indicate nella mozione, sono tutti atti ufficiali, uno per l'altro; sarò in grado, se non li porterà l'Assessore, li porterà il sottoscritto in Commissione qualora si decida di fare una Commissione. Se dobbiamo fare una Commissione, facciamola comunque al più presto, altrimenti la prossima settimana faremo una mozione nella quale si chiede la convocazione della Commissione per trattare il punto entro 60 giorni."
47219,XVI,04/04/2024,ASSISTENZA SANITARIA E OSPEDALIERA,13,it,146.0,1973.0,M,LEGA VDA,2,7500,"Questa iniziativa ha come finalità quella di evidenziare l'importanza della terapia denominata Pet Therapy o IAA (interventi assistiti con gli animali). Permettetemi un breve excursus storico: la storia dell'impiego degli animali come coadiuvanti alle normali terapie mediche può essere fatta risalire ai tempi antichissimi, però un primo approccio terapeutico risale al XIX secolo, quando in Belgio vennero introdotti alcuni animali per curare i disabili. Tuttavia, il primo studio realmente accertato circa l'utilizzazione scientifica degli animali a scopo terapeutico risale al 1792, quando in Inghilterra si cominciò a curare pazienti con disturbi mentali, incoraggiandoli a prendersi cura di animali domestici. Il primo impiego di animali a scopo terapeutico negli ospedali è stato realizzato nel 1919 negli Stati Uniti, a Washington, dove vennero introdotti dei cani per curare i pazienti che durante la Prima Guerra Mondiale avevano riportato gravi forme di depressione e schizofrenia. Il concetto di Pet Therapy sembra sia stato annunciato per la prima volta dal neuropsichiatra infantile Boris Levinson nel 1953. Nel suo libro, Levinson parla del cane come co-terapeuta e dalle sue osservazioni ed esperienze Levinson nel 1969 elabora la teoria della psicoterapia infantile orientata con l'uso di animali, che si basa su alcuni elementi tipici della psicologia infantile e del rapporto bambino-animale. Dagli anni '70 in poi, questo tipo di terapia, cosiddetta dolce, ha trovato numerosi campi di applicazione negli Stati Uniti, dove nel 1981 viene fondata la Delta Society, associazione che si prefigge di studiare l'interazione uomo-animale e gli effetti terapeutici legati alla compagnia degli animali. In Italia la Pet Therapy approda solo nel 1987: se ne parla per la prima volta in un convegno a Milano sul ruolo degli animali nella società. La vera svolta avviene nel 2009, quando viene istituito il Centro di referenza nazionale per gli interventi assistiti con animali, IAA. Nel nostro Paese, a differenza di altri, la Pet Therapy è una pratica ancora oggi non del tutto sviluppata; inizialmente ha preso molto campo soprattutto al Nord, ma adesso possiamo notare che si è sviluppata anche in altre Regioni. Nella realtà toscana la Pet Therapy ha visto la sua nascita in particolare all'interno dell'ospedale pediatrico Meyer, dove viene attuata da molti anni, portando ottimi risultati. Nella fase iniziale, agli animali era riservato uno spazio preciso all'interno dell'ospedale, dove potevano entrare in contatto con i bambini; oggi invece ha subìto alcuni sviluppi e ora gli animali sono accompagnati direttamente al letto del bambino malato. Inoltre, da poco tempo, è entrata a far parte anche all'ospedale Careggi di Firenze e negli ospedali di Pisa e Lucca. Vorrei ricordare che la Pet Visiting - come ho già evidenziato in un'iniziativa precedente - mira invece a favorire la continuità relazionale fra il paziente ricoverato e il proprio animale d'affezione. Dopo la delibera della Regione Toscana, questa pratica è stata messa in atto all'interno dell'ospedale fiorentino Santa Maria Nuova e in alcuni hospice della zona; questo progetto verrà poi esteso negli ospedali di Pistoia e Prato, mentre per quello che concerne la nostra regione, l'utilizzo in campo sanitario di questa terapia non ha riscontrato l'interesse da parte del Governo regionale. Tornando alla finalità e allo scopo di questa iniziativa, occorre tener conto che gli animali fanno bene alla salute, soprattutto alle persone che soffrono. In presenza di un disagio o di una disabilità psichica o fisica, poi sono un sostegno potente dagli effetti evidenti sul benessere del paziente. Su questo si basa la Pet Therapy, la terapia assistita con gli animali, che ha faticato un po' prima di riuscire ad imporsi, ma che oggi affianca spesso la medicina tradizionale nei percorsi di cura. Da sempre l'uomo si circonda di animali domestici per star meglio, ma da diversi anni i migliori amici dell'uomo vengono impiegati con successo anche in ambito sanitario. Anche da noi non c'è Regione italiana che non abbia almeno un presidio, almeno uno, che porta avanti un progetto di terapia assistita con persone e animali, dalle scuole alle comunità di recupero, dagli ospedali agli istituti penitenziari. Diversi studi scientifici hanno dimostrato che durante le sedute di Pet Therapy si riduce l'ansia, si abbassano la pressione sanguigna, la glicemia, il battito cardiaco e aumentano i livelli di cortisolo e endorfine, ormoni del benessere. Il contatto con gli animali aiuta molto dal punto di vista motorio, anche per chi soffre di depressione, il contatto con l'animale è stimolante. Chi sono le persone che più di tutte possono trarne beneficio? Sicuramente sono gli anziani e le persone con difficoltà. Negli anziani, soprattutto per coloro che vivono in case di riposo o soffrono la solitudine, il contatto con gli animali aiuta a ritrovare serenità e gioia. I pazienti affetti di Alzheimer e da altri tipi di demenza, con un'ora e mezza alla settimana in compagnia degli animali, sembra riportare una diminuzione dell'insonnia e persino delle cadute. Nelle persone autistiche la Pet Therapy si rivela importante nel miglioramento delle funzionalità sociali e comportamentali, grazie al sostegno emotivo, psicologico e di supporto per la riabilitazione motoria. La terapia assistita con gli animali si è rivelata quindi utile anche in casi di ricoveri in Ospedale quando le degenze sono molto lunghe. Con la presenza di un animale è accertato un miglioramento nelle capacità di recupero e di riabilitazione della persona malata, senza contare il dono più prezioso che gli animali riescono ad offrire ai pazienti - è così, caro Assessore -, specie ai più piccoli: il sorriso e il gioco, un valido motivo perché questa terapia venga introdotta anche in un ambiente pediatrico, come succede negli altri ospedali. Anche nella nostra regione si stanno affacciando sul mercato nuove figure professionali che vantano esperienze inerenti all'attività e alle terapie assistite con gli animali e che propongono alle scuole e alle strutture socio-sanitarie progetti con ausilio di animali per il miglioramento del benessere e della salute umana. Nel tempo, sono stati realizzati progetti in differenti contesti educativi, scuole d'infanzia, scuole primarie, scuole secondarie, di primo grado e centri per disabili. Ricordo che oggi la Pet Therapy, denominata IAA (interventi assistiti con gli animali) comprende una serie di progetti finalizzati, come abbiamo più volte evidenziato, a migliorare la salute ed il benessere delle persone. In questo caso, l'animale coinvolto è un cane certificato dal punto di vista sanitario e comportamentale, come indicato dall'articolo 5 delle linee guida del Ministero della salute; gli interventi assistiti con gli animali sono svolti da figure professionali, formate, con competenze socio-educative e socio-sanitarie, ed è proprio una di queste la finalità di questa mozione, riuscire a portare la Pet Therapy all'interno del Beauregard di Aosta, in particolar modo nel reparto di pediatria. In merito a queste considerazioni, la mozione del nostro gruppo impegna il Governo regionale a predisporre ogni iniziativa utile affinché anche nella nostra regione venga introdotto il progetto di Pet Therapy, sia all'interno delle strutture socio-sanitarie e assistenziali, ove non ancora realizzato, sia all'interno dei piani triennali per l'offerta formativa delle scuole valdostane."
47219,XVI,04/04/2024,ASSISTENZA SANITARIA E OSPEDALIERA,13,it,160.0,1973.0,M,AV-VdA Unie,4,4609,"Les interventions assistées par les animaux jouent un rôle important, en tant que médiateurs, dans les processus thérapeutiques, rééducatifs, récréatifs. Il existe de nombreuses preuves scientifiques qui démontrent leur efficacité. Les interventions assistées par les animaux peuvent impliquer efficacement, notamment les utilisateurs appartenant aux catégories les plus faibles, comme les malades, les enfants, les personnes âgées, les personnes avec des handicaps, les personnes en difficulté ou socialement marginalisées. Les objectifs qui peuvent être atteints avec des interventions assistées par les animaux sont nombreux, et j'ai eu la possibilité de le vérifier à plusieurs reprises, aux occasions auxquelles j'ai participé: les principales sont le renforcement des ressources personnelles, la confiance en soi, la création d'un soulagement émotionnel, mais aussi - comme le disait le collègue Ganis -, faciliter la communication, l'intégration sociale, encourager les compétences sociales, un meilleur contrôle des impulsions personnelles et aussi moins des réactions agressives. Le secteur des interventions assistées par les animaux avait, sans aucun doute, besoin d'une réglementation homogène au niveau national, ce qui s'est fait, ce qui s'est produit avec des lignes directrices, un accord qui a été mis en œuvre dans notre région aussi, avec une délibération du Gouvernement en 2015. La bonne application des interventions assistées par les animaux, il est important de le rappeler, nécessite l'implication d'une équipe multidisciplinaire, capable de gérer la complexité de la relation homme-animal et composée, selon le type d'intervention, de professionnels de la santé, de la pédagogie et de la technique, avec des tâches et des responsabilités qui sont différentes; il est donc fondamental que dans l'activité d'intervention assistée par les animaux, celle-ci soit basée sur des critères scientifiques rigoureux, capables de protéger et de respecter à la fois les patients et les animaux. Réglementations qui doivent également être représentés même ici, au Conseil, de manière sérieuse et complète ça pour éviter de trop simplifier un sujet qui n'est pas simple et qui ne devrait pas l'être par rapport et par respect à ce que je viens de souligner; il ne faut pas banaliser le sujet, il ne faut pas donner des illusions faciles aux gens. La délibération que j'ai mentionnée établit les modalités d'accréditation, tant des structures que des opérateurs qui réalisent des interventions assistées avec les animaux, les modalités de réalisation des interventions, les exigences structurelles et les exigences de formation des opérateurs. Ce faisant, un registre régional a également été établi dans notre région; registre dans lequel doivent s'inscrire (et ils sont inscrits) les prestataires de formation accrédités dans la région. Ce que je viens de décrire, c'est le parcours que l'Administration régionale a tracé ces dernières années, en démontrant de manière concrète, et en faisant comprendre qu'existent, et pas seulement aujourd'hui, la volonté et la conviction sur cette activité. L'Administration et les structures techniques ont travaillé et travaillent beaucoup pour promouvoir cette opportunité; en outre, les institutions scolaires, dans leur autonomie, ont commencé à promouvoir des projets en ce sens; ainsi, les différentes structures sociales qui ont prévu des actions et des initiatives. Pour les structures sanitaires, l'argument est plus compliqué car les mesures à utiliser nécessitent de vérification et d'adaptation qui doivent être plus approfondies. Pour cette initiative nous reconnaissons et nous apprécions la sensibilité montrée par le promoteur sur un sujet autant important, qui nous amène à discuter et approfondir ce thème ici, aujourd'hui, mais, en même temps, je reconnais que l'engagement que le promoteur nous demande est superflu, puisque toutes les conditions pour encourager cette activité sont déjà présentes. Je suis sûr que les expérimentations menées dans certaines écoles, ainsi que les activités menées avec les associations et des formations ont permis et permettront de contribuer à mieux faire comprendre les opportunités qui offrent les interventions assistées par les animaux. Enfin, et je conclus Président, nous pensons que ce que peut être nécessaire, et c'est une invitation que je fais à l'assesseur Marzi, qu'il est également nécessaire de travailler sur l'opinion publique pour mieux promouvoir, et peut-être il y a des limites culturelles à surmonter, pour mieux promouvoir le potentiel des interventions assistées par les animaux."
47219,XVI,04/04/2024,ASSISTENZA SANITARIA E OSPEDALIERA,13,it,201.0,1975.0,M,SA,6,9518,"Prima di leggere la risposta a quest'iniziativa del collega Ganis, è importante, visto che stiamo parlando di una mozione, quindi di un atto d'indirizzo, specificare puntualmente che cosa viene chiesto in termini di impegnativa. ""Il Consiglio regionale impegna il Governo regionale a predisporre ogni iniziativa utile affinché anche nella nostra Regione venga introdotto il progetto di Pet Therapy, sia all'interno delle strutture socio-sanitarie assistenziali, ove non ancora realizzato, sia all'interno dei piani triennali per l'offerta formativa delle scuole valdostane"". Come richiamato anche dal collega Jordan, che ringrazio, con delibera di Giunta regionale n. 1680 del 20 novembre 2015 sono state recepite le linee guida nazionali del 15 maggio 2015 per gli interventi assistiti con gli animali, cioè quello che in italiano si definisce Pet Therapy. Tali linee guida sono state recepite nella consapevolezza dell'interesse su tutti i settori del mondo degli animali di affezione e del fatto che le attività che coinvolgono utenti o pazienti in condizioni di fragilità e gli animali necessitano di una regolamentazione omogenea a livello nazionale e regionale. Gli interventi assistiti con gli animali, detti appunto Pet Therapy, coinvolgono soprattutto utenti appartenenti a categorie più deboli, quali malati, bambini, anziani e persone con disabilità. Devono essere quindi improntati su rigorosi criteri scientifici e necessitano, quindi, di una regolamentazione specifica volta a tutelare sia il paziente/utente, sia gli animali. Gli interventi assistiti con gli animali sono svolti da équipe multidisciplinari - come ha richiamato anche il collega Jordan - e prevedono tre tipologie di attività: la terapia assistita con animali a la valenza terapeutica, finalizzata alla cura di persone con patologie fisiche, psichiche, sensoriali o plurime (l'intervento è personalizzato sul paziente e richiede apposita prescrizione medica); l'educazione assistita con animali, seconda tipologia di tipo educativo che ha il fine di promuovere, attivare e sostenere le risorse e le potenzialità di crescita, di relazione e inserimento sociale delle persone in difficoltà; ultimo, ma non ultimo, l'attività assistita con animali, intervento con finalità di tipo ludico-ricreativo e di socializzazione attraverso il quale si promuove il miglioramento della qualità della vita e la corretta interazione uomo-animale. A seconda della tipologia di attività svolta vi deve essere una équipe multidisciplinare composta da diverse figure professionali, sanitarie e non, e operatori che concorrono alla realizzazione degli interventi di Pet Therapy, lavorando in stretta collaborazione tra loro. Ad esempio, se parliamo di terapia assistita con gli animali, l'équipe deve essere composta da: un responsabile di progetto, che deve essere un medico specialista o uno psicologo psicoterapeutico; un referente di intervento che prende in carico la persona durante la seduta e deve essere una figura professionale dell'area sanitaria di documentata esperienza e competenza in relazione agli obiettivi prefissati; un medico veterinario esperto in interventi assistiti con animali e il coadiutore dell'animale stesso. Nella più semplice delle Pet Therapy, ovverosia l'attività assistita con animale, l'équipe invece è così composta: il responsabile di attività che organizza e coordina le attività, il medico veterinario esperto in interventi assistiti con gli animali e il coadiutore dell'animale stesso. La citata delibera 1680/2015 stabilisce: 1) le modalità di riconoscimento degli operatori che erogano l'attività; 2) la disciplina delle modalità degli interventi, i requisiti strutturali e gestionali per la loro esecuzione, i requisiti di formazione degli operatori, gli enti deputati alla formazione degli stessi; 3) le modalità di riconoscimento dei centri specializzati e delle strutture non specializzate che erogano terapie ed educazione assistita con animali residenziali, che necessitano quindi di un nulla osta dell'Assessorato alla sanità, per il tramite e previo parere dell'Azienda USL. Per quanto concerne le attività sul tema, ad esempio, sin dal 2010 è attivo un importante servizio di riabilitazione equestre rivolto a persone con disabilità psicofisiche presso il maneggio del Comune di Nus, sostenuto dall'Amministrazione regionale. Riguardo alle attività presso le strutture sanitarie, socio-assistenziali e socio-sanitarie, le medesime devono assolvere a specifici requisiti strutturali organizzativi. Per quanto attiene alla sensibilizzazione e al corretto rapporto uomo-animale, le strutture veterinarie del Dipartimento di prevenzione dell'Azienda USL, e naturalmente l'Associazione A.VA.P.A. per la protezione degli animali, organizzano già in tal senso iniziative e corsi come richiesto dall'Assessorato alla sanità, salute e politiche sociali, nell'ambito anche del piano di lotta al randagismo. È inoltre istituito l'albo degli operatori registrati per la Pet Therapy, sempre conformemente alla citata delibera 1680/2015, che è pubblicato sul sito regionale nella pagina dedicata alla sanità, ai quali spetta soprattutto l'iniziativa di proporre progetti e iniziative sul tema. Per cui, all'interno di questa deliberazione, è individuato l'albo di riferimento ed è anche individuato che devono essere questi soggetti a proporre iniziativa alla pubblica Amministrazione regionale, come tra l'altro spesso voi richiamate in un giusto rapporto che ci deve essere tra pubblico, privato-sociale e Amministrazione regionale. Per quanto riguarda il mondo della scuola, la Sovrintendenza agli studi del collega Guichardaz, che ringrazio, informa che vi è la disponibilità a favorire presso le scuole, in particolare quelle dell'infanzia e del primo ciclo di istruzione, interventi di tipo educativo e/o rieducativo. Informa inoltre che a livello regionale, ad inizio anno scolastico, è stato inserito nel catalogo dell'offerta educativa destinata agli alunni di ogni ordine e grado di scuola il progetto ""Un animale per amico"". Si tratta di un'attività che, nel caso in cui la singola scuola decida nella sua autonomia organizzativa di svolgere, viene direttamente organizzata e gestita dalla medesima. Allo stesso modo, le singole scuole, nella loro piena autonomia decisionale organizzativa, possono svolgere attività proposte da privati, associazioni o altri enti anche comprendenti il coinvolgimento degli alunni con disabilità, favorendone quindi l'inclusione e le capacità relazionali. Tali progetti, anche se non espressamente qualificabili come Pet Therapy ai sensi della citata delibera 1680/2015, nella scuola favoriscono comunque esperienze positive nella sensibilizzazione al corretto rapporto uomo-animale, come tra l'altro individuato nello spirito della sua iniziativa. Riassumendo quindi, in sintesi, l'impegno avviato sul tema: 1) abbiamo recepito in breve tempo le linee guida nazionali proprio per regolamentare il settore che vede sempre più l'interesse dei cittadini e che deve quindi essere svolto da personale qualificato in strutture adeguate, tutelando sia le persone che gli animali coinvolti; 2) le attività in essere hanno permesso di certificare il centro di riabilitazione equestre sito nel Comune di Nus, per cui facciamo parte anche noi delle Regioni che già applicano la Pet Therapy, e di certificare gli operatori che possono proporre di progettare le attività di Pet Therapy da svolgere nelle strutture; 3) l'Amministrazione regionale ha da sempre supportato i progetti sinora presentati, come testimonia la convenzione per il servizio di riabilitazione equestre succitato; 4) ad oggi non risultano pervenute agli uffici competenti altre proposte inerenti progetti di Pet Therapy, così come non sono pervenute segnalazioni di difficoltà operative da parte degli operatori del settore, ai quali ricordiamo sono demandate le presentazioni di iniziative progettuali, come tra l'altro avete più spesso proposto in termini di rapporto tra la pubblica Amministrazione e il terzo settore. É bene precisare inoltre che nell'attività di Pet Therapy a fini terapeutici devono rientrare specifici progetti in risposta a manifeste esigenze terapeutiche prescritte dagli specialisti; 5) sono in essere percorsi di sensibilizzazione anche all'interno delle scuole al corretto rapporto uomo-animale che, considerato il sempre più diffuso numero di animali presenti nelle famiglie, è assolutamente interessante. Rispetto a quanto richiesto nell'impegnativa, per quanto illustrato, confermiamo quindi il nostro impegno nelle attività avviate e la disponibilità a valutare eventuali altre iniziative sul tema da parte degli operatori di Pet Therapy sul territorio iscritti nell'elenco della 1680. Inoltre, l'Azienda USL è disponibile a valutare progetti specifici verificando preventivamente i requisiti strutturali, organizzativi e igienici necessari. Per questi motivi, e per quanto stiamo già facendo, l'impegnativa è nei fatti già applicata ed operativa e quindi anche il collega Ganis, nel rappresentare una sensibilità già applicata, dovrebbe valutare positivamente la possibilità di ritirare l'iniziativa; altrimenti, visto che stiamo già facendo quanto di fatto rappresentato, ci asterremo. Aggiungo sicuramente, rispetto all'indirizzo di quest'iniziativa, che esprime la sensibilità del caso da parte del Consiglio, e il suggerimento anche del collega Jordan rispetto a rinverdire quanto la 1680/2015 ha già messo a disposizione, è sicuramente una cosa positiva e di cui prendere atto."
47219,XVI,04/04/2024,ASSISTENZA SANITARIA E OSPEDALIERA,13,it,146.0,1973.0,M,LEGA VDA,8,3644,"Grazie Assessore per la risposta e anche collega Jordan per l'intervento. Ovvio che non condivido e non apprezzo, mi dispiace, la sua risposta. La mozione che ho portato in Consiglio ha anche una finalità, quella di mettere appunto in evidenza una professione riconosciuta a tutti gli effetti e valorizzare un ambito particolarmente complesso, quello sanitario, per far sì che anche la nostra regione sia al passo con i tempi, come succede nelle altre regioni d'Italia. Tra l'altro, tengo a precisarlo, la Pet Therapy viene praticata - come ha detto anche lei - da personale formato, con delle competenze riconosciute a livello sanitario nazionale, che rispecchiano appieno le linee guida e che gode anche in Valle d'Aosta l'approvazione dell'ordine dei veterinari valdostani e non mentula canis come direbbe il collega Manfrin. Terminato il mio disappunto e il mio più totale dispiacere, vorrei mettere a fattor comune alcune precisazioni: la Pet Therapy, come ha detto lei, Assessore, o che è stata sostituita col termine più appropriato di IAA (interventi assistiti con gli animali), è classificata in base a dei diversi ambiti di riferimento. Terapia assistita con gli animali (la TAA), l'educazione assistita con gli animali (EAA), e attività assistita con gli animali (la AAA), ma da chi sono classificati? Dall'Istituto Superiore di Sanità, che ne riconosce i benefici, le situazioni e i luoghi dove queste attività si possono svolgere; uno di questi è proprio l'ospedale, oltre che le strutture sanitarie, cosa che oggi, nella nostra regione, non è possibile. I benefici li abbiamo già evidenziati, ma poi c'è dell'altro; la conosco anch'io la delibera n. 1680 recante ""Linee guida nazionali per interventi assistiti con gli animali, IAA"", la DGR istituisce un albo regionale - lo sapevo, grazie Assessore -, con i soggetti accreditati, le modalità di riconoscimento delle strutture e degli operatori e dove possono essere svolti gli interventi, ospedali... cosa che non accade nella nostra regione. Poi farò i dovuti accertamenti, comunque negli ospedali non è possibile. Negli istituti scolastici sì, forse, case famiglie sì, private. Gli estremi per accogliere questa mozione ci sono tutti, a mio avviso manca la volontà, perché l'impegnativa si può modificare. Ora le faccio alcuni esempi di alcune regioni dove si pratica la Pet Therapy, una di queste è la Puglia. La USL di Foggia ha avviato nel 2015 il progetto benessere Pet Therapy, e a San Severo, Comune con 53 mila abitanti, nasce il centro di Pet Therapy, dimostrandosi efficace per favorire la cura, il benessere e la riabilitazione delle persone disabili. In tutti questi anni sono stati assistiti circa 600 utenti. In Toscana, presso l'ospedale pediatrico Meyer, sono presenti e lavorano in tutti i reparti, a Careggi gli amici pelosi entrano addirittura in rianimazione, qui da noi non possono neanche entrare nel posteggio. Progetti sperimentali sono stati adottati anche negli ambulatori pediatrici dell'ospedale Santa Chiara di Pisa. Per quanto riguarda le scuole, è vero, alcuni progetti sono stati fatti anche nella nostra regione. Quello che mi rattrista maggiormente è notare da parte sua una freddezza e indifferenza, come ha già dimostrato più volte, nei confronti di una terapia, come questa, di grande diffusione. A mio avviso, ripeto, manca una volontà politica nel votare questa mozione; peccato, perché rendere operativi questi progetti migliorerebbe la vita di molti cittadini valdostani, soprattutto nei confronti di quelli che soffrono e di chi ha delle difficoltà fisiche e psichiche. Per queste ragioni, come gruppo, porteremo al voto questa mozione."
47219,XVI,04/04/2024,ASSISTENZA SANITARIA E OSPEDALIERA,13,it,156.0,1976.0,F,PCP,10,1371,"Ringrazio il collega Ganis, che già in uno degli scorsi Consigli aveva affrontato questo tema, soprattutto degli animali di affezione, che sappiamo essere molto importanti, sia per quello che riguarda gli anziani, sia per quello che riguarda i disabili; e sappiamo tutti, almeno chi ha avuto a che fare con attività didattiche o attività di tipo socio-sanitario e socio-sanitario, che cosa voglia dire per le persone in difficoltà. Credo che questa mozione potesse essere benissimo emendata, perché ritengo che sia importante quanto posto dal collega in Consiglio, e soprattutto ritengo importante che vengano verificate quelle certificazioni di cui il collega ha parlato, perché purtroppo ci sono tante persone che si improvvisano, e sotto questo punto di vista queste persone che si improvvisano spesso fanno dei danni. Lo dico perché abbiamo posto il problema anche sugli infermieri, quindi a volte si hanno addirittura deroghe sugli infermieri senza dei veri e propri accertamenti, immaginiamoci per persone che possono in qualche modo entrare a contatto con disabili, anziani e malati, e non avere quindi quanto ha sottolineato il collega. Nonostante non ci convincesse l'impegnativa, perché secondo noi avrebbe dovuto essere posta in maniera diversa, proprio perché non è stata emendata, e riteniamo importante invece il tema posto dal Consigliere, noi la voteremo."
47219,XVI,04/04/2024,ASSISTENZA SANITARIA E OSPEDALIERA,13,it,110.0,1962.0,M,PA,12,2049,"La validità terapeutica della Pet Therapy è ormai ampiamente comprovata dal gran numero di studi scientifici che ne sottolineano l'importanza nell'ambito dei percorsi terapeutico-riabilitativi, educativi e ludico ricreativi, rivolti in particolare alle fasce più deboli della società, quali bambini, gli anziani, gli ammalati, le persone con disabilità. La indicano come pratica terapeutica di supporto ad altre forme di terapia tradizionale, da attuarsi per il trattamento dei disturbi della sfera fisica e neuromotoria, come pure della sfera mentale e psichica. Esprimo quindi il mio personale apprezzamento per il fatto che, in ragione di queste evidenze, anche la Valle d'Aosta abbia recepito l'accordo sancito in sede di Conferenza Stato-Regione in materia di interventi assistiti con gli animali, avviando di seguito il complesso percorso per adottare, nella loro interezza, le linee guida nazionali del 2015, mirate ad indirizzare e standardizzare questo tipo di attività, improntandole su rigorosi principi scientifici e regolamentandole al fine di tutelare sia le persone che gli animali coinvolti. Come l'Assessore ci ha ben spiegato, ad oggi gli interventi assistiti con animali sono una realtà anche nella nostra regione e dalle sue parole si evince anche che vi sia sia l'impegno che la disponibilità a continuare sul percorso già intrapreso, continuando a sostenere le attività già poste in essere e da valutare con attenzione i nuovi progetti relativi a questa tipologia di interventi. Venendo quindi all'impegno richiesto con questa mozione, credo che gli intendimenti espressi abbiano ampiamente dissipato eventuali dubbi sulle intenzioni per il futuro e fornito assolute certezze circa la volontà di predisporre ogni iniziativa utile ad introdurre gli interventi assistiti con animali in tutti quei contesti in cui possa risultare efficace al benessere delle persone, nel rispetto delle modalità indicate dalle linee guida nazionali e dalle tempistiche proprie dell'Assessorato competente. Il nostro voto quindi sarà di astensione."
47219,XVI,04/04/2024,ASSISTENZA SANITARIA E OSPEDALIERA,13,it,146.0,1973.0,M,LEGA VDA,14,294,"Sarò molto rapido. Volevo solo ringraziare la collega Guichardaz per aver chiarito alcune sottigliezze. Chi possiede i requisiti, deve poter lavorare e deve poter esercitare questa professione. È vero, questa mozione avrebbe potuto essere tranquillamente emendata, ma manca la volontà politica."
47219,XVI,04/04/2024,ASSISTENZA SANITARIA E OSPEDALIERA,13,it,201.0,1975.0,M,SA,16,4210,"Mi scuso, intervengo da Capogruppo dal tavolo, perché se scendo ai banchi poi non riesco a risalire. Naturalmente il gruppo della Stella Alpina si asterrà e il motivo per il quale si asterrà è legato al fatto che, indipendentemente dalle volontà politiche che sono state espresse, il collega Ganis, che giustamente si muove in maniera accalorata su questo tema e che già nella scorsa iniziativa che aveva presentato ci aveva tenuto a rappresentare il numero dei valdostani che sono proprietari di un animale d'affezione, giustamente con un atto di indirizzo di questo genere continua a far riferimento ad un mondo molto variegato. In un mondo così variegato ci saranno anche delle persone che avranno ascoltato il sottoscritto, in qualità di Assessore, il collega Di Marco, in qualità di persona interessata, che ha rappresentato determinate tematiche e che, a differenza del sottoscritto, è anche possessore di un animale, non ultimo il collega Jordan il quale, a sua volta, ha rappresentato, durante l'iniziativa, sempre parlando a quella parte di valdostani che sono possessori di un animale di affezione, sempre rappresentando il fatto che la delibera 1680 è del 2015, cioè dell'anno in cui sono uscite le linee guida di riferimento: tutti quanti noi abbiamo cercato di parlare a quei possessori di animali da affezione che hanno voglia di ascoltare, indipendentemente dalla parte politica che rappresenta questo tema, e inoltre da un punto di vista amministrativo abbiamo anche voluto rappresentare che quanto nell'iniziativa è indicato già lo si sta facendo. Rispetto anche al tema che la collega Guichardaz, che a sua volta fa politica e che giustamente da minoranza appoggia un atto di indirizzo della minoranza, quello che la collega Guichardaz ha voluto rappresentare, io l'ho letto nella risposta all'iniziativa di riferimento, dove ho fatto presente che, all'interno di questa deliberazione, c'è un albo nel quale coloro i quali hanno delle professioni, possono iscriversi. L'aspetto sul quale volutamente ho voluto richiamare politicamente ad un atto di responsabilità il collega Ganis - perché se c'è una volontà politica nell'astenersi sulle iniziative non emendate, c'è anche una volontà politica nel portare al voto un'iniziativa che, di fatto, evidenzia quanto già facciamo - perché una parte che il collega Ganis, avendo già preparato la risposta prima, non ha voluto assolutamente evidenziare... (intervento di un Consigliere fuori microfono) ...collega Ganis, lei ha portato una mozione, io capisco che le piacciano tanto le interrogazioni e le interpellanze che, di fatto, non prevedono replica da parte del Governo, però sulle mozioni la replica c'è e quindi, di conseguenza, siccome non sto dicendo nulla di sbagliato, faccio presente che durante la mia redarguita, mi sono permesso di far presente un semplice fatto, cioè che è assolutamente responsabilità e possibilità da parte degli operatori di settore il fatto di fare proposte all'Assessorato, e soprattutto all'Azienda USL, come è giusto che sia, perché chi studia, chi vuole fare una professione così importante e così normata, è assolutamente corretto che abbia la possibilità di proporsi e di migliorare i servizi resi. Tuttavia se c'è una deliberazione, e se questa deliberazione già incarna tutte le cose che voi avete chiesto, è perché di fatto la sensibilità in termini amministrativi già c'è, perché indipendentemente dal fatto che ci possa essere o meno freddezza su questo tema, da parte mia, più che altro, c'è chiarezza e non ci deve essere assolutamente tifo, perché è importante sia che, per quanto riguarda servizi così importanti, in termini socio-sanitari si facciano le cose per bene, sia che si richiami al fatto che chi governa segue degli atti che sono già stati approvati e che chiariscono in maniera assolutamente opportuna cosa deve essere fatto per un tema così importante per la comunità valdostana. Ecco il motivo per il quale noi ci asteniamo rispetto ad un'iniziativa che, nei fatti, è già amministrativamente e politicamente assolutamente superata, confidando nel fatto che chi ci ascolta, a sua volta, sia in grado di cogliere una differenza tra chi mantiene un approccio serio e chi, forse, tifa."
47219,XVI,04/04/2024,ASSISTENZA SANITARIA E OSPEDALIERA,13,it,146.0,1973.0,M,LEGA VDA,18,104,"Visto che l'assessore Marzi sostiene che io mi prepari le risposte a casa, posso rispondere, per favore?"
47219,XVI,04/04/2024,ASSISTENZA SANITARIA E OSPEDALIERA,13,it,146.0,1973.0,M,LEGA VDA,20,277,"È questo, mi faccia rispondere, sennò rispondo lo stesso anche con il microfono così. È vero, assessore Marzi, io mi preparo le risposte, ma a lei sono gli uffici a preparargliele. Io studio e mi preparo le risposte, lei invece no, lei legge quello che le preparano gli uffici."
47219,XVI,04/04/2024,ASSISTENZA SANITARIA E OSPEDALIERA,13,it,206.0,1966.0,F,PCP,22,500,"Per confermare la dichiarazione di voto ma per dire anche che, alla luce un po' di tutto quello che abbiamo sentito e che è stato rappresentato da una parte e dall'altra, quello che ci ripromettiamo di fare è anche una verifica sul fatto che tutti coloro che stanno effettuando delle attività di Pet Therapy abbiano i requisiti che sono stati stabiliti da quella delibera del 2015, perché vorremmo capire se è esattamente così o se c'è qualche cosa che invece ha bisogno di un'attenzione particolare."
47406,XVI,05/06/2024,BILANCIO E CONTABILITA' REGIONALE,6,it,185.0,1983.0,M,LEGA VDA,2,177,"Con quest'ordine del giorno, cominciamo l'analisi di quelli che sono stati e di quelli che sono i nostri suggerimenti. Il Presidente ha detto: ""a cui daremo risposte""; io spero,"
47406,XVI,05/06/2024,BILANCIO E CONTABILITA' REGIONALE,6,it,201.0,1975.0,M,SA,5,3354,"Il tema, che tra l'altro è anche oggetto di una successiva iniziativa consiliare, ci consentirà di entrare maggiormente nel dettaglio. La riorganizzazione territoriale in atto riguarda quindi l'assistenza infermieristica, quella che lei cita in quest'ordine del giorno, che comprende sia la presenza nelle strutture residenziali e semi-residenziali, sia le attività svolte nell'ambito dell'assistenza domiciliare integrata. Stiamo quindi parlando di sanità territoriale, quindi in capo alle Unité. La riorganizzazione consiste nella rimodulazione della presenza infermieristica affinché questa risponda ai bisogni effettivi degli assistiti e questa rimodulazione continua a garantire il contributo degli infermieri sia nelle strutture che nelle case delle persone all'interno delle comunità. In generale, quindi, è stata rimodulata la presenza nelle strutture delle Unité nei casi in cui tale presenza andava oltre alle effettive necessità. Questo ha permesso di potenziare l'attività degli infermieri sul territorio per l'assistenza a domicilio, garantendo una copertura giornaliera su turni più ampi. Grazie a tale potenziamento, si è altresì garantito che, quando è necessario, gli infermieri del territorio possono recarsi presso le micro comunità che ne hanno l'esigenza anche fuori dagli ordinari turni svolti in struttura. La riorganizzazione complessiva dei servizi del territorio, cosa che è già in corso, rende quindi evidente come in realtà le valorizzazioni e l'integrazione delle risorse sul territorio vadano nel senso di superare la visione puntuale che si limiti alle singole strutture. Il nuovo modello organizzativo, che comprende le strutture intermedie sul territorio, è volto quindi ad una migliore presa in carico della persona, sia che la stessa sia ospitata presso una struttura, sia che essa sia assistita a domicilio presso la propria abitazione. Fra le altre cose, ma nel caso specifico non aveva avuto la risonanza politica che lei vuole dare a questo tema, ciò è già in corso su tutta una serie di strutture presenti sul territorio all'interno di tutta quanta la vallata. Per questo motivo le chiediamo di ritirare l'iniziativa, altrimenti ci asterremo. È però importante, viste le premesse che lei ha voluto dare, in quanto primo presentatore di un ordine del giorno, che sia chiarito un fatto: l'ordine del giorno, anche volendo, non avrebbe potuto in nessuna maniera essere approvato, prima di tutto perché naturalmente viene rappresentata una necessità di natura finanziaria quando le ho appena finito di rappresentare che non soltanto non ci sono problemi di natura finanziaria in questa riorganizzazione, ma che addirittura è una riorganizzazione volta ad ampliare la presenza sul territorio della medicina territoriale. In secondo luogo, come avremo poi modo di discutere all'interno di un'iniziativa che lei ha voluto rappresentare, c'è anche tutta la possibilità di rappresentare... - e tra l'altro grazie alle sue iniziative lo stiamo già facendo, - perché stiamo ricevendo, sia il sottoscritto che l'Azienda unica sanitaria locale, i sindacati piuttosto che i parenti delle persone nelle strutture. Da questo punto di vista, le siamo grati per darci la possibilità di ampliare la possibilità di spiegare delle azioni che sono in corso sul territorio senza alcuna forma di critica ma, anzi, di promozione, da tempo."
47406,XVI,05/06/2024,BILANCIO E CONTABILITA' REGIONALE,6,it,156.0,1976.0,F,PCP,7,1176,"Ringrazio il collega Manfrin per aver depositato quest'iniziativa e per aver fatto luce su una problematica che anche noi nel tempo abbiamo affrontato. Quello che ci ha lasciato perplessi sono alcune dichiarazioni apparse sui giornali nei giorni scorsi in cui si evidenziava - ma poi forse nella risposta all'interpellanza che ci sarà nel corso del Consiglio capiremo meglio se è stato un errore o se effettivamente era quanto voleva rappresentare l'Azienda - che la preparazione delle terapie rimane in capo agli infermieri, mentre il supporto nell'assunzione dei farmaci sarà garantito ed esteso dalla cura del personale OSS. Questo lo ritengo un fatto piuttosto grave, nel senso che non so chi di noi assumerebbe un farmaco magari diluito o tritato ore prima senza l'ausilio infermieristico che, oltretutto, è previsto anche dai codici deontologici dei vari Ordini. Quindi sotto questo punto di vista spero ci sia stato un errore nella trascrizione di alcune dichiarazioni e che venga in qualche modo fatta luce, come ha annunciato l'Assessore, non rispondendo attualmente ma rispondendo immagino nella prossima interpellanza. Noi sosterremo quindi quest'ordine del giorno."
47406,XVI,05/06/2024,BILANCIO E CONTABILITA' REGIONALE,6,it,185.0,1983.0,M,LEGA VDA,9,4286,"Grazie Assessore per la sua risposta, perché devo dire che io rimango sempre affascinato, spesso ci riesce, questa volta non ci è riuscito, ma diciamo che lei spesso si produce in queste operazioni di arrampicata sugli specchi. Devo davvero comunque renderle atto, perché io quello che lei ha detto qui lo riporterò in maniera fedele; soprattutto alle famiglie delle persone che hanno degli anziani all'interno delle strutture, dirò loro che non è un volgarissimo taglio dell'assistenza infermieristica, dirò loro che è un termine molto più flautato, molto più orecchiabile, è una rimodulazione. Sentite come suona bene: rimodulazione. Non tagliamo niente, rimoduliamo, quindi rimodulando, ovviamente il risultato è lo stesso ma la parola è più bella. Io ho l'abitudine di approfondire le questioni che sollevo e, come lei ha ventilato nella sua risposta, saprà, visto che ha proprio evocato i sindacati, guarda caso, che i sindacati non erano particolarmente felici. Lei dice - e ci ha spiegato e questo lo riporterò molto volentieri - che questa rimodulazione porterà ad una migliore presa in carico della struttura: quindi tu prima avevi sei ore di assistenza sanitaria nella struttura, il contratto prevede che ci siano sei ore di servizio sanitario nella struttura, vengono tagliate tre ore e il servizio sarà migliore. Credo che sia un'operazione matematica perfetta, ineccepibile. Allora se vuole che ci prendiamo in giro, Assessore, ci possiamo anche star qua a prendere in giro; se vogliamo raccontarcela qua e provare ad utilizzare una serie di termini flautati, lo possiamo fare; purtroppo, nell'economia delle cose, quando noi modifichiamo uno degli addendi, il risultato cambia, ce lo insegnano le basilari regole della matematica. Il fatto quindi che voi diciate che quel servizio era eccessivo, che sono stati tolti i servizi eccessivi, queste sono state le dichiarazioni della massima autorità in capo alla USL, ""Qui c'era un servizio eccessivo e quindi è stato tagliato"". Perché? ""Perché così poi dopo diamo sul territorio"". Allora vede, Assessore, lei dice che quest'ordine del giorno non è realizzabile; io le leggo in maniera molto semplice l'impegno. Io non ho detto che la USL deve farsi carico dell'assistenza sanitaria, io dico e noi diciamo semplicemente che se deve essere garantito un servizio di sei ore, come per esempio è in alcune strutture, c'è scritto anche sul sito, gliel'ho riportato nell'interrogazione; sul sito c'è scritto che è garantita un'assistenza sanitaria di sei ore in quella struttura, vuol dire che in quella struttura ci devono essere sei ore. Le parlo per esempio del Comune di Aosta, lei lo saprà bene, ci sono strutture che devono garantire per contratto 6 ore. Allora, se voi togliete tre ore di servizio, posso capire, non avete il personale, dovete coprire altro, va tutto bene, ma non si può dire che quelle ore erano in più se c'è scritto nel contratto, prima cosa. Seconda cosa: se le togliete, qualcun altro le deve garantire. Dice che non deve essere la USL? Sarà forse l'Unité? Sarà forse l'azienda privata che gestisce la struttura? Benissimo, ma qualcuno le deve garantire, perché in questa maniera ve ne state lavando le mani e il problema lo subiranno i genitori e gli utenti della struttura, oltre che i lavoratori che si caricheranno di problemi ulteriori. La collega Guichardaz quindi ha centrato il punto, anche sulla questione della somministrazione dei farmaci. Io spero, Dio non voglia che accada, ma se dovesse accadere qualcosa perché una OSS ha somministrato una terapia e qualcuno sta male, e poi c'è anche un processo a carico di quel qualcuno, io temo che verranno a bussare alla porta di qualcuno. Io l'ho già detto già in tempi non sospetti, già su altre questioni, che c'è anche la questione di responsabilità, qui c'è una questione che poniamo all'attenzione dell'Aula e chiediamo di ripristinare le condizioni esistenti prima della riduzione della stessa nelle strutture per anziani. Non ci importa come, con chi, la USL, la struttura privata, l'azienda che se ne occupa, chi sia, sia, se quel servizio è garantito, deve essere garantito. Noi ovviamente non ritiriamo l'ordine del giorno e lo porteremo al voto e chi non lo voterà si prenderà la responsabilità, non potrà dire che non lo sapeva. Basta."
47406,XVI,05/06/2024,BILANCIO E CONTABILITA' REGIONALE,6,it,261.0,1964.0,M,GM,11,965,"Voterò, voteremo quest'ordine del giorno. Il problema l'ha centrato il collega Manfrin, stando al numero di personale che la Regione Valle d'Aosta e la USL riesce a formare. Purtroppo noi continuiamo ad incrementare il numero di strutture ma non incrementiamo il numero di personale, quindi andremo forzatamente incontro a dei servizi gestiti da privati. E questa probabilmente è la scelta politica che è stata fatta, che si vuole, è la gestione da parte di privati di una componente importante della nostra sanità. La sfida è quella di capire se saranno mantenuti gli stessi livelli di assistenza e se, vista la rimodulazione, è aumentato nel frattempo il numero di infermieri di famiglia, per esempio, che riguarda sempre il territorio. Non abbiamo avuto risposte in tal senso, ad oggi, né politiche, sulla privatizzazione di parte della sanità riguardo alla sinistra, né su quello che è l'andamento della riorganizzazione sanitaria. Speriamo di averle in futuro."
47406,XVI,05/06/2024,BILANCIO E CONTABILITA' REGIONALE,6,it,55.0,1978.0,M,RV,13,2116,"Quest'ordine del giorno, dal titolo ""Interventi d'investimento nel tratto della strada statale 26 e strada regionale n. 6"" prende, come punto di riferimento, i contenuti dei disegni di legge 143 e 144. Ci riferiamo, in modo particolare, al capo VIII del disegno di legge 144, dove sono previsti interventi di investimento in materia di trasporti, viabilità, infrastrutture stradali e immobili di proprietà regionale. Tenendo conto che all'articolo 46 di questo capo è previsto per l'anno 2024 il finanziamento per la realizzazione di rotatorie lungo la statale 26 nei Comuni di Saint-Pierre, Sarre, Pont-Saint-Martin per una spesa di 2 milioni e 400 mila euro. Richiamiamo l'interpellanza n. 3327, avente come oggetto ""Inserimento del tratto di strada statale 26 in corrispondenza dell'accesso alla strada regionale 6, tra gli interventi di riqualificazione programmati come prioritari"", e la risposta fornitaci dall'Assessore competente, in modo particolare dove è stato ribadito che l'accesso alla strada regionale 6 di Champdepraz comunque rimane attenzionato da parte dell'Amministrazione regionale . Rimarchiamo inoltre che, sempre nella risposta all'interpellanza, è stato anche ribadito che Anas è sempre a disposizione per un utile confronto per quanto concerne la pianificazione e l'individuazione degli interventi prioritari. Tenendo quindi conto che lungo la strada statale 26 vi sono tra gli interventi prioritari delle situazioni sicuramente più semplici da risolvere a livello progettuale ed operativo, ed altre più complesse da gestire, ma in entrambi i casi si tratta comunque di situazioni che andrebbero risolte per garantire migliori condizioni di sicurezza stradale a 360 gradi, quindi il Consiglio regionale impegna il Governo regionale a prevedere come una delle priorità da inserire nella prossima definizione o negli aggiornamenti degli accordi di programmazione con Anas la realizzazione di un intervento di miglioramento di intersezione stradale tra la strada statale 26 e la strada regionale 6 con l'obiettivo di migliorare le condizioni di sicurezza dell'incrocio con la viabilità locale."
47406,XVI,05/06/2024,BILANCIO E CONTABILITA' REGIONALE,6,it,281.0,1976.0,M,UV,15,3141,"Nella sua iniziativa il collega Brunod cita tra l'altro l'articolo 46 sulle tre rotonde di Saint-Pierre, Sarre e Pont-Saint-Martin, che sono tre rotonde che verranno realizzate in quella che è definita una tratta urbana: quindi, strada statale 26 ma tratta urbana, quindi di competenza regionale e in accordo con i Comuni, e ovviamente anche in accordo con Anas, che però è competente per quanto riguarda le tratte non urbane. Questo, per definire un po' la differenza, come quando parliamo anche di altri tratti all'interno dell'area urbana dove Regione e Comune intervengono. Per quanto concerne l'intervento da lei citato sulla strada statale 26 e la strada regionale 6, si tratta quindi di un tratto non urbano, di competenza Anas, che già abbiamo trattato e che è stato anche oggetto di un recente confronto, al fine di migliorare la condizione di sicurezza dell'incrocio con la viabilità locale. Possiamo ribadire che detto incrocio è stato oggetto nel recentissimo passato di sopralluoghi e incontri tra Amministrazione regionale, i rappresentanti dei Comuni e i rappresentanti di Anas, proprio finalizzati ad una valutazione di possibili interventi di miglioramento di quella che è l'intersezione stradale. Ricordiamo, come già abbiamo fatto, che è un tratto - ma lo conosce bene - compreso tra la Dora Baltea ed un importante fronte roccioso, in un sito dove sono presenti anche numerose testimonianze storiche. Pertanto, non risulta possibile prevedere l'inserimento di una rotatoria per un miglioramento dell'incrocio stesso. Non è possibile prevedere una rotatoria, ma è sicuramente possibile andare a migliorare quella che è una situazione che, siamo d'accordo con lei, è sicuramente pericolosa. Ribadiamo quindi che rimane altamente attenzionato dall'Amministrazione regionale e anche dalle strutture di Anas. Proprio il 16 maggio siamo stati a Roma in un confronto (per espressa richiesta di Anas non ha fatto seguito un comunicato stampa), proprio dove si è trattato di quello che è il nuovo finanziamento di 9 milioni, che va a sommarsi a quello dei 5 milioni rimanente del finanziamento precedente, che è stato oggetto anche di un articolo recente di una testata online dove appunto l'attenzione era riposta proprio sugli interventi da fare con queste risorse. Con i 5 milioni le tre rotonde già in programma precedentemente, quindi Verrayes, Morgex e Saint-Vincent, località Fera, ecco che si è discusso sulla programmazione di questi 9 milioni, tra alcune rotatorie che il giornale riportava, ma del quale tratteremo poi nuovamente, ecco che abbiamo ribadito quello che siamo qui a comunicare e che abbiamo già comunicato, quindi l'importanza anche di quest'intervento alla deviazione di Champdepraz. Questo è un qualcosa di cui ci eravamo presi l'impegno, che abbiamo ribadito, e che sicuramente continueremo ad attenzionare nei nostri confronti con Anas, ma sicuramente portando anche degli aggiornamenti, sperando appunto che l'attenzione poi si concretizzi in un intervento. Pertanto, detto ciò, io la inviterei a ritirare l'ordine del giorno; in alternativa ci asterremo in quanto è un'azione che già stiamo facendo."
47406,XVI,05/06/2024,BILANCIO E CONTABILITA' REGIONALE,6,it,11.0,1955.0,M,FI,17,2062,"Assessore, su questo tema, quello delle rotonde, lei continua a dirci: ""Stiamo valutando, valuteremo, prenderemo atto, cercheremo di fare"" e quell'articolo di cui lei ha parlato e che io ho in qualche modo richiamato in un'interrogazione a risposta immediata, che probabilmente discuteremo nel prossimo Consiglio, è davvero aberrante, perché lei parla di nuove rotonde, ma qui c'è tutto un insieme di rotonde, sono cinquanta rotonde che sono il piano aggiornato al 10 settembre 2014. Ci sono alcune rotonde che sono state realizzate in tempi in cui i rapporti dell'Amministrazione con l'Anas erano molto fitti e produttivi, e adesso siamo in attesa di progettazioni di tutto un percorso di rotonde, ma poi gliele elenco perché adesso stiamo parlando di un ordine del giorno di Rassemblement Valdôtain che noi sicuramente voteremo. Qui dobbiamo, una volta per tutte, definire quali sono le priorità rispetto ai rapporti con Anas, è inutile che continuate a vedervi, prima un Assessore, poi l'altro, poi l'altro ancora, e alla fine non portate a casa dei risultati. Perché dire che ci sono 9 milioni e poi 5 di avanzo, significa evidentemente che ci sono risorse ma non ci sono progettazioni pronte, quindi anche queste cose quando le vedremo? Quando le vedremo? Ci chiediamo. Sono passati 4 anni e sono 4 anni che incalziamo su questi percorsi, e parlo soprattutto per quanto ci riguarda e per effetto del fatto che il problema della sicurezza tra Quart uscita autostrada e Aosta è un problema molto, ma molto serio. Su questo tema l'altra volta ci avete bocciato la mozione dicendo che vi sareste impegnati a fare un incontro ed un confronto: ma facciamolo, noi vogliamo andare nella direzione di darvi un po' di vitalità e portare a casa dei risultati, ma non dei risultati di progettazione che non arriveranno mai, dei risultati di interventi sui tratti di strada che sono pericolosi, sempre di più, soprattutto adesso in assenza della ferrovia. Ecco perché siamo in ritardo. Noi voteremo quindi con convinzione quest'ordine del giorno presentato dai colleghi."
47406,XVI,05/06/2024,BILANCIO E CONTABILITA' REGIONALE,6,it,261.0,1964.0,M,GM,19,770,"Colleghi, non voglio provocare, ma chi ha letto i giornali di oggi, il problema odierno con Anas è la chiusura della strada statale, e bene hanno fatto i colleghi che hanno chiesto di convocare i nostri rappresentanti in seno a SAV per valutare le alternative; forse bisogna convocare anche Anas ma con una certa urgenza. E questa è attività politica. Oggi non ne abbiamo parlato, ma guai se la statale viene chiusa e SAV non ci dà la risposta che possiamo passare in autostrada gratuitamente. Questo è il problema di oggi, poi arriveranno le rotonde, come giustamente hanno detto i colleghi, ma qua ci lamentiamo del Parco del Gran Paradiso, ci lamentiamo giustamente di tante cose, ma non abbiamo parlato della chiusura della statale. Voteremo quest'ordine del giorno."
47406,XVI,05/06/2024,BILANCIO E CONTABILITA' REGIONALE,6,it,55.0,1978.0,M,RV,21,1733,"Ringrazio anche i colleghi che sono intervenuti sul tema, a dimostrazione che quest'argomento degli interventi sulle strade e la relativa sicurezza credo che tutti in quest'Aula lo condividiamo, perché sappiamo quanto sia delicato e, allo stesso tempo, ci va molta attenzione su questi aspetti e su queste tematiche. Volevo solo ribadire un concetto: nell'impegnativa ho parlato, proprio a livello di linguaggio tecnico, e ho ripreso quanto è stato detto dall'Assessore durante la risposta nel mese di febbraio, dove non si parla più di richiesta di rotatorie, viste le problematiche ripetute per più volte nelle iniziative, ma di un intervento di miglioramento di intersezione stradale in quel punto lì. Anche noi siamo ben consapevoli che la rotatoria sia difficile da progettare e da eseguire, stiamo chiedendo un intervento diverso, ma con l'obiettivo di risolvere, finalmente, dopo tanti anni che si parla di attenzione a questo punto, e sicuramente ce ne saranno anche altri lungo la strada della nostra regione. Qua ci stiamo focalizzando su un punto particolare, che purtroppo negli anni ha avuto diverse criticità, quindi ci siamo ritornati oggi su quest'argomento su cui ci saremmo aspettati più che l'attenzione, una concreta attenzione, ma per quanto riguarda una tempistica, cioè ci saremmo aspettati una risposta dove ci diceva: ""Sì, nei prossimi finanziamenti sicuramente ci sarà come priorità quest'intervento"". Ecco, questo noi ci saremmo aspettati, quindi ben venga sapere che ci saranno ulteriori risorse a disposizione, ma ci ha lasciato un po' perplessi questo discorso che sarà di nuovo attenzionato l'intervento. A fronte quindi di queste nostre considerazioni, portiamo ugualmente al voto l'ordine del giorno."
47406,XVI,05/06/2024,BILANCIO E CONTABILITA' REGIONALE,6,it,261.0,1964.0,M,GM,23,1695,"Parliamo di investimenti nel settore dello sport, di pista di skiroll, riprendendo l'argomento trattato con un'interpellanza nel Consiglio scorso. Avevamo preso atto della risposta dell'Assessore e della sua disponibilità ad approfondire l'argomento, e l'occasione dell'assestamento di bilancio ci permette di ritornare, dal punto di vista politico, con un ordine del giorno, sulla questione, per cercare di impegnare il Governo regionale a valutare l'opportunità di realizzare una pista di skiroll nell'Alta Valle, nell'area di territorio compresa tra Aosta e Courmayeur, in vista dei prossimi impegni amministrativi, quale il bilancio di previsione. Pare quasi superfluo ricordare che, in quest'area, insiste l'attività di almeno otto sci club, tanti ragazzi, e che attualmente è preferibile, se non vietato, utilizzare gli skiroll sulle strade regionali e statali, quindi si devono utilizzare apposite piste e le piste devono rispondere a dei requisiti tecnici ben precisi, fissati dalla Federazione di competenza, e, se si vogliono allenare i nostri atleti, dobbiamo fornirli di strutture. La pista di skiroll ha una potenzialità turistica, oltre che sportiva, e inoltre - permettetemi di dirlo - evita tanti spostamenti per le famiglie, per gli sci club, lungo l'asse centrale della Valle che, come abbiamo potuto appena ascoltare, è già congestionato dai lavori in corso, dai blocchi del trasporto ferroviario e degli alti costi autostradali. Ne va anche dell'immagine della Valle d'Aosta in termini sportivi, in termini di regione di montagna. Quindi, ci rivolgiamo al Governo regionale, ed in particolar modo all'Assessore dello sport, per sapere quali sono le sue valutazioni in merito."
47406,XVI,05/06/2024,BILANCIO E CONTABILITA' REGIONALE,6,it,152.0,1962.0,M,UV,25,2123,"Come ha evidenziato lei, torniamo su una iniziativa ispettiva alla quale avevo risposto nello scorso Consiglio; devo dirle che, nel ripetere quello che avevo risposto la volta precedente, al di là dell'iniziativa che darebbe risposta a tutta una serie di sci club, oltre che ovviamente al Centro Sportivo Esercito, ho precisato che, al momento, nessuna istanza di riconoscimento d'interesse regionale per una pista di skiroll da realizzare nell'area tra Aosta e Courmayeur è pervenuta all'Amministrazione regionale, e non risultano iniziative in tal senso nemmeno a livello informale da parte di Enti locali, associazioni sportive o altri soggetti. Le dissi anche che ""Tenuto conto dell'importanza dal punto di vista sportivo, mi attiverò per verificare le reali esigenze e valutare la possibilità di un intervento in tal senso"". Lei ovviamente non mi ha dato tempo per fare queste verifiche perché ci ha proposto un ordine del giorno a tambour battant , quindi per ribadire quello che le avevo detto nella risposta, le proporrei, proprio perché non ci sono al momento situazioni concrete, di modificare l'impegnativa dell'ordine del giorno con questa dicitura: ""Il Consiglio impegna la Giunta regionale ad effettuare i necessari confronti con le Amministrazioni comunali e tutti i portatori d'interesse, al fine di verificare l'interesse reale e concreto alla costruzione di una pista di skiroll nell'area di territorio compresa tra Aosta e Courmayeur, e procedere, in caso positivo, alla predisposizione degli atti finalizzati al riconoscimento della stessa, ai sensi della legge regionale 16/2007, quale opera sportiva d'interesse regionale ed al successivo finanziamento dell'opera"". Questo perché, ovviamente, bisognerà capire qual è l'interesse, in quale zona ci potrà essere la disponibilità da parte degli Enti locali di mettere a disposizione delle aree ovviamente destinate a questo scopo dai piani regolatori e, se tutto questo si concretizzerà, la disponibilità dell'Amministrazione è di sostenere l'opera, ovviamente previa valutazione della Commissione, ai sensi dell'articolo 3 della legge regionale 16/2007."
47406,XVI,05/06/2024,BILANCIO E CONTABILITA' REGIONALE,6,it,55.0,1978.0,M,RV,27,1526,"Su quest'argomento, cui anche noi teniamo in modo particolare, ringrazio il proponente e ringrazio soprattutto la parte di Governo, cioè l'Assessore competente, che ha dimostrato attenzione a questo tema; un tema sul quale diverse volte siamo tornati e credo che, con l'approvazione di quest'ordine del giorno, si vada a completare quell'offerta a livello sportivo e tecnico per quanto riguarda le piste di skiroll; alcune piste sono già presenti ad oggi, alcune sono in fase di progettazione e successiva realizzazione. Nonostante la Valle d'Aosta sia un territorio piccolo, però sappiamo che la sua complessità, con le nostre vallate, col suo territorio anche a volte difficoltoso, anche 20-30 chilometri di spostamento sono molto impegnativi e quindi sicuramente questa è una necessità e, per quanto riguarda gli atleti e gli sportivi, vi sarà grande attenzione. Positivo anche il discorso di avviare un confronto con i Comuni, con le associazioni, con gli sci club per arrivare a questo traguardo, e, non ultimo, c'è il discorso della sicurezza sportiva e sulle strade che è un aspetto molto importante: da anni vi è questa problematica, sia per quanto riguarda il ciclismo, e ancora più per quanto riguarda lo skiroll, quindi credo che questo sia un segnale di ancor più attenzione al mondo sportivo, agli atleti di alto livello, ai semplici appassionati. Noi quindi speriamo che prossimamente si arrivi a completare, anche con questa nuova pista di skiroll, un altro tassello importante per il mondo sportivo valdostano."
47406,XVI,05/06/2024,BILANCIO E CONTABILITA' REGIONALE,6,it,261.0,1964.0,M,GM,29,636,"Solo per esprimere l'apprezzamento rispetto a quanto affermato dall'Assessore e, senza polemica, puntualizzare quanto lei già conosce, che è il nostro punto di vista, vale a dire che dobbiamo fornire opportunità, quindi alcune volte liberamente scegliere di costruire o mettere a disposizione una struttura sportiva, perché in questo caso parliamo di struttura sportiva, addirittura in alcuni casi parlando di stadio, al servizio della collettività perché l'obiettivo politico è incrementare uno sport all'aria aperta, che è una delle caratteristiche del nostro territorio. Grazie quindi per l'accettazione e per l'emendamento proposto."
47406,XVI,05/06/2024,BILANCIO E CONTABILITA' REGIONALE,6,it,156.0,1976.0,F,PCP,31,2859,"Torniamo su un tema che ha affrontato, da un certo punto di vista, il consigliere Manfrin, prima, rispetto alle strutture residenziali territoriali. Nell'assestamento abbiamo visto l'incremento delle risorse per l'adeguamento tecnologico, i problemi però principalmente sono legati - come è stato detto prima - ad una carenza di personale, quindi a rimodulazioni che lasciano alquanto perplessi; dall'altra parte, sappiamo che la carenza del personale riguarda anche il settore e il personale riferito alle OSS (Operatrici socio-sanitarie). Nel gennaio del 2023, con la legge regionale n. 1, era stata prevista la possibilità di assunzione senza il preventivo accertamento della conoscenza della lingua francese, questo per il personale della dirigenza medica veterinaria e sanitaria e per i direttori generale, amministrativo e sanitario della USL. Abbiamo letto la deliberazione di Giunta 1108 del 2 ottobre 2023, riferita invece all'ulteriore autorizzazione temporanea agli enti gestori dei servizi socio-assistenziali residenziali e semi-residenziali a favore delle persone anziane a reclutare personale OSS necessario a garantire i servizi in deroga alla precedente DGR 265, e, all'interno della delibera, abbiamo letto, con interesse, la nota del Consiglio permanente degli Enti locali, datata 29 agosto 2023 che, fra le varie criticità rispetto al personale di queste strutture, evidenziava che i percorsi formativi di base per le OSS non risultano sufficienti a soddisfare il fabbisogno degli Enti gestori dei servizi e, nell'ambito delle procedure concorsuali, bandite dagli Enti locali, le difficoltà dei candidati a superare la prova di accertamento della conoscenza della lingua francese determinano sicuramente un'ulteriore riduzione del numero di operatori impiegabili. Nella stessa delibera, viene riferito che l'Azienda USL ha bandito nel mese di febbraio scorso un concorso per l'assunzione a tempo indeterminato di 75 OSS con la deroga prevista per l'accertamento della lingua francese di cui all'articolo 2; viene evidenziato che gli effetti della particolare disciplina temporanea e sperimentale, introdotti dalla regola in merito alla procedura della lingua francese, non sono al momento prevedibili per le strutture di cui stiamo parlando, e viene proposto, pertanto, nelle more della valutazione dell'eventuale revisione della disciplina temporanea di accertamento della lingua francese, anche per il personale OSS. Da questa delibera quindi si evince, in qualche modo, che la Giunta sta facendo delle valutazioni in tal senso. Quello che con quest'ordine del giorno noi vogliamo chiedere ed impegnare è che la Giunta regionale vada a prevedere, con urgenza, la revisione della disciplina temporanea di accertamento della lingua francese anche per il personale OSS, proprio come dichiarato all'interno di questa deliberazione di Giunta."
47406,XVI,05/06/2024,BILANCIO E CONTABILITA' REGIONALE,6,it,201.0,1975.0,M,SA,33,3107,"Da un punto di vista politico, visto anche il tenore che spesso viene dato di carattere politico a questo tipo di iniziative, è utile ricordare che identico ordine del giorno è stato rappresentato dal gruppo Lega in discussione del DEFR (Documento di economia e finanza regionale) a novembre del 2023. Quindi, di conseguenza, come rappresentato, noi rimandiamo assolutamente al mittente questo tipo di iniziative che, oltre a dare delle connotazioni puntuali - lo stesso è valso per l'ordine del giorno precedente - in realtà tendono soprattutto a dare la possibilità a qualcuno di poter rappresentare cose quando si hanno dei mal di pancia; in realtà, secondo me, non aiuta a risolvere i problemi, perché piuttosto un senso comunitario comune aiuta a risolvere i problemi. In termini amministrativi, invece, è importante ricordare - visto che l'ha fatto lei rispetto alle iniziative - che per agevolare il reperimento di professionalità adeguate - perché lei ha citato in maniera chirurgica soltanto alcune iniziative date - sotto il profilo quantitativo e qualitativo in ambito sanitario e socio-assistenziale siamo intervenuti anche attraverso lo strumento legislativo, in particolare con la legge 1/2003. Per assicurare i servizi assistenziali per gli anziani, la Giunta ha autorizzato deroghe - come lei ha richiamato - consentite agli Enti locali dal 2020 ad oggi per attenuare la carenza di personale in possesso della qualifica di OSS. A tale proposito, informiamo inoltre che nello scorso mese di maggio ventinove persone hanno acquisito la qualifica di OSS (di operatore socio-sanitario) e ben altre venticinque sono corsiste e sosterranno l'esame entro la fine del corrente anno. Perché naturalmente questi sono i percorsi che possiamo mettere in atto e che stiamo mettendo in atto per far fronte ad un problema che ha connotazioni, limitiamoci a dire nazionali, ma in realtà che travalicano l'Italia in ambito sanitario. Si tratta di un dato incoraggiante, sorretti in prospettiva dal fatto che nel prossimo triennio abbiamo previsto l'avvio e la conclusione di quattro corsi formativi, finanziati dal Fondo sociale europeo, per un numero importante che è variabile tra altri cento e centoventi operatori socio-sanitari. Come richiamato nell'iniziativa di novembre e in altra iniziativa da voi rappresentata, ad oggi non è possibile, per il personale assimilabile al comparto regionale, introdurre un automatismo in analogia a quanto previsto per il personale dell'Azienda USL, ai sensi dell'articolo 2 della legge regionale 1/2023. Per tali motivi, e dando atto dell'impegno che abbiamo già concretizzato con l'assunzione di atti deliberativi anche in risposta alle esigenze del territorio, pur comprendendo e condividendo nei fatti (perché è il motivo per il quale ho cercato di dire cosa stiamo cercando di fare in parallelo) quelle che sono le preoccupazioni espresse dal gruppo che presenta quest'ordine del giorno, chiediamo naturalmente di ritirarlo, altrimenti - come abbiamo già fatto in precedenza - continueremo ad astenerci e a cercare di risolvere i problemi con strumenti adeguati."
47406,XVI,05/06/2024,BILANCIO E CONTABILITA' REGIONALE,6,it,11.0,1955.0,M,FI,35,1083,"Giusto per dire che noi voteremo quest'ordine del giorno che le colleghe hanno presentato. Abbiamo dibattuto a lungo rispetto al ruolo degli operatori socio-sanitari all'interno del sistema sanitario valdostano. Le abbiamo mortificate senza far avere loro l'indennità sanitaria, eppure sono state alla stessa stregua delle infermiere, magari con capacità diverse, ma sono state alla stessa stregua, nel momento del Covid e a seguire. Hanno chiesto in Pronto Soccorso di fare le dodici ore, come sono state autorizzate le infermiere; quindi le infermiere fanno le dodici ore, le OSS ancora non fanno le dodici ore, quindi ad un certo punto del turno si cambia: non c'è più la OSS che era in Pronto Soccorso con l'infermiera, il medico che si prestava all'assistenza di un paziente, ma, fermi tutti, bisogna cambiare, arriva la nuova OSS. È un'incongruenza anche dal punto di vista organizzativo, ma vogliamo dare un po' di disponibilità a questo settore? Noi votiamo quindi con convinzione questo vostro ordine del giorno e ribadiamo questi concetti, che sono davvero incomprensibili."
47406,XVI,05/06/2024,BILANCIO E CONTABILITA' REGIONALE,6,it,185.0,1983.0,M,LEGA VDA,37,4190,"É particolarmente difficile intervenire in questo momento nel quale sostanzialmente l'assessore Marzi, non me ne voglia, spoilera una modalità che lui ha di affrontare le questioni (immagino gli ordini del giorno odierni, immagino magari anche in futuro), che ricalca un po' l'atteggiamento generale della maggioranza: l'abbiamo visto, lo stiamo già facendo, stanno già facendo tutto; mancano un sacco di cose, però si stanno anche facendo nel frattempo, perché è giusto così; vengono sollevati dei punti, ma si stanno già tutti facendo. Il quando diventa però l'elemento essenziale. Ora, in occasione della discussione del bilancio, abbiamo evidenziato la necessità, portando quelli che erano i dati, sui numeri effettivi di servizio, di presenza, sia dei medici che degli infermieri che degli OSS e, incredibilmente (perché io, sinceramente, se non avessi avuto i numeri davanti non me lo sarei mai aspettato, un risultato di questo tipo), le tabelle dicevano che a fronte di una rilevazione dal 2021 al 2023 i medici che erano una buona percentuale, adesso non mi ricordo i numeri precisi, ma mi pare indicativamente 500 in servizio per la USL, sono calati di cinque unità; gli infermieri che erano mi pare - anche qui vado a memoria - 700, sono calati dal 2021 al 2023 di dieci unità. Le OSS, che erano - anche qui vado a memoria - 250, sono calate di trenta unità, dal 2021 al 2023. Allora, se questi sono i dati, quello che emergeva e che emerge tutt'ora è che c'è una fame, una necessità spasmodica di colmare dei vuoti che, purtroppo, si sono aperti sulla parte degli OSS, e questo è dovuto in parte a persone che hanno lasciato, soprattutto durante la pandemia, con un carico importante, persone anche che dal ruolo OSS gli è stato concesso di andare a fare ruoli amministrativi, perché anche questo va detto, senza che nessuno si permettesse di dire: ""Forse abbiamo bisogno di OSS"". No, occupiamoci di amministrazione, questa è altra questione. Da un altro punto di vista, persone che sono andate nella vicina Svizzera a prestare la loro opera, dopo aver appreso, essere state formate con investimenti importanti sul nostro territorio, sono andate in Svizzera a fornire la loro opera perché forse meglio pagate, ma c'è anche da dire che lì il costo della vita è sicuramente superiore, quindi ci devono essere delle modalità, anche perché conviene se fai avanti e indietro, ma anche fare una vita dove fai avanti e indietro tutti i giorni dalla Valle d'Aosta alla Svizzera non è comodissimo; il problema è che appunto, vuoi per una motivazione, vuoi per un'altra, effettivamente questo personale OSS avrebbe dovuto essere ricompreso tra quel personale che doveva essere incentivato ad essere attratto verso il nostro territorio lo trovo eccessivo, penso che sia stato sufficientemente chiarito quando abbiamo discusso il tema che più di un'indennità di attrattività, è un'indennità di permanenza, chiamiamola così, ma avete scelto, e anche qui ""Faremo, diremo, valuteremo, lo stiamo già facendo, l'abbiamo già fatto, pensa, l'abbiamo fatto, raddoppialo"", con tutta una serie di motivazioni stavate già facendo, ad oggi gli OSS sono stati evidentemente vituperati rispetto ai loro colleghi, omologhi infermieri o medici, si è data quest'indennità a tutti, gli OSS sono rimasti tagliati fuori. La scelta quindi di dire: ""Estendiamo la limitazione rispetto all'esame di conoscenza del francese anche agli OSS per avere un'attrattività maggiore"", avrebbe potuto essere la soluzione per poter colmare questo buco. Non si vuole andare in quella direzione. ""Lo stiamo già facendo, lo faremo, lo faremo presto, abbiamo già le soluzioni per tutti i problemi del mondo"", eppure siamo ancora qua a dibattere di un problema. L'abbiamo trovato, l'abbiamo discusso nel primo ordine del giorno, che appunto riguarda il taglio dell'assistenza sanitaria, a maggior ragione ne prendiamo atto adesso. Noi non possiamo non votare quest'ordine del giorno perché giustamente la collega Guichardaz l'ha chiarito, l'abbiamo presentato anche noi; anzi, rilanciamolo e sosteniamolo fortemente perché riteniamo che questa possa essere una delle soluzioni che per lo meno può colmare il vuoto che si è creato."
47406,XVI,05/06/2024,BILANCIO E CONTABILITA' REGIONALE,6,it,156.0,1976.0,F,PCP,39,1708,"Assessore, le faccio rilevare che questi sono gli strumenti che ha la minoranza, nel senso che abbiamo presentato noi, l'ha presentato la Lega, l'ha presentato Forza Italia; abbiamo, nel tempo, in questa Legislatura, presentato diverse iniziative proprio su questa questione e, sinceramente, il fatto che proprio chi sta agli antipodi, cioè io e il collega Manfrin, su una cosa di questo tipo, non solo evidenziamo la stessa problematica, ma, come rilevato dagli stessi Sindaci, perché nella delibera è scritto chiaramente, è il CPEL che lo chiede, non è Erika Guichardaz, non è Andrea Manfrin che lo chiede, è l'assemblea dei Sindaci che lo chiede, proprio perché si rendono conto che questa è una problematica. Continuare a rimandare il problema, continuare a dire: ""Lo faremo, lo stiamo facendo"" e via dicendo... è stato fatto nel 2023 per tutti gli altri, ma perché per gli OSS, che, come ha ben evidenziato il collega Manfrin, sono fra le figure professionali e sotto un certo punto di vista anche il collega Baccega ha proprio riferito anche alla parte dell'attrattività. Sono già massacrati da una parte, vengono massacrati dall'altra. Sinceramente io continuo a non comprendere sia i tempi, sia i modi con cui lei continua a rispondere ad iniziative che, a mio modesto modo di vedere - come dicevo - non sono condivise evidentemente da tutta l'Aula, ma lo capiremo dal voto, sono sicuramente condivise dai Sindaci valdostani, se lo hanno scritto in una nota che poi avete messo all'interno della delibera, sono iniziative condivise dai sindacati, perché, anche sotto questo punto di vista, anche i sindacati si sono mossi in questo senso. Aspetteremo, continueremo ad aspettare, chi visse sperando..."
47406,XVI,05/06/2024,BILANCIO E CONTABILITA' REGIONALE,6,it,171.0,1995.0,M,LEGA VDA,41,2505,"Questo è un ordine del giorno che vuole andare in due direzioni; da un lato, per avere una visione di sviluppo di due valli e del Parco Nazionale del Gran Paradiso, dall'altro per dare una risposta allo studio di fattibilità commissionato dal Comune di Valsavarenche per realizzare una pista per l'e-bike di collegamento dal rifugio Città di Chivasso da Pont, affidato l'anno scorso, che prevede partendo dal Colle del Nivolet e proseguendo lungo l'omonimo vallone in direzione della frazione Pont in Comune di Valsavarenche; è presente già adesso una strada sterrata in buone condizioni, che si interrompe prima di raggiungere gli alpeggi denominati Les Aouille. Nella frazione Pont invece parte una strada sterrata che raggiunge l'imbocco della galleria in direzione le Meyes. I lavori che sarebbero da fare riguardano la realizzazione di una pista per l'e-bike in questo caso di collegamento dal rifugio di Città di Chivasso dalla frazione Pont, in Comune di Valsavarenche. Per il tracciato della pista, è previsto il ripristino della galleria raggiungibile dalla strada sterrata, che è già in buone condizioni per il collegamento del tracciato alla frazione Pont, che parte da quest'ultima e si dirige verso nord, attraversando una prima galleria per poi interrompersi all'imbocco della galleria da ripristinare, in questo caso. Dall'uscita poi della galleria, il tracciato guadagna quota con diversi tornanti nel rispetto delle pendenze adatta la fruizione delle e-bike e raggiunge l'edificio comunale di servizio alla rete acquedottistica in questo caso, quindi c'è anche un altro tipo di scopo. In questa zona è prevista la realizzazione di un'area di sosta, visto che comunque c'è un bel punto panoramico proprio in quell'area lì, da qui poi il tracciato si sviluppa con tornanti più distanti, un tratto di leggera discesa, attraversato dalla tratta di Meyes ed una successiva risalita per superare la cresta sud del vallone, dove si trova un ulteriore punto panoramico. Da qui poi, successivamente, il tracciato si collega la strada sterrata esistente che raggiunge il Colle del Nivolet, attraversando a mezza costa il pendio, incontrando punti panoramici di alpeggi di Les Aouille. Questo era un pochino il quadro generale degli interventi che sarebbero da fare e che sono previsti da questo studio di fattibilità. Noi, con quest'ordine del giorno, vogliamo in qualche maniera impegnare il Governo regionale, in una prossima misura ovviamente, a trovare delle risorse per finanziare quest'opera."
47406,XVI,05/06/2024,BILANCIO E CONTABILITA' REGIONALE,6,it,293.0,1968.0,M,UV,43,1924,"L'ordine del giorno, secondo me, è un po' semplicistico, diciamo così, tuttavia ringraziamo per aver portato l'argomento in discussione. Adesso non c'è il collega Manfrin, che dice che abbiamo affrontato tutto, ma alcune settimane fa abbiamo avuto modo di confrontarci - come anche il Consigliere sa - sia con il Sindaco di Valsavarenche, sia con i rappresentanti del Parco per fare delle valutazioni assieme agli Assessori competenti, in modo da fare un'analisi un po' ampia delle necessità espresse dall'Amministrazione comunale e per prenderci in carico un percorso, che è quello di avvicinamento ad uno studio di fattibilità che - come ha visto lei, abbiamo dato un'occhiata anche noi - deve ancora essere misurato in quelli che sono gli impatti da un punto di vista finanziario, della realizzabilità e una serie di situazioni che vanno evidentemente analizzate, al di là della volontà politica. Quello che noi ci prendiamo sicuramente in carico, al netto di approvare o meno questo ordine del giorno, è un'attenzione ed una serietà nel valutare le proposte avanzate dal Comune di Valsavarenche di identificare un percorso che possa permetterci anche di reperire o tramite un'interlocuzione con il Parco o con fondi anche europei che possono essere inseriti all'interno di un contesto più ampio di progettazione, quindi di trovare delle situazioni che possano sostenere questo tipo di realizzazione, che sicuramente può essere una realizzazione che dà degli sbocchi e delle opportunità sostenibili e compatibili con quelle che sono le caratteristiche dell'area sulla quale potrebbe venire realizzato e che fanno parte di un confronto assolutamente serio e che si intende portare avanti. Non le chiedo di ritirarla, però noi ci asterremo. L'intenzione di lavorare in questa direzione è già stata manifestata anche all'Amministrazione comunale, per cui se la ritira, questo è comunque il sillon sul quale stiamo lavorando."
47406,XVI,05/06/2024,BILANCIO E CONTABILITA' REGIONALE,6,it,171.0,1995.0,M,LEGA VDA,45,676,"Assolutamente, è un ordine del giorno che aveva per forza un'impegnativa semplicistica, sapendo comunque che c'erano già delle interlocuzioni in atto, e proprio perché sapevo delle interlocuzioni in atto, magari mi sarei aspettato che, lanciando un pochino la palla oltre, si potesse già in qualche maniera votare questo tipo di ordine del giorno, visto che comunque l'interesse nello sviluppare questo tipo di collegamento, visto che comunque una grande parte di strada c'è già, delle gallerie ci sono già, è assolutamente un interesse dei Comuni, del Parco e anche - da quello che mi pare di capire - della Regione. Per questa sua risposta quindi ritiro l'ordine del giorno."
47406,XVI,05/06/2024,BILANCIO E CONTABILITA' REGIONALE,6,it,55.0,1978.0,M,RV,47,4376,"Facendo riferimento ai disegni di legge 143 e 144, in modo particolare al capo III del disegno di legge 144, dove sono previsti interventi di investimento in materia di conservazione di beni culturali, e dove, all'articolo 23, si prevede ""il finanziamento di interventi d'investimento sui beni di interesse storico di proprietà regionale, dove l'onere derivante dall'applicazione del presente articolo, determinato per l'anno 2024 in 3 milioni e 920 mila euro"". Richiamiamo anche l'interpellanza 3489 che aveva come oggetto ""Intendimenti per la piena fruibilità del Castello di Saint-Germain"", ovviamente anche riferendoci ai contenuti della risposta fornitaci dall'Assessore competente, evidenziamo che, in seguito a quest'iniziativa consiliare sopracitata, il 16 aprile 2024 venne pubblicato su La Stampa il seguente articolo: ""Montjovet, il Castello carico di storia dimenticato ed avvolto dal degrado. La Regione lo ha sprangato vent'anni fa, inutili tentativi del Comune di proporre idee. Sono in corso studi per renderlo accessibile al pubblico, ma non ci sono certezze sui tempi"". Sempre in riferimento a quest'articolo vogliamo citare alcuni passaggi che riteniamo importanti, dove si dice che ""Il maniero, con una storia lunga mille anni, molto amato dagli abitanti, poco considerato da chi lo possiede, purtroppo"". ""Circa vent'anni fa"", racconta il Sindaco, ""l'allora Amministrazione trovò un mattino l'accesso sbarrato; da allora nulla è stato fatto per renderlo accessibile. Non solo, la Regione, proprietaria del monumento, impedì al Comune di cercare le risorse per renderlo fruibile"". Spiega il Sindaco che ""Nel 2019 l'Amministrazione comunale stanziò 10 mila euro per un concorso di idee perché ci interessavano studi di architettura per partecipare a dei bandi europei, consapevoli che la proprietà non fosse comunale. La Regione diffidò l'Amministrazione comunale, quindi venne ritirata la delibera. Fu poi istituito un tavolo tecnico tra Regione e Comune per trovare una soluzione che consentisse l'accesso ma nulla si è mosso. L'intenzione dell'Amministrazione sarebbe quella di rendere accessibile per lo meno la parte esterna, mettendo in sicurezza la cinta muraria, nel cortile si potrebbero organizzare matrimoni, perché c'è la richiesta, anche concerti ed eventi culturali. Lo scorso anno inviammo una lettera alla Regione per sapere quali fossero le intenzioni ma non abbiamo avuto nessuna risposta"". Questi sono alcuni passaggi di quest'articolo che arrivò successivamente all'iniziativa che presentammo tempo fa. Ricordiamo anche i contenuti riportati nel DEFR 24-26, all'interno della sezione dei beni culturali, sistema educativo e politiche per le relazioni intergenerazionali; per quanto riguarda i beni culturali, ""le attività e gli obiettivi sono rivolti ad una costante azione di conoscenza, tutela e conservazione del patrimonio culturale il quale è costituito da una notevole varietà di beni materiali e immateriali, comprendenti le testimonianze delle antiche civiltà ma anche quelle dell'insediamento nelle epoche storiche più recenti, il paesaggio, le architetture, le opere d'arte, gli oggetti d'interesse etno-antropologico, il plurilinguismo, per citarne alcuni, con la finalità di consentire la fruizione presente e futura. Le azioni sono completate da un'intensa attività di valorizzazione e di divulgazione, come anche dalla creazione e dal sostegno di un'ampia offerta culturale di esposizioni, teatro, cinema, spettacoli. In continuità con una programmazione avviata negli anni precedenti, nell'ottica di un'efficace valorizzazione e fruizione integrata di tutto il patrimonio storico e archeologico, nell'ambito di circuiti turistici culturali attivi e da incrementare, saranno portati a termine o avviati lavori presso siti archeologici e castelli"". Tenendo conto dell'importanza che rivestono i numerosi castelli presenti sul nostro territorio, ai fini dell'offerta turistica della nostra Regione, ed in modo particolare del loro ruolo strategico da un punto di vista della valorizzazione e promozione dei territori nei quali sono situati, si impegna il Governo regionale a prevedere, nella prossima definizione del bilancio di previsione triennale 2025-2027, le risorse necessarie e utili per interventi di investimento, con l'obiettivo di ottenere una riqualificazione del castello di Saint-Germain nel Comune di Montjovet."
47406,XVI,05/06/2024,BILANCIO E CONTABILITA' REGIONALE,6,it,156.0,1976.0,F,FP-PD,49,2036,"Grazie collega per l'ordine del giorno. Noi condividiamo - come già è stato detto più di una volta, credo in occasione anche di interlocuzioni proprio fatte qui in Consiglio regionale - la rilevanza storica del manufatto: per l'anno 2024 infatti è prevista l'esecuzione - questa non so se sia una notizia o sia già nota - di un sondaggio di scavo archeologico sul sentiero di accesso per poter successivamente realizzare una pavimentazione adeguata, completa di parapetto di sicurezza, che permetta la salita al pianoro principale del castello dove sarà possibile ammirare la torre in tutta sicurezza. I fondi necessari per la riqualificazione dell'accesso verranno previsti in sede di bilancio di previsione 25-27, mentre quelli per lo scavo archeologico sono già disponibili sui capitoli (forse ne avevamo già parlato, adesso non mi ricordo). Per quanto riguarda la valorizzazione complessiva del castello, che come le avevo già rappresentato è ridotto a rudere, come già le dissi si tratta di un percorso complesso, vista l'entità e l'ubicazione dei ruderi stessi, che necessita, come dissi già allora, di un percorso di conoscenza, valutazione del degrado e progettazione che non potrà essere realizzata a breve. Rispetto all'iniziativa che lei fece (mi pare fosse lei ad averla presentata), le cose che dicemmo allora le ribadiamo oggi, con l'aggiunta e la precisazione che i fondi necessari per la riqualificazione dell'accesso verranno previsti in sede di bilancio e che gli altri, quelli previsti per lo scavo archeologico, che è prodromico a qualunque tipo di lavoro, sono attualmente disponibili sui capitoli. Pur continuando a mantenere attenzione a questo particolare bene culturale e a tutti i beni culturali della Valle d'Aosta, che credo si possa dire essere particolarmente curati e particolarmente attenzionati (non mi piace questo termine ma non me ne viene nessun altro), questo in particolare al momento rimane con le indicazioni che già le dissi all'epoca. Le chiederei quindi di ritirarlo, altrimenti ci asterremo."
47406,XVI,05/06/2024,BILANCIO E CONTABILITA' REGIONALE,6,it,55.0,1978.0,M,RV,51,2512,"Ovviamente ci aspettavamo una risposta un po' diversa, perché la scorsa volta, durante l'iniziativa che abbiamo presentato noi e ho illustrato io, ci erano state praticamente date le stesse risposte di oggi e allora lei aveva detto che attualmente non vi erano le risorse a disposizione e leggo anche l'ultima fase della sua risposta: ""Nella programmazione dell'attività dei prossimi anni, si terrà sicuramente conto delle necessità di procedere per l'investimento che, come ho detto, sono tutt'altro che modeste"" e come lei ha ribadito all'interno della risposta, ""È un sito che merita di essere degnamente valorizzato"". Prendendo solamente questi pochi passaggi della risposta, ce ne sarebbero anche altri molto interessanti, ribadiamo che sarebbe molto importante, oltre ad avere attenzione, dire che sono siti che meritano interesse, anche poi arrivare nel concreto a dare quelle risposte che la comunità e le Amministrazioni comunali si aspettano, come in questo caso il Comune di Montjovet, gli abitanti di Montjovet; l'Amministrazione comunale di Montjovet da anni si auspica che si arrivi a questo risultato. Bene quindi che da una parte ci siano delle risorse per migliorare l'attuale accesso al castello, bene anche gli studi che ha detto per gli scavi archeologici per raccogliere informazioni, però siamo ancora ben distanti da quella riqualificazione, non parliamo ovviamente della struttura che sappiamo com'è, ma di fondi necessari per poter disporre, in modo migliore, di questa struttura come è stato ribadito all'interno dell'articolo dall'Amministrazione comunale di Montjovet per andare a realizzare eventi e manifestazioni anche di altro genere, quindi di usufruire di quello spazio all'aperto in cima al castello che, come tutti sappiamo, è uno probabilmente tra i pochi castelli così ben visibili anche dall'autostrada e quindi sarebbe anche un ottimo biglietto da visita per tutti i visitatori che attraversano la nostra regione. In base anche a queste osservazioni, noi sicuramente portiamo al voto quest'ordine del giorno, perché comunque tra tutti gli interventi che sono stati citati all'interno dell'articolo e anche nel DEFR di valorizzazione a livello culturale e storica di tutti i castelli, siamo convinti che anche questo castello sia un intervento prioritario da inserire nella prossima previsione di bilancio e quindi lo facciamo anche con uno spirito propositivo di avere una maggiore attenzione e di arrivare finalmente al risultato che è tanto auspicato dalla collettività."
47406,XVI,05/06/2024,BILANCIO E CONTABILITA' REGIONALE,6,it,261.0,1964.0,M,GM,53,1652,"Parliamo dell'articolo 21 ""Interventi per servizi ausiliari istruzione"", che prevede un intervento presso l'Istituto regionale Gervasone di Châtillon per la messa in sicurezza dell'edificio, rifacimento dell'impianto antincendio e la realizzazione della linea vitae sul tetto per un importo di 630 mila euro. Ho avuto modo, nel corso della mia attività al Governo, per due volte, di visitare l'Istituto e di apprezzarne le potenzialità e il lavoro svolto. Come credo l'Assessore sappia bene, vi è un piano che attualmente è inutilizzato, che meriterebbe, oltre che rivedere la messa in opera del servizio antincendio, anche la sua ristrutturazione e le potenzialità di quest'istituto, anche se a seguito del trasferimento dei poli scolastici in altri Comuni e la previsione di costruzione di altri convitti, rimangono delle potenzialità enormi, infatti svolge attività estiva, ospita associazioni o può svolgere attività socio-culturali, è già pronto e disponibile. Ha attualmente un limite e il limite è quello che le stanze sono prive di servizi personalizzati, hanno solo dei servizi comuni, quindi parecchie volte delle associazioni contattano il gestore dell'Istituto e rinunciano perché manca questo servizio. Personalmente, ho avuto modo di apprezzare la disponibilità di 630 mila euro, è una cifra molto importante; nell'ottica di un'economia di scala, sarebbe opportuno valutare se si riesce a ristrutturare, durante questi lavori, anche il secondo piano, per poter fornire almeno un servizio globale ed economizzare sulla realizzazione dei lavori, permettendo quindi ai gestori dell'Istituto di svolgere appieno quella che è la loro mission ."
47406,XVI,05/06/2024,BILANCIO E CONTABILITA' REGIONALE,6,it,156.0,1976.0,F,FP-PD,55,3627,"Ho visitato anch'io, tra l'altro, nelle mie varie declinazioni, insieme all'epoca all'assessore Caveri, il Gervasone, poi - come lei sa - il Consiglio d'amministrazione è variamente composto e quindi le informazioni, anche di tipo strutturale, non solo quelle relative all'attività educativa, pur essendo normalmente notificate ai dirigenti e alla struttura di programmazione della manutenzione, io qua ho la relazione del 2003 in cui si dice che ""La struttura in modo adeguato... l'ufficio manutenzione stabili"", quindi vi è un incrocio tra la struttura programmazione edilizia nostra con l'ufficio manutenzione stabili, quindi le situazioni vengono notificate. Giusto per dare un'informazione, visto che lei ha apprezzato comunque lo stanziamento di questi oltre 600 mila euro, interventi previsti, su richiesta, ovviamente, dei tecnici e del Consiglio d'amministrazione, per l'anno 2024 sono relativi a rifacimento completo dell'impianto antincendio, che è una delle criticità che ci sono state rilevate, compresa la centralina, rilevatori e cablaggi elettrici per 280 mila euro, poi la linea vitae sul tetto per euro 200 mila, la sistemazione della palestrina per 60 mila euro, l'impianto dell'estrazione dell'aria umida, per quanto riguarda le docce del terzo piano, sono stati stanziati 10 mila euro e poi le entrate d'ingresso della palestra, per questo sono stati stanziati 50 mila euro. Questi interventi sono importanti, sui quali l'Amministrazione ha ritenuto di investire delle risorse importanti. Al momento, come lei sa, non è possibile quantificare risorse necessarie ad una riqualificazione completa dell'edificio, anche perché, come è scritto anche nelle varie relazioni che arrivano - e la relazione credo vi sia arrivata a gennaio del 2024, è stata trasmessa la relazione del CdA a tutti i Consiglieri regionali -, non è ancora chiaro  un indirizzo complessivo, anche perché la situazione demografica e la situazione anche di occupazione, per quanto riguarda la sua mission che è quella proprio di convitto, al momento è una situazione in continuo calo. Alcuni suggerimenti, anche dalle relazioni, arrivano, così come forse la collega Foudraz ha indicato, credo confrontandosi con qualcuno, la possibilità di indirizzare eventuali locali, soprattutto quel famoso piano che al momento non è funzionale allo specifico obiettivo del Gervasone, vi sono una serie di indicazioni che però presuppongono una programmazione. Voi sapete che quello è uno stabile importante, anche dal punto di vista culturale, quindi sono tutte valutazioni che non possano essere prese in considerazione adesso in questo tipo di programmazione. Noi siamo costantemente in contatto con il Consiglio d'amministrazione, con le persone che sono nominate all'interno, non escludo che negli anni prossimi però questo richieda ovviamente una valutazione anche di prospettiva, perché intervenire si può intervenire, ma se poi dopo si investono delle risorse ulteriori all'interno del Gervasone, ma non riusciamo a garantire un'occupazione, un utilizzo congruo eccetera, poi alla fine è evidente che non facciamo un buon servizio alla comunità e anche le nostre risorse ovviamente devono essere finalizzate sulla base di progetti e non solo sulla base di suggestioni, come diciamo. Quello che vi chiederei, con la garanzia comunque che le richieste più importanti vengono continuamente prese in considerazione - e credo che quest'assestamento dia il segno anche della forte attenzione nei confronti del Gervasone -, è di ritirarlo, con la garanzia che comunque si continuerà a seguire il destino di questa struttura che per noi è fondamentale."
47406,XVI,05/06/2024,BILANCIO E CONTABILITA' REGIONALE,6,it,141.0,1968.0,F,LEGA VDA,57,3627,"Ho ascoltato con attenzione la risposta, anche perché l'ordine del giorno n. 3 presentato dal nostro gruppo consiliare sostanzialmente ricalca un po' quello che ha presentato il collega Restano. Qua bisogna anche sottolineare il fatto che bisogna dare importanza a quella che è la sicurezza che deve garantire una struttura, una sicurezza nei confronti dei ragazzi che la frequentano, ma anche di tutti gli educatori, tutto il personale che lavora all'interno di questa struttura. Io vorrei solo farvi presente che praticamente in questi ultimi otto mesi, quindi da settembre 2023 a maggio 2024, in tutta Italia ci sono stati 56 crolli avvenuti nelle varie scuole che, fortunatamente, non hanno provocato la perdita della vita di nessuno, né degli studenti, né del corpo docenti, ma se andiamo un pochino a ritroso di incidenti all'interno di strutture scolastiche ve ne sono stati parecchi. Andiamo indietro nel 2008: nel 2008 penso che tutti si possano ricordare di un incidente che è avvenuto al Liceo Darwin di Torino, dove purtroppo uno studente di 17 anni ha perso la vita perché gli è crollato una parte del soffitto mentre era tranquillamente seduto sulla sedia, stava seguendo una lezione, e diciassette ragazzi che appartenevano alla sua classe sono rimasti feriti. Nel 2014 a Lecce, sempre in un liceo, morì un altro studente, e quest'incidente avvenne perché questo ragazzo cadde in un pozzo di luce a causa del cedimento di una grata. Nel 2015 ci fu un altro crollo di soffitto in una scuola materna dove sette bimbi rimasero feriti. Io sono qui dall'ottobre 2020 e tutti gli anni, puntualmente, riceviamo la relazione del CdA del Gervasone e tutti gli anni sembra un copia-incolla, i problemi ormai si trascinano da anni, sapete esattamente quali sono, riconosco che almeno quest'anno all'articolo 21 del disegno di legge 144 sono state stanziate delle risorse economiche, 630 mila euro, ma non sono ancora sufficienti. Non sono sufficienti perché i lavori che sono inseriti, almeno da quello che si evince dalla relazione al disegno di legge, sono lavori sì importanti, perché si tratta del rifacimento dell'impianto antincendio, si tratta di mettere questa linea vitae sul tetto, ma vi rendete conto che nella relazione che tutti gli anni arriva dall'Istituto Gervasone c'è scritto che ci sono delle lose pericolose che potrebbero cadere sulle vie di fuga, sulle rampe che servono per evacuare l'Istituto in caso di incendio? Nella relazione mi pare anche di ricordare che si parli di una struttura in metallo e vetro sita al piano interrato di quest'edificio che però affaccia sull'esterno, che è adibita a sala giochi. É una sala giochi dove i ragazzi si svagano. La struttura portante in ferro è completamente arrugginita, quindi non garantisce il corretto sostegno delle vetrate. Io dico: è impensabile. Io da genitore, prima che da amministratore, dico: ""Io mando un figlio in una scuola, ma io devo essere tranquilla, devo essere sicura"". Allora io direi bene questi 630 mila euro, ma cerchiamo in un prossimo futuro, che non sia così lontano, di attivarci affinché i ragazzi che frequentano l'Istituto Gervasone, e non solo i ragazzi ma anche tutto il personale che presta il servizio, che presta la sua opera lavorativa, possano essere messi nelle condizioni di sicurezza, di alzarsi tranquillamente al mattino e dire: ""Vado a scuola, studio, vado all'Istituto, insegno, lavoro, faccio l'educatore e ritorno a casa dai miei cari la sera"", perché questa è una cosa importante, non bisogna sottovalutarla. Qua non è ancora mai successo niente, ma non aspettiamo che avvenga il fatto prima di mettere mano."
47406,XVI,05/06/2024,BILANCIO E CONTABILITA' REGIONALE,6,it,141.0,1968.0,F,LEGA VDA,59,437,"Visto che l'oggetto è lo stesso, ma il mio sarebbe l'ordine del giorno n. 3 della Lega, visto che la tematica è la stessa, l'Assessore ha già espresso qual è la volontà dell'Amministrazione, se lei è d'accordo e lo concede, potremmo votare sia l'ordine del giorno 2 del collega del gruppo Misto, sia l'ordine del giorno 3 della Lega, perché, sostanzialmente, io richiedevo qualcosa in più, però si va in quella direzione. Se lei concede."
47406,XVI,05/06/2024,BILANCIO E CONTABILITA' REGIONALE,6,it,261.0,1964.0,M,GM,61,366,"In effetti gli ordini del giorno erano un pochino diversi, il nostro guardava più agli interventi del futuro, per rendere più fruibile il convitto, la collega guardava essenzialmente alla parte della sicurezza. L'Assessore ha dato una risposta chiedendo di ritirarlo o meno. Possiamo portarlo al voto, così snelliamo la procedura e ne chiudiamo due in un colpo solo."
47406,XVI,05/06/2024,BILANCIO E CONTABILITA' REGIONALE,6,it,261.0,1964.0,M,GM,63,14,Due votazioni.
47406,XVI,05/06/2024,BILANCIO E CONTABILITA' REGIONALE,6,it,206.0,1966.0,F,PCP,65,2687,"Torniamo su di un argomento che l'Aula ha già affrontato più volte, attraverso la presentazione di varie iniziative consiliari, sia del nostro gruppo che di altri gruppi, cioè il futuro di Palazzo Cogne per quanto riguarda una delle sue funzioni storiche, quella di sede di molte delle realtà dell'associazionismo aostano. Nel disegno di legge che stiamo esaminando, all'articolo 19 si autorizzano gli investimenti di valorizzazione dell'immobile di proprietà regionale sito in Corso Battaglione, prevalentemente destinati alla realizzazione di uno studentato-residenza universitaria, in attuazione dell'accordo per la coesione fra Stato e Regione. In una delle risposte che ci erano state date alle iniziative, in un'interpellanza del luglio del 2023, il Presidente della Regione ci aveva detto: ""Per quanto concerne l'eventuale accoglienza delle associazioni, una volta programmato il recupero complessivo dell'immobile, la questione dovrà essere affrontata nell'ambito di un più ampio progetto di inclusione sociale e il Consiglio regionale sarà chiamato ad approvare sicuramente degli spazi da dedicare a questo tipo di iniziativa, che potranno trovare collocamento all'interno della struttura in maniera congrua ed opportuna con le altre attività che si intendono sviluppare, alcune di carattere commerciale, così com'era già prima, altre di carattere sociale"". C'era stata quindi una sostanziale apertura nei confronti di quanto viene richiesto da tempo dalle associazioni, segnatamente dal CRAL Cogne, che ora sono dislocate in varie strutture della città, anche piuttosto periferiche. Noi crediamo però che a quest'apertura, a quest'intenzione che è stata manifestata, debbano seguire poi anche degli atti concreti, quindi l'ordine del giorno vuole impegnare il Governo a prevedere, nella prossima manovra finanziaria, le opportune risorse per permettere di destinare una parte del Palazzo alle associazioni ricreative e di volontariato, e prioritariamente a quelle che da sempre hanno trovato collocazione in quello stabile. Noi abbiamo valutato positivamente che si sia finalmente deciso di collocare lo studentato universitario della Valle d'Aosta in quel Palazzo, cosa che peraltro avevamo caldeggiato da molto tempo, è una cosa su cui avevamo insistito fin dall'inizio, poi sappiamo che c'erano state varie peripezie, o comunque tentennamenti. Alla fine questo è stato deciso, ci sono i fondi per lo studentato, è stato detto chiaramente che ci dovranno essere anche altre attività, tra cui quelle commerciali, però, per quello che riguarda le realtà associazionistiche, noi riteniamo che debba essere preso un impegno formale in questo senso. Da qui, il senso dell'impegno."
47406,XVI,05/06/2024,BILANCIO E CONTABILITA' REGIONALE,6,it,293.0,1968.0,M,UV,67,2126,"In questo, come nel prossimo ordine del giorno che mi sembra abbia presentato la Lega tramite il consigliere Manfrin, si chiede un impegno ad investire risorse per destinare spazi alle associazioni. Almeno, questo dice l'impegno di quest'ordine del giorno: ""Il Governo a prevedere, nella prossima manovra finanziaria, le opportune risorse per permettere di destinare parte del Palazzo Cogne"". Il Palazzo Cogne, grazie agli stanziamenti che sono previsti all'articolo 19, verrà ristrutturato nella sua completezza; altra cosa - a mio avviso - è l'impegno di una destinazione. Cioè, le risorse ci sono per recuperare nel suo complesso il Palazzo Cogne e darne una destinazione che prevalentemente, così come è stato detto la volta scorsa, sarà in ordine allo studentato. L'allestimento di altre situazioni che dovranno essere destinate - si era già detto ma mi ripeterei - ad altre attività, tra le quali sono assolutamente prese in considerazione anche la riallocazione in modulazione diversa, rispetto a quello che poteva essere prima. Perché abbiamo già fatto delle analisi, anche in quest'Aula, nel verificare che lo studentato evidentemente ha bisogno di spazi e di una fruibilità indipendentemente da tutto il resto, da quelle che possono essere le attività che possono alloggiare all'interno del Palazzo Cogne. Dal punto di vista delle risorse finanziarie, esse sono stanziate per un completamento a 360 gradi delle attività, ci sarà un iter che porterà alla definizione e all'utilizzo di questi spazi residuali rispetto allo studentato e quello sarà il momento per andare ad identificare. Non riesco sinceramente ad individuare quali possano essere le ulteriori necessità finanziarie da investire per questo. Quindi io ribadisco quello che le ho detto l'altra volta e glielo ridico oggi (non è che cambi idea o cambi destinazione). Però le chiederei, veramente, di ritirare quest'ordine del giorno, per evitare un'astensione da parte nostra, ma perché quello che è sostanzialmente richiesto all'interno dell'impegnativa è uno stanziamento che è già sostanzialmente incluso in quelle che sono le risorse dell'articolo 19."
47406,XVI,05/06/2024,BILANCIO E CONTABILITA' REGIONALE,6,it,185.0,1983.0,M,LEGA VDA,69,1818,"Solo per chiarire l'ordine del giorno che poi verrà presentato dal nostro gruppo, dove chiediamo una cosa leggermente diversa, che parte da un principio che abbiamo approfondito. La questione è questa: con l'articolo 19 si procede a finanziarie una parte rispetto a quella parte ulteriore con cui si va appunto a predisporre l'intervento che realizza lo studentato. Quello che noi abbiamo invece considerato è che, appunto, l'intervento viene fatto su una parte dell'immobile e non su tutto. Quindi, quello che abbiamo voluto indicare era proprio questo. Questo è quello che emerge dall'articolo, Presidente, ma questo è anche frutto delle audizioni, cioè che si sarebbe ristrutturata una parte dell'immobile e non tutto e che quindi una parte di questo sarebbe stato adibito allo studentato. Se lei oggi vuol dire che con quei soldi si ristruttura l'intero complesso del Palazzo, lo apprendiamo adesso, ne prendiamo atto; se vorrà chiarire ed esplicitare questo, così che rimanga a futura memoria. Lo sappiamo adesso, almeno ne prendiamo atto, così penso si sia chiarito. A questo punto, rimarrà ovviamente l'impegno per destinare gli spazi che verranno ricavati al netto della realizzazione dello studentato alle associazioni che è quello che avevamo indicato. Su questo, se lei ci volesse chiarire la questione perché non ci era chiara. Quello che abbiamo potuto evincere dalle audizioni e dalla composizione dell'articolo era che questi fondi sarebbero serviti ad integrare quelli per la realizzazione dello studentato. Io non so Presidente, e la ringrazio, così prenderà la parola e ci chiarirà, ma se due parti, gli antipodi - come ha detto giustamente la collega Guichardaz prima - hanno capito la stessa cosa, allora c'è un problema di comunicazione, quindi se ci vuole chiarire, siamo ben lieti di ascoltarla."
47406,XVI,05/06/2024,BILANCIO E CONTABILITA' REGIONALE,6,it,293.0,1968.0,M,UV,71,2048,"Da un punto di vista tecnico, avrei comunque la tempistica per il movimento all'interno del quale mi trova il gruppo consiliare, quindi non c'è nessun agrément . Probabilmente non ci siamo capiti. Tra l'altro, quando abbiamo parlato di quest'articolo, sinceramente non mi ricordo di averla vista in Commissione, quindi a me, personalmente non ha mai chiesto niente. Sull'audizione in merito al disegno di legge e la parte dello studentato, lei non mi sembra di averla... Interruzione fuori microfono Ah, ha letto i verbali. Allora se non si è capito dai verbali, è un altro discorso, perché, sinceramente, se lei mi chiede se quest'immobile era previsto di ristrutturarlo complessivamente, la cosa più banale che le avrei detto è ""Assolutamente sì"": non è che andiamo a ristrutturare un immobile facendo uno studentato e lasciando il piano terra o una parte dello stabile non ristrutturato. Il percorso sarà di affidare questo stabile ad una gestione complessiva, e questo l'abbiamo ribadito anche all'interno della Commissione, se poi non è passato completamente il messaggio... Evidentemente, lo stabile viene ristrutturato nel suo complesso con una destinazione principale a studentato che beneficia di un sostegno all'interno di questo percorso di fondi coesione e a questi fondi coesione che sono di 6 milioni e qualche spicciolo, vengono aggiunti i 9 milioni. Poi, sullo studentato è stato sviluppato, si è partecipato ad un altro bando che serve e servirà per la valorizzazione da un punto di vista gestionale, che potrà permettere nel complesso di abbattere, laddove è possibile, le rette di studentato per quelli che avranno partecipato, per questo bisogna chiudere il percorso entro una certa data. Per quello che è invece la ristrutturazione, è una ristrutturazione, evidentemente, complessiva; infatti mi stupiva quest'ordine del giorno. Questo era un po' più comprensibile, il suo avevo capito benissimo che non aveva capito, o comunque non c'era stata una giusta comunicazione. Quindi se la premura è quella, è tranquillamente fugata."
47406,XVI,05/06/2024,BILANCIO E CONTABILITA' REGIONALE,6,it,185.0,1983.0,M,LEGA VDA,73,1205,"Le dirò una cosa: come ho detto fuori microfono, io ovviamente non ho partecipato a tutte le audizioni ma, come di solito faccio, leggo i verbali e quindi leggo quello che viene detto, e quello che viene detto e quello che emergeva era appunto che la ristrutturazione era incentrata esclusivamente sulla parte dello studentato. Dopodiché, se fossi stato solo io, probabilmente io ho delle difficoltà di comprensione, però siccome abbiamo compreso in due la stessa cosa e siccome il gruppo e i colleghi che erano presenti ovviamente non hanno sollevato obiezioni, nel merito non era molto chiaro. Detto questo, prendiamo per buona la sua interpretazione e sulla fiducia ritiriamo l'ordine del giorno, quello presentato dal gruppo Lega. È chiaro, Presidente, glielo annuncio fin da subito, che però adesso vorremo vedere le carte per capire questa ristrutturazione e, a questo punto, il progetto che cosa riguarda. Perché sulla fiducia noi ovviamente prendiamo atto delle sue parole, però poi dopo vorremmo vedere le carte, e non vorrei che fosse semplicemente una promessa e null'altro. Vogliamo darle fiducia, e per questo credo che sia un gesto concreto quello del ritiro, però ci vediamo in Commissione."
47406,XVI,05/06/2024,BILANCIO E CONTABILITA' REGIONALE,6,it,206.0,1966.0,F,PCP,75,723,"Devo dire con sincerità che non sono più proprio sicura che fossi presente, perché ho letto anche io i verbali nel momento in cui poi si preparavano gli ordini del giorno, per cui non ricordo se in quella audizione ero presente o meno, però, nel momento in cui ho letto, anche per me non era chiarissima questa parte e il fatto che la ristrutturazione fosse complessiva. Io pensavo che la Regione dovesse comunque, per una parte interna, ovviamente, dello stabile, poi pensare ad allocare delle ulteriori risorse. Se invece la situazione è quella che il Presidente ci ha prospettato, anche dal nostro punto di vista quest'ordine del giorno può essere ritirato e poi approfondiremo la questione nella Commissione competente."
47406,XVI,05/06/2024,BILANCIO E CONTABILITA' REGIONALE,6,it,178.0,1963.0,M,RV,77,6247,"È l'unico ordine del giorno, quindi non vi stancherò. Ritorno sull'argomento già affrontato dal mio collega Brunod: infatti, con quest'ordine del giorno intendiamo riprendere e rilanciare con il medesimo spirito che ha scaturito la stesura dell'articolo 46 di questo DDL in discussione. Facciamo riferimento alla missione 10, trasporti, diritto di mobilità, programma 05 regionale, segnalando le enormi criticità rappresentate da code chilometriche che ogni mattina, da lunedì al venerdì, almeno nel periodo delle scuole aperte, dobbiamo affrontare. Questo problema ce l'ha non solo il sottoscritto, non solo i Consiglieri regionali che arrivano da quella zona, ma tutti gli abitanti di Charvensod, di Pollein, di Gressan, di Jovençan e di coloro che attraversano Aosta nel senso est-ovest - ovest-est e non possono arrivare fino al casello di Saint-Pierre per prendere l'autostrada. Lo scorso anno, ho avuto modo ripetutamente di sollecitare questo Governo sordo, o meglio cieco, di fronte alle necessità di occuparsi di alcune rotatorie stradali decisamente problematiche. Parlo di queste zone che quotidianamente e puntualmente vedono il formarsi di code infinte, con buona pace delle emissioni di CO2, dello sviluppo ecosostenibile, il carattere resiliente dei cittadini che, gioco forza, è sempre meno forte. Ho avuto modo di segnalare le lunghe colonne che ogni mattina si formano sui due lati del Pont-Suaz; non solo una volta al giorno, ben due volte al giorno, perché dopo le ore 17:00 c'è una coda ancora più lunga e interminabile. Fatto curioso è che si parla di spazi decisamente grandi, per i quali non sarebbe difficile escogitare soluzioni rapide e decisamente più efficienti. Manca l'elemento fondamentale, cioè la volontà di questo Governo, la volontà di questa maggioranza, Union, federale, autonomista, di centro progressista, pre-recompattation , LGBT +... Governo regionale a guida Testolin, che più di una volta ha decisamente respinto ogni richiesta di occuparsi di queste aree critiche. Vi riassumo brevemente le ragioni di queste criticità: al rond-point di Pont-Suaz, proprio all'ora di punta, vediamo autobus che scaricano i ragazzi proprio sulla rotonda e quando gli autobus sono due, uno dietro l'altro, cosa accade? Accade che si blocca completamente la circolazione: tutti questi ragazzi devono attraversare le strisce pedonali e naturalmente il traffico è fermo per minuti e minuti, si formano colonne interminabili. Spesso ci sono anche i militari e gli alpini che, proprio a quell'ora, attraversano, con le loro code, gli stessi punti. Dieci metri più avanti, abbiamo l'attraversamento delle bici, che escono dal percorso ciclistico lungo la Dora per immettersi sulla direttrice per Aosta; ora abbiamo dei new jersey che delimitano ancora ulteriormente la sede stradale, è ancora più stretta di prima, più pericolosa di prima. Io voglio vedere chi di voi in bicicletta ha il coraggio a quell'ora di affrontare questo tratto stradale, e noi pretendiamo che i giovani vadano in città in bici. Vi garantisco che è un'impresa. Su questa rotonda abbiamo ancora cinque stalli per parcheggiare l'auto, proprio nel centro del carrefour , oltre ad una stradina pedonale con le siepi, che dà sfoggio di quest'angolino carino, ma sarebbe forse meglio efficientare la circolazione. Non mi limito solo a questa rotonda, voglio parlare anche di altre rotonde, vedo che il Governo è sensibile alla rotonda ad esempio sul Saraillon, quindi le troviamo la volontà e la finanza per agevolare certe situazioni. In questo caso, del Pont-Suaz, non c'è verso né di occuparsi del tratto autostradale che diventi libero alla circolazione, non c'è stato modo di occuparsi di un ponte alternativo sulla Dora nella zona di Gressan. Le maggioranze Union e PD, sia comunali sia regionali, su quest'argomento non ci sentono. Eppure l'auto la adoperate tutti: l'adopera il Presidente della Regione per venire sotto il suo ufficio, la adopera il Presidente del Consiglio per arrivare sotto il suo edificio e tutti noi Consiglieri non paghiamo il parcheggio e arriviamo fin sotto la Regione con i nostri mezzi. Naturalmente, è una bella comodità, però non volete le auto in città, volete costruire scuole nuove - parlo del Manzetti - senza uno stallo, senza prevedere un solo posto auto. Però non volete le auto in città. Volete limitare la circolazione a chi ad Aosta deve venire per forza, perché voglio vedere alle ore 20:00 chi torna a casa con i mezzi pubblici, provateci voi. Questo da parte vostra vedo che non viene affrontato, non c'è assolutamente volontà di occuparsene. Abbiamo altre rotonde, per rimanere sull'argomento dell'articolo 46, molto problematiche: quella in regione Sogno sulla statale 26, quella veramente è problematica; abbiamo le rotonde che abbiamo affrontato durante l'audizione in Commissione nel luglio scorso con l'Amministrazione di Aosta (sarebbero quella in fondo a Corso Battaglione, che incrocia via Grand Eyvia, e lo stesso per la zona di Via Paravera). Lo troviamo sulle cartine stradali di Aosta, che questa strada è già collegata, mentre invece siamo ben lontani da ottenere questa possibilità. La richiesta naturalmente è che - proprio collegandoci e facendo riferimento all'articolo 46 che prevede un impegno di 2,4 milioni di euro per realizzare le rotatorie sulle strade statali - si prenda l'impegno di occuparsene per altre strade regionali. Il traffico è bloccato, tutti i giorni abbiamo questa problematica, chiediamo di dare un vigoroso impulso alla soluzione di numerose criticità causate dalla circolazione stradale in prossimità di queste rotatorie, che hanno tutto lo spazio per essere allargate, migliorate ed efficientate, che sono inserite sugli assi stradali di competenza regionale, nonché su alcuni incroci stradali critici del Comune di Aosta. Il Comune di Aosta - e qui concludo - si è dimostrato interessato ad occuparsene, dice: ""Il problema è l'Amministrazione regionale"" con cui probabilmente non si dialoga e per fortuna che le maggioranze politiche sono le stesse. Quindi chiediamo quale impegno - immaginiamo già la risposta ma è bene sentirlo ribadire dalla Giunta regionale - quest'Amministrazione regionale vuole porre su questa difficilissima criticità della circolazione."
47406,XVI,05/06/2024,BILANCIO E CONTABILITA' REGIONALE,6,it,281.0,1976.0,M,UV,79,4428,"Confesso di aver fatto un po' di fatica nel leggere l'ordine del giorno per mettere le cose in fila e dare un po' d'ordine. La sua illustrazione, di fatto, ne è un po' a prova, senza offesa ovviamente, e glielo dico in tono anche simpatico, perché passiamo da rotonde di competenza Anas, che sono fuori dalla tratta urbana, (vedi Area Sogno), alle rotonde che invece sono all'interno della tratta urbana (quindi competenza regionale, che andiamo a normare con l'articolo 46, andando a finanziare laddove - e parlo per quella di Saint-Pierre - c'è già una progettazione in corso), per poi parlare di viabilità regionale, e per una buona parte concentrandoci sul Comune di Aosta e sulle sue competenze, sulle quali ovviamente non entrerò. È sfuggito l'articolo 45, 7 milioni e 250 mila, proprio per interventi sulla rete viaria regionale. Capisco e conosciamo bene, e la ringrazio per aver più volte portato il problema in Aula, la questione dell'incrocio di Pont-Suaz è il vero cuore del problema della viabilità regionale, il punto dove abbiamo i riscontri numerici più elevati per quel che riguarda il numero di passaggi. Si propone anche un discorso di un ponte alternativo, che è argomento interessante, che già abbiamo trattato, ma che non è di così facile progettazione, ma soprattutto è un intervento che deve essere forzatamente anticipato da quelli che sono gli interventi da porre in atto sul Comune di Aosta, in particolare - e lo citava anche lei - il prolungamento di Via Paravera, e poi il famoso e necessario collegamento sull'asse nord-sud per collegare l'area F8, ma qua siamo vincolati al discorso della rete ferroviaria. Ma ne parleremo poi a breve nella prossima presentazione del Piano regionale dei trasporti. Ciò detto, per quanto riguarda la risoluzione delle criticità causate dalla circolazione stradale in prossimità delle rotatorie inserite sugli assi stradali di competenza regionale, nonché su alcuni incroci comunque critici della Plaine, non a caso tutti gli interventi che sono stati messi in atto, l'ultimo la chiusura del ponte di Brissogne, è stato pianificato insieme al Conseil de la Plaine, che è l'organo preposto al confronto e al supporto dell'Amministrazione regionale. C'è assolutamente il massimo impegno mio e del Governo proprio per addivenire, insieme alle strutture regionali, all'individuazione delle problematiche che sono l'esito degli studi in corso, come le dicevo, insieme ai Comuni della Plaine. La viabilità regionale, lo sappiamo, è parte importante delle risorse, è assorbita da quelli che sono gli interventi sui ponti: più della metà dei ponti sulle strade regionali valdostane sono state oggetto, sono oggetto e lo saranno, di interventi di manutenzione programmata che, di fatto, fanno seguito a quelli che sono stati i monitoraggi messi in atto in seguito al crollo del ponte Morandi; quindi interventi che sì, è vero, creano dei disagi, ma se sono successivi ad un'attenta programmazione, ecco che questi disagi si possono assolutamente contenere, perché l'alternativa, il rischio sarebbe stato quello di avere delle chiusure improvvise di ponti che sono strategici. Così come con le risorse trasferite ai Comuni si va anche incontro a quelle che sono le esigenze degli Enti locali, dove abbiamo dei nodi di proprietà comunali, ma questi sono strategici per quel che è la viabilità regionale. Per quel che riguarda la zona del Pont-Suaz, lo sappiamo bene, negli anni passati la realizzazione della rotatoria ha dato un segnale sicuramente importante ma non ancora sufficiente, sicché su questo punto bisognerà sicuramente lavorare. Per quel che riguarda il Comune di Aosta, sono stati previsti degli appositi finanziamenti, con la legge regionale 27/2011, finalizzati anche al miglioramento della circolazione stradale nell'ambito del piano di interventi per lo sviluppo di Aosta capitale dell'autonomia. Come le dicevo, però, prendo atto della sua richiesta d'impegnativa: il vigoroso impulso direi che è corretto, ed è quello che anche in parte faremo con l'articolo 45 - quindi non solo l'articolo 46 - su una parte di rotatorie di competenza regionale, sulle quali su alcune c'è già un progetto; ma anche l'articolo 45 che, di fatto, parla chiaramente di risorse, quindi risposte concrete. Pertanto io, ringraziandola del confronto sull'argomento, la invito al ritiro dell'iniziativa e, in alternativa, ci sarà l'astensione per i motivi che le ho già espresso."
47406,XVI,05/06/2024,BILANCIO E CONTABILITA' REGIONALE,6,it,178.0,1963.0,M,RV,81,601,"Brevemente solo in risposta. Io accetterei ben volentieri la sua proposta, Assessore, ma questa richiesta è stata fatta già sei mesi fa, quando, durante la discussione del bilancio, avevamo più o meno avanzato le stesse richieste. L'impegno di affrontarlo in Commissione è stato preso ma poi non si è minimamente concretizzato, quindi se non c'è volontà di affrontare quest'argomento, io continuerò a ribadirlo. É inutile procedere con la votazione, tanto sappiamo benissimo quale sarà l'esito. Il fatto è che voi, di fronte alla popolazione valdostana, continuate a dimostrare lo stesso disinteresse."
47406,XVI,05/06/2024,BILANCIO E CONTABILITA' REGIONALE,6,it,261.0,1964.0,M,GM,83,1108,"Ritorniamo a parlare di skiroll. Devo precisare che ho presentato due ordini del giorno perché si tratta di due località diverse, pur avendo trattato nella stessa interpellanza gli argomenti la volta scorsa. Parliamo quindi della pista di skiroll di Verrayes, già utilizzata per competizioni di tutti i livelli: la pista necessita di manutenzione straordinaria, definiamola così, per renderla idonea a quelle che sono le caratteristiche tecniche richieste dalle Federazioni competenti. Può essere migliorata, a nostro modo di vedere presenta i requisiti per essere riconosciuta di interesse regionale; di fatto lo è, perché è il centro attorno al quale ruotano tutte le manifestazioni o la maggior parte delle manifestazioni di skiroll che si svolgono in Valle d'Aosta. Nell'area interessata si svolgono anche altre attività sportive che riguardano gli sport tradizionali; quindi, in sostanza, chiediamo di inserire nel prossimo bilancio di previsione un capitolo di spesa che riguarda la ristrutturazione ed il miglioramento delle caratteristiche di questa pista, secondo quelli che sono i dettami federali."
47406,XVI,05/06/2024,BILANCIO E CONTABILITA' REGIONALE,6,it,152.0,1962.0,M,UV,85,3105,"A proposito di quest'ordine del giorno, quando risposi alla sua interpellanza, le dissi che c'era stata una richiesta da parte del Comune di Verrayes di riconoscimento di interesse regionale non della pista di skiroll ma dell'area sportiva. Una documentazione che è stata prodotta in data 24 aprile 2024, dopo una serie di richieste di integrazione e che quindi in questo momento è all'esame del Comitato. Prima le ho dato un'informazione errata perché non è l'articolo 3 della legge 16/2007 ma è l'articolo 2 comma 3, quindi quello che disciplina le modalità di classificazione delle piste. Il progetto presentato dall'Amministrazione comunale di Verrayes non riguarda solo ed esclusivamente la pista, ma prevede una serie di azioni puntuali volte ad implementare la dotazione di infrastrutture e a riqualificare ambiti complementari, senza snaturare l'identità dell'area. Leggo la relazione che è stata predisposta dall'Amministrazione ai fini della classificazione: ""Si vuole offrire l'opportunità di praticare quattordici diversi sport, tra cui alcuni innovativi a carattere regionale, quali il biathlon estivo, lo skiroll, la mountain bike nella disciplina del cross country, il ciclismo su strada, nella sua formula dei circuiti tipo criterium, il calcio a 5, il tennis, il padel (si prevede la costruzione di due campi), il basket, la palla a volo, il roller skateboard, il parapendio, il palet, lo tsan e l'arrampicata su parete artificiale all'aperto. L'area è già dotata dei servizi essenziali quali accessibilità, parcheggi, spogliatoi con docce, servizi igienici e bar. Tutto questo, come le dicevo, è soggetto all'approvazione della Commissione che dovrà definirne i requisiti per la classificazione di interesse regionale. Riteniamo che non creino difficoltà. A questo proposito, voglio ricordare che rispondo anche in nome e per conto dell'assessore Sapinet, che con me condivide non queste scelte ma questi investimenti, per cui alcune di queste attività dovranno essere regolamentate quanto all'utilizzo, perché sport diversi utilizzeranno le stesse strutture, ad esempio lo skiroll ed il ciclismo. L'investimento, che è previsto dall'Amministrazione comunale per questa riqualificazione dell'area che comprenderà anche la pista di skiroll, è di poco inferiore ai 2 milioni. Nel caso in cui la classificazione sia positiva, il Comune procederà ad una progettazione definitiva e poi esecutiva; comunque i gradi di progettazione previsti in quanto per la classificazione ha presentato uno studio di fattibilità tecnico-economica. Per cui c'è la disponibilità, da parte dell'Amministrazione, di finanziare l'opera per la quota ovviamente di competenza dell'Amministrazione regionale che, di solito, si attesta al 50%, di tutta l'opera. Per cui le chiedo di ritirare il suo ordine del giorno, perché quello che lei correttamente richiede è già ricompreso in questo progetto più ampio, che in questo momento non può avere un programma di finanziamento in quanto non sono ancora state fatte le attività propedeutiche per procedere poi all'esame di questo progetto e prevederne il finanziamento."
47406,XVI,05/06/2024,BILANCIO E CONTABILITA' REGIONALE,6,it,261.0,1964.0,M,GM,87,718,"Da adesso alla fine dell'anno, a quando approveremo il bilancio di previsione, ci sono sei mesi. Io spero che la Commissione si esprima prima dei sei mesi e quindi lei possa valutare l'opera per tempo per inserirla nel primo bilancio di previsione. Altrimenti ho timore che passerà parecchio tempo, si consumeranno l'asfalto e anche gli skiroll. Confido quindi in lei, nell'operato della Commissione e rimango dell'idea che le volontà politiche non devono passare attraverso le Commissioni, sono da esprimere in questa sede, a noi tocca dire ""Vogliamo riqualificare quell'area"", poi la Commissione dirà come tecnicamente. Detto questo, confido nel suo interessamento e nel fatto che lei mantiene sempre la parola data."
47406,XVI,05/06/2024,BILANCIO E CONTABILITA' REGIONALE,6,it,206.0,1966.0,F,PCP,89,5480,"Il disegno di legge 144 che stiamo esaminando, all'articolo 28, ripropone l'istituzione del contributo per la realizzazione della Maison de la montagne, per un importo di 4 milioni e 850 mila euro. Il disegno di legge ritorna dunque sul finanziamento di un'opera di cui ci ha parlato anche l'Assessore già nella sua replica e che era stata inserita nel precedente assestamento di bilancio, quello di circa un anno fa (era luglio, ma, insomma, più o meno siamo lì); era stato inserito dopo un iter rapidissimo in quel disegno di legge e allora era stato approvato un contributo di 3 milioni di euro al fine della realizzazione dell'opera. Noi avevamo chiesto poi successivamente, nel corso del 2023, delle delucidazioni per sapere a che punto era lo stato d'attuazione dell'articolo dell'assestamento; lo avevamo fatto noi, lo avevano fatto anche altri gruppi, ed eravamo di nuovo tornati sulla questione al mese di marzo di quest'anno. Avevamo quindi capito che quell'allora invocata urgenza del provvedimento, che in fretta e furia si era approvato, non si era tradotta in atti concreti entro la fine del 2023 e l'importo era andato in avanzo d'amministrazione. Oggi l'Assessore, facendo riferimento alla questione, ha spiegato che le richieste che erano venute dall'Associazione delle Guide e dei Maestri di sci erano sostanzialmente basate su una stima; è stato detto che si stimava il costo di 3 milioni e poi ha detto l'Assessore oggi che questo costo era stato sì stimato, ma non era nemmeno stato oggetto di uno studio di fattibilità (riporto le parole che sono state usate), Noi sappiamo - e ce l'ha confermato l'Assessore - che al momento non c'è neppure la progettazione, perché andrà sub iudice rispetto all'approvazione dell'assestamento. I costi sono comprensivi dell'acquisto della superficie per 90 anni, il computo sarà inserito nella progettazione e via di questo passo. La domanda che continua ad esserci è: come mai allora tutta quella fretta, perché quell'iter fulmineo? e l'urgenza non è chiara nemmeno oggi. Ma, al di là di questo, da quello che ci era stato rappresentato già in audizione a luglio del 2023 (quindi è quell'audizione che poi ha portato al voto in Aula dell'assestamento), avevamo saputo che oltre all'edificio della Maison, che si svilupperà su un solo piano di mille metri quadrati eccetera, ci saranno a disposizione delle due associazioni anche 1.500 metri quadrati esterni, da destinare a parcheggi e, in futuro, a una parete attrezzata per l'arrampicata sportiva esclusivamente destinata alla formazione degli associati. L'Assessore aveva allora escluso, ma poi aveva ribadito in altre occasioni, ogni possibile utilizzo rispetto ad altri scopi. Nell'interpellanza di marzo, nella sua risposta l'Assessore ci aveva infatti detto: ""Non posso confermare la realizzazione della struttura di arrampicata sportiva, perché lo scorso anno, quindi a luglio, avevo fatto riferimento alla comunicazione ricevuta con la quale l'Unione Guide e l'Associazione Maestri di sci illustravano le principali caratteristiche dell'opera da realizzarsi, e precisavano infine quanto segue"", cioè quello che ho letto precedentemente: ""Come si evince da quanto scritto, allo stato attuale si tratta di un'ipotesi e non di una certezza. In ogni caso, qualora tale parete attrezzata dovesse essere realizzata, sarà destinata unicamente alla formazione degli associati sia Guide che Maestri di sci"". Ora, noi avevamo presentato quell'interpellanza anche perché avevamo appreso una cosa che non conoscevamo, e cioè l'esistenza di uno studio di fattibilità per la realizzazione di una struttura dedicata all'arrampicata indoor e outdoor d'interesse internazionale nella città di Aosta, posizionata secondo questo studio proprio laddove si dovrebbe realizzare la Maison e i promotori di questo sono delle Guide alpine. Avevamo poi, nella nostra illustrazione, anche chiesto se non ci fosse un interesse, e lo ribadiamo, a far sì che quella struttura, così come poi verrà realizzata (e appunto non abbiamo ancora nessuna progettazione, quindi bene non sappiamo) possa essere utilizzata anche da chi, per motivi di lavoro, opera per quello che riguarda tutte le attività che sono di messa in sicurezza dei versanti. L'ordine del giorno che presentiamo quindi ha due impegni: il primo è ad acquisire questo studio di fattibilità di cui ho parlato e a trasmetterlo alla Commissione competente, anche perché si possa fare un ragionamento in questo senso. L'Assessore mi aveva detto, all'epoca dell'interpellanza, che non era a conoscenza di tale studio, credo però che nel frattempo potrebbe averlo acquisito o aver sentito chi lo propone. Il secondo impegno è a valutare  - quindi questa è una valutazione che si chiede di fare vista l'importanza di questo finanziamento che, visto che prima era una stima e adesso è ancora una stima se non c'è la progettazione, perché non può esserci, ma passa da 3 milioni a quasi 5 - visto quest'ingente finanziamento, l'ipotesi di realizzare una struttura per l'arrampicata sportiva che sia adatta a competizioni a livello internazionale, quindi non soltanto per l'allenamento e i corsi di formazione di Guide e Maestri di sci. Una palestra che potrebbe avere un valore pari a quello che hanno altre regioni alpine, aperta al pubblico ed utilizzabile, oltre che per tutti coloro che vogliono cimentarsi in quest'attività sportiva, anche per la formazione dei lavoratori nell'ambito delle attività di protezione dei versanti rocciosi."
47406,XVI,05/06/2024,BILANCIO E CONTABILITA' REGIONALE,6,it,152.0,1962.0,M,UV,91,2642,"In premessa la devo correggere, collega Minelli, perché io non ho detto che non esiste la progettazione, ho detto che il computo è allegato ad una progettazione che non ha ancora iniziato il suo iter per le autorizzazioni perché è sub iudice rispetto all'approvazione dell'articolo 28 dell'assestamento che ne autorizza il finanziamento. Per cui il progetto esiste, non è a nostre mani, ma c'è stato inviato il computo metrico preciso, che ammonta a 4 milioni e 850 mila euro, con una lettera accompagnatoria. Per quel che riguarda i due punti dell'impegnativa, intanto lo studio di fattibilità che lei chiede di acquisire è un'iniziativa assolutamente di tipo privato che non è sostenuta - così lo chiariamo anche - dall'Uvgam, per cui, come iniziativa privata di imprenditori privati che fanno anche le Guide alpine, credo che non ci sia nessuna difficoltà da parte di questi imprenditori a promuoversi presso intanto i proprietari del terreno (in questo caso VDA Structure), perché oggi sulla restante parte dell'area destinata alla Maison de la montagne (quindi 1.500 metri che residuano) sono previsti dei parcheggi, quindi non c'è la necessità e nemmeno la volontà da parte dell'Uvgam, e ovviamente anche dell'Associazione valdostana maestri di sci, di procedere con quest'iniziativa. Per cui credo che non sia nemmeno opportuno che si acquisiscano degli studi di natura strettamente privata da inviare alle Commissioni per un esame che non è di competenza delle Commissioni. Questo come primo dato. Le dico che l'Uvgam non ritiene necessaria un'attività del genere per due motivi: perché le palestre di arrampicata in Valle d'Aosta - e le ho elencate nel Consiglio precedente in risposta - sono considerate più che sufficienti, anche perché non dobbiamo dimenticare che il nostro ambiente, di cui ci riempiamo la bocca spesso e volentieri, ha delle straordinarie opportunità per praticare questo sport outdoor , quindi direi che da questo punto di vista siamo serviti nel migliore dei modi per fare tutta l'attività che serve. Per quel che riguarda le attività delle Guide alpine, voglio anche precisare che era stata valutata l'opportunità di creare una parete attrezzata per l'arrampicata, che sarebbe stata comunque a beneficio esclusivo delle Guide alpine, perché la legge istitutiva, tanto dei maestri di sci che delle Guide alpine, impedisce l'attività commerciale, quindi non avrebbe potuto, in capo all'Uvgam e all'AVMS, essere costruita una palestra a scopo commerciale. Direi che in queste piccole considerazioni ci sta la risposta al suo ordine del giorno che le chiedo di ritirare, altrimenti ci sarà un voto di astensione."
47406,XVI,05/06/2024,BILANCIO E CONTABILITA' REGIONALE,6,it,0.0,1985.0,M,RV,93,1665,"Per esprimersi, al di là di quello che poi faranno le colleghe proponenti, sul punto. Abbiamo letto con attenzione l'ordine del giorno e abbiamo altrettanto poi riletto con attenzione l'articolo 28. La questione è molto semplice: noi ci siamo posti un dubbio e il dubbio sta su due passaggi dell'articolo 28. Innanzitutto, si cita che la destinazione è esclusivamente per lo sviluppo delle attività istituzionali della struttura e soprattutto, sempre al comma 1, in conclusione si fa riferimento - e cito sempre l'articolo 28 - ""con esclusione in ogni caso di qualsiasi attività di natura commerciale"". Quindi oggettivamente, al di là dell'acquisizione del primo studio che, come è già stato detto, è legato a delle iniziative di natura altra, sul secondo punto dell'impegnativa c'era il nostro dubbio per due motivazioni. Intanto l'apertura al pubblico, che sostanzialmente dà una possibilità o potrebbe aprire a degli usi di natura commerciale, e si è capito un po' meglio dalla presentazione il discorso della formazione dei lavoratori nell'ambito dell'attività di protezione dei versanti rocciosi che, comunque, oggettivamente, potrebbe sempre aprire ad un'attività di natura commerciale. Per queste motivazioni, per un'incongruenza, sostanzialmente, tra il testo dell'articolo 28 e quella che è la richiesta, noi ci asterremo. Ovvio è che torneremo poi sul punto nel momento in cui andremo a votazione, perché, al di là di tutto, diciamo che è un intervento importante e che merita attenzione a se stante; però ripeto, l'esclusione della natura commerciale della finalità di natura privatistica, impone che queste attività ovviamente non possano essere svolte."
47406,XVI,05/06/2024,BILANCIO E CONTABILITA' REGIONALE,6,it,206.0,1966.0,F,PCP,95,4071,"Ho ascoltato l'intervento dell'Assessore che ha esplicitato una correzione a quello che ho detto, cioè che il computo è allegato alla progettazione che non ha ancora iniziato il suo iter ; progetto che non è nelle mani dell'Amministrazione ma c'è soltanto il computo. Quello che non è stato chiarito è se in questo computo è presente anche quest'ipotesi che, almeno fino a poco tempo fa, era ipotesi di palestra; ecco, non c'è neanche l'ipotesi di palestra che, come mi ha spiegato, sarebbe esclusivamente al servizio delle Guide e dei Maestri di sci. Noi abbiamo un finanziamento che passa da 3 milioni dello scorso anno per la stima che era stata fatta a quasi 5 milioni di quest'anno per la stima o un po' di una stima che c'è adesso ma di cui noi non sappiamo praticamente nient'altro, e non c'è nemmeno la palestra ad uso interno, chiamiamola così. Ora, a me sembra veramente che ci sia su quest'articolo e su questo progetto da farsi molte domande, da porsi molte domande. Sulla questione delle palestre, che sono in abbondanza e sarebbero, secondo quello che dice l'Assessore, più che sufficienti, così è stato detto, più che sufficienti per quella che è l'attuale attività, può anche darsi. Io ho dei dubbi, perché sono a conoscenza del fatto che ci sono persone che si dedicano a questo sport che sempre più spesso si recano fuori regione perché con la disponibilità delle palestre che ci sono - e parlo in particolare della città di Aosta perché poi stiamo parlando della città di Aosta - non si riesce ad ospitare un numero di persone normale, perché quando nella palestra più vicina, quella vicina a Gressan, ci sono venti persone o c'è una scolaresca, gli altri stanno a casa perché non possono utilizzarla. Poi - ed è quello che abbiamo cercato anche un po' di approfondire, ovviamente con chi si occupa di questo settore, io non faccio arrampicata - mi è stato detto chiaramente che il livello di una palestra cittadina, di una città che è in mezzo alle montagne, come Aosta, e che ha una vocazione turistica importante, avrebbe sicuramente un senso, anche perché questa è una di quelle attività, nell'ambito degli sport legati alla montagna, che è in crescita e che è sicuramente importante da un punto di vista della complementarietà rispetto all'offerta turistica che si vuole dare. Sulla questione dello studio di fattibilità, lei dice che non è sostenuto da Ugvam e non ci dovrebbero essere problemi da parte dei promotori a farsi parte attiva presso i proprietari dell'area e via di questo passo. Mi ha anche specificato che Uvgam e l'Associazione dei Maestri di sci non hanno interesse nei confronti di quest'attività. Ora mi fa un po' specie che ancora una volta la Regione dica: ""Prima Uvgam e Maestri di sci ci hanno detto che vogliono fare la Maison de la montagne alla torre piezometrica, che costerà 3 milioni di euro, facciamo in fretta, approviamo l'assestamento, mettiamoci dentro questi soldi"" e poi è passato un anno e non sono ancora stati utilizzati. Ora si dice: ""Uvgam e Maestri di sci non sono interessati, quindi non interessa neppure a noi l'idea di fare una palestra che abbia anche uno scopo commerciale"". L'impegnativa - e ho ascoltato il rilievo del collega Aggravi rispetto all'incoerenza che ci sarebbe tra l'articolo 28 e l'impegnativa -, chiedeva due cose: sulla prima, non è interesse dell'Amministrazione acquisirlo e trasmetterlo alla Commissione competente, magari lo faranno direttamente le persone che sono interessate, ce lo invieranno e vedremo. La seconda è una valutazione che va al di là di quello che è strettamente l'assestamento di bilancio, è una valutazione in prospettiva, quella di realizzare una struttura per l'arrampicata sportiva adatta a competizioni di livello internazionale aperta al pubblico ed utilizzabile anche per quello scopo che è stato evidenziato. Va quindi al di là di quello che è strettamente il finanziamento legato a quest'opera che vedremo se alla fine di quest'anno sarà partita o meno, altrimenti i soldi dell'assestamento andranno, ancora una volta, in avanzo di amministrazione."
47406,XVI,05/06/2024,BILANCIO E CONTABILITA' REGIONALE,6,it,261.0,1964.0,M,GM,97,1072,"Forse vi porterò un pochino fuori tema. La mia posizione riguardo alla Maison de la montagne è nota, quindi è inutile che la ribadisca, ne parlerò poi quando tratteremo l'articolo specifico. Qua stiamo parlando di un contributo dato alle Guide alpine e ai Maestri di sci per la realizzazione della Maison de la montagne, che insiste in un'area definiamola ""area sud della città di Aosta""; burocraticamente direi che forse ci vorrebbe uno studio sull'area sud: stiamo costruendo un nuovo campo di atletica che, per quanto mi riguarda, otto corsie, non è omologabile per le manifestazioni internazionali. Abbiamo una palestra da una parte, abbiamo il Palaindoor che non ha neanche la pista da 200 metri. Probabilmente, visto che voi chiedete un impegno finanziario, perché per fare la valutazione ci va un impegno finanziario, qualora la Giunta avesse la volontà di assegnare uno studio di fattibilità su cosa realizzare in questa zona e come realizzare le strutture sportive senza andare sempre dietro alle fantasie del Comune o di altri proponenti, faremmo una cosa buona."
47406,XVI,05/06/2024,BILANCIO E CONTABILITA' REGIONALE,6,it,278.0,1959.0,M,LEGA VDA,99,5064,"Torniamo su un argomento che avevamo già reso oggetto di nostre iniziative nel dicembre scorso a proposito della legge Omnibus, quindi del bollo auto per i veicoli di interesse storico. Poi naturalmente la definizione è un po' in teoria semplicistica, si tratta di tasse automobilistiche che sono, come molti sapranno, divise in tassa di possesso e tassa di circolazione. A proposito di questo, tanto per fare un minimo di chiarezza, dopo i 30 anni si paga soltanto la tassa di circolazione, quindi paghi se il tuo veicolo, che ha più di 30 anni, viene messo in circolazione, non paghi più la tassa di possesso. La tassa di circolazione è una tassa molto bassa, si tratta dai 25 ai 31-32 euro a seconda delle Regioni, quindi si tratta di un importo decisamente modesto. Quello che invece è diverso se l'auto ha fra i 20 e i 29 anni: una volta, anche per una normativa statale, non si pagava più il cosiddetto, famigerato, bollo, adesso invece da qualche anno, già da parecchi anni a questa parte, si paga di nuovo, si paga al 50%. Il tema è il voler valorizzare, voler conservare, un patrimonio culturale, storico, meccanico, chiamatelo come si vuole, però un patrimonio che pian piano andrà a scemare e poi a scomparire evidentemente anche con le evoluzioni tecnologiche, ma come stiamo vedendo in questi ultimi anni anche con cambiamenti radicali nella costruzione e nella filosofia automobilistica che passa dai motori endotermici a quelli elettrici e poi chissà che cos'altro. Comunque è un patrimonio sicuramente da conservare, ci sono persone che amano conservare questo patrimonio, hanno dei costi, perché i pezzi si trovano sempre più difficilmente, è difficile quindi fare manutenzione, è difficile conservare questi beni. Chiaramente, dobbiamo sgomberare il campo da un malinteso iniziale: non stiamo parlando di tutte le automobili, o motocicli, che hanno fra i denti più di 20 e fino ai 29 anni, si tratta, in base a quello che è il nostro ordine del giorno, che è una riformulazione dell'emendamento di dicembre, di introdurre l'esenzione totale anziché solo al 50% di pagamento di tasse automobilistiche di proprietà e di circolazione per quei veicoli che vengono riconosciuti da appositi enti certificatori come veicoli con una rilevanza storica, e qualora questa rilevanza storica poi venga, oltre che attestata, anche annotata sulla carta di circolazione. Un passaggio formale importante, perché ci sono enti specifici che provvedono a queste certificazioni, in Italia ce ne sono più di uno, c'è l'ASI, l'Associazione veicoli storici, il Fiat Italiano, lo storico Lancia e Italiano Alfa Romeo. Sono enti che possono certificare l'esistenza di questi requisiti. Questi veicoli hanno una rilevanza storica. Per intenderci, perché poi magari non tutti sono esperti, ma stiamo parlando delle auto immatricolate fra il 1995 e il 2004, quindi quelle macchine che normalmente se vediamo ancora circolare oggi, hanno le targhe totalmente bianche, già alfanumeriche ma totalmente bianche e non quindi quelle che vanno attualmente con le fasce blu eccetera, quindi quelle targhe là dell'epoca con sigle che andavano fra A, B, C. Si tratta quindi di auto ormai datate sicuramente, non di auto qualsiasi perché, come dicevo, vanno certificate, quindi ci doveva essere un ente ed una Commissione tecnica che riconosce la rilevanza storica del veicolo, e poi il proprietario si deve anche occupare di farlo trascrivere sulla carta di circolazione. Peraltro, ad ogni trasferimento questo certificato praticamente perde la sua validità, bisogna rifarlo, bisogna pagare i nuovi diritti eccetera. Una cosa molto formale, molto precisa: per intenderci, per le auto degli anni '90 non è che qualsiasi possessore di una Punto possa chiedere il certificato di rilevanza storica. Ci sono veicoli però, ad esempio Renault Clio Williams, Mitsubishi Lancer piuttosto che Subaru Impreza, macchine di quei tempi lì, che hanno una certa rilevanza sicuramente dal punto di vista storico, hanno rappresentato dei punti fermi per quell'epoca ed è giusto che possano essere conservate magari con dei costi inferiori, almeno per quanto riguarda queste tasse di circolazione e di possesso che, peraltro, da noi in Valle d'Aosta, sarebbero veramente ben poca cosa dal punto di vista economico per la Regione, perché non so esattamente quale possa essere il gettito che possa derivare da queste auto di rilevanza storica certificate, ma credo davvero minimale. Una piccola cosa, un piccolo incentivo che però avrebbe un vero e proprio significato davvero per chi è appassionato e per chi questi pezzi cerca di conservarli a futura memoria. Direi quindi che si tratta di uno sforzo economico veramente modesto, alcune Regioni lo hanno già fatto, l'Emilia Romagna per esempio, la Lombardia dove c'è l'esenzione totale, ci sono altre Regioni dove hanno fatto un'esenzione solo parziale. Noi, come dico, con i piccoli numeri che abbiamo, dovremmo essere invece Regione capofila in questo, nell'esentare queste auto che sono appunto un numero piccolo e portano un gettito davvero minimale."
47406,XVI,05/06/2024,BILANCIO E CONTABILITA' REGIONALE,6,it,293.0,1968.0,M,UV,101,2391,"Ho ascoltato con attenzione la presentazione di quest'ordine del giorno, non sono francamente un esperto di auto d'epoca, quindi neanche di quelle che sono le tasse. Mi sono evidentemente appoggiato agli uffici che lavorano su quelle che sono le potenziali auto da intendersi nella fascia dai 20 ai 30 anni e i numeri sono tutt'altro che marginali. Adesso nella presentazione è stato spiegato come si dovrebbe procedere ad una sorta di certificazione degli enti autorizzati, bisognerebbe capire se questa è compatibile con una gestione così com'è strutturata di quelli che sono i bolli, non lo so. Faccio un ragionamento di fondo, è un approccio non prevenuto, faccio un ragionamento generale: l'auto d'epoca è anche una passione, se vogliamo, e le passioni, dobbiamo metterlo in conto... se ci piace sciare dobbiamo comprarci lo stagionale e tutta una serie di valutazioni che vanno in questo senso. Per andare incontro a quello che è un equilibrato approccio verso questo percorso, l'agevolazione prevista al 50% è un'agevolazione di accompagnamento verso l'esenzione da poter avere al compimento del trentesimo anno dell'automobile, quindi di suo, concettualmente, è già un passo avanti rispetto all'ordinarietà. Detto questo, si innesca un altro meccanismo che è quello di dire: ma io l'esenzione del bollo auto, chiamiamolo bollo auto, la do adesso su dei veicoli che voglio incentivare nell'acquisto e nel mantenimento, che sono dei veicoli a bassa emissione, quindi hanno delle prerogative che stridono, evidentemente, da un punto di vista fisico, con quella che è invece un'agevolazione di altro carattere, di altra tematica. Al momento, sinceramente, con i numeri che mi sono stati prospettati, non è una cosa che rientra nelle opportunità e nelle valutazioni che il Governo in questo momento può fare. Però, pur annunciando un'astensione sull'ordine del giorno, andrò ad approfondire quest'aspetto, per fare delle valutazioni e capire se ci sia la possibilità di una gestione, di un contenimento di questi numeri e poi ci sarà un aspetto politico per valutare se è meritevole o meno di un' agrement piuttosto che dirigere queste stesse risorse verso altre situazioni. Un approfondimento però lo andrò a fare in maniera seria, affrontando anche questa tematica come se ne affrontano tante e avendo attenzione alle sensibilità di chi lo ha presentato e di chi queste cose le sceglie."
47406,XVI,05/06/2024,BILANCIO E CONTABILITA' REGIONALE,6,it,278.0,1959.0,M,LEGA VDA,103,2020,"Grazie presidente Testolin per l'approccio intellettualmente onesto su questa tematica. Non ci ha dato i numeri, immagino anch'io sicuramente che i numeri non siano così irrilevanti, però tengo a fare una precisazione, perché era una questione che era già stata dibattuta, purtroppo io la presentai già a dicembre, ma per un'influenza non fui presente alla discussione e c'era proprio questo discorso; ero stato degnamente sostituito dal collega Distort, che però non aveva approfondito il tema, inevitabilmente. In realtà, non è tanto la questione del numero assoluto di questi veicoli, che immagino anch'io, ne vedo tanti girare, e non dico da esperto ma da appassionato capisco e a volte cerco di identificare, oltre alla tipologia, eccetera, anche l'anno più o meno di immatricolazione del veicolo; i numeri non credo siano pochi, se parliamo dei veicoli di quell'età. Il problema è che i veicoli a cui mi riferisco io, e ci riferiamo noi per quest'esenzione totale, sono quelli certificati come di rilevanza storica e annotata, questa rilevanza storica, sulla carta di circolazione. Sarebbe interessante capire, naturalmente, quanti sono invece questi, è un sottoinsieme di quell'insieme. Una volta accertato questo, secondo me potrebbe essere rilevante perché giustamente lei dice: è una passione, benissimo, certo, ma siccome sono beni mobili che vanno anche trasferiti nel tempo, trasmessi ai propri eredi eccetera, se conservati bene, avranno anche nel futuro una valenza anche culturale, soprattutto per una nazione come la nostra dove l'industria automobilistica ha avuto un significato, ci sono tanti appassionati ancora adesso, anche fra i giovani, devo dire, anche fra i bambini. Credo che quindi la conservazione di questo patrimonio sia sì, sicuramente una passione personale in certi casi, ma anche un valore che si trasmette agli altri. Il suo approccio quindi lo apprezzo, se potremo approfondire in qualche modo questo tema mi auguro che verrà fatto, a questo punto quindi ritiro l'ordine del giorno."
47406,XVI,05/06/2024,BILANCIO E CONTABILITA' REGIONALE,6,it,261.0,1964.0,M,GM,105,1965,"Ho avuto modo, nel tempo, anche insieme al collega Marguerettaz e al collega Brunod, di praticare gli sport tradizionali, non so se qualcun altro lo abbia fatto. È una passione che ha forse il collega Carrel e anche l'Assessore, quindi coinvolgiamo tutto il Consiglio, anche il segretario Jordan. È una passione che viene da lontano: nel tempo, almeno i più anziani, si ricordano quando si giocava essenzialmente nei prati e i campi si tracciavano con segatura. Poi degli importanti investimenti da parte dell'Amministrazione regionale, forse di qualche anziano anche qua presente, hanno permesso di realizzare i campi di Brissogne che sono un grosso servizio per la comunità degli sport popolari. Attualmente questi campi, dove si praticano tsan, fiolet, rebatta e anche altri sport, palet, il podismo, hanno a servizio una struttura fissa, ma nel bel mezzo dei campi non vi sono servizi igienici. Eppure, come ho potuto dire prima, svolgono una funzione di stadio, nel senso che se si guarda il numero di persone che lo frequentano nell'anno, forse ne ha molti di più che altre attrezzature sportive che hanno dei riconoscimenti molto più importanti. Leggendo l'assestamento di bilancio, ho potuto apprezzare come il Governo regionale, credo l'Assessore all'agricoltura, si sia speso per rivolgere delle risorse per sistemare l'impianto di irrigazione. Considerato che vi sono dei lavori in corso, probabilmente vi saranno degli scavi, chiedo un'attenzione da parte del Governo regionale per valutare l'opportunità di trovare, nelle pieghe del bilancio, le risorse necessarie per poter realizzare finalmente i servizi igienici che, venendo a quello che dice ogni tanto il collega Assessore allo sport, forse non sono stati specificatamente richiesti ma ve ne è una grande necessità, ve lo assicuro. Vi chiedo quindi se potete approvare quest'ordine del giorno e andare a cercare le risorse necessarie per realizzare, con una spesa modica, questi servizi igienici."
47406,XVI,05/06/2024,BILANCIO E CONTABILITA' REGIONALE,6,it,281.0,1976.0,M,UV,107,3731,"Grazie collega Restano per quest'iniziativa, quest'ordine del giorno, che ci permette di fare un po' il punto su quest'area così importante e così strategica di cui molti di voi hanno fruito in qualità di atleti degli sport popolari e che tanti, come me, vanno ad ammirarne le gesta, ma soprattutto un'area sulla quale si lavora in tre, per quel che riguarda il cosiddetto Palafent, gli interventi da parte dell'Assessorato di mia competenza, per tutta la questione della parte dell'area verde, in capo al collega Carrel come Assessorato all'agricoltura, con la collaborazione ovviamente per il rimanente del collega Grosjacques. Si evidenzia che la struttura di proprietà regionale, che è denominata Fent, contiene spogliatoi, servizi igienici da mettere a disposizione degli sportivi che operano all'interno dell'area. Nel caso gli stessi non siano disponibili durante le gare organizzate in loco, spetta pure alla Fent garantirne una corretta funzionalità. Come dicevo, l'attenzione su tutta l'area è trasversale da parte dei vari Assessorati e ricordo i recenti interventi che sono stati messi in atto, insieme, in seguito anche al confronto con la Fent, l'installazione di pompe di calore, l'installazione di nuovi bollitori per la produzione di acqua calda sanitaria e la revisione dell'unità di trattamento l'area, l'installazione dell'impianto fotovoltaico, poi l'impianto di illuminazione artificiale, la sostituzione di parte degli arredi a gas della cucina ed altri interventi che sono stati messi in atto proprio nel momento di vuoto gestionale, quindi da una procedura di appalto all'altra. Proprio ultimamente è stato messo in atto, con la collaborazione delle nostre strutture, un intervento urgente su quel che riguarda l'impianto fognario ed ora è in atto l' iter progettuale per un intervento più importante che possa risolvere definitivamente il problema al sistema fognario. È una struttura abbastanza complessa, non solo la struttura ma anche l'area, che si sviluppa in parte come edificio, in parte come campi da gioco, coordinandosi anche con le attività agricole. È sicuramente e certamente intenzione dell'Amministrazione intervenire sull'area con opportuni confronti che sono già in corso, non solo con la Fent, ma anche con l'Amministrazione comunale e il gestore dell'area dal punto di vista agricolo e con l'articolo 40, di competenza del collega Carrel, si riesce a dare un'altra risposta che era abbastanza attesa, quella appunto della posa degli irrigatori. È interessante quanto da lei proposto, il fatto di poter collocare ulteriori servizi a disposizione dei campi, tenuto conto anche della distanza che c'è tra i campi di fiolet, della zona adibita ai campi di fiolet, e il Palafent, valutandone assolutamente bene quella che è la collocazione, ma soprattutto anche la gestione, il presidio e l'intervento dal punto di vista dei costi. Soprattutto, in un'ottica sempre per mantenere e continuare quel confronto con la Fent, capire che priorità rappresenti per l'Associazione quest'intervento, ed è quello che sicuramente faremo nelle prossime settimane, proprio per capire, in base alle volontà della Fent, l'utilità e la priorità che loro ritengono. Io assicuro quella che è l'attenzione dell'Amministrazione e dei vari Assessorati, il confronto che ci sarà con la Fent per valutare eventualmente il futuro e l'inserimento di quest'intervento. Pertanto, per il momento, ribadendo quanto detto, io le chiederei il ritiro di quest'iniziativa, in alternativa ci sarà ovviamente l'astensione, proprio perché è importante continuare con il metodo di lavoro che ci siamo dati, un confronto dei tre Assessorati con la Fent, la valutazione delle varie priorità e poi la messa in campo degli interventi."
47406,XVI,05/06/2024,BILANCIO E CONTABILITA' REGIONALE,6,it,261.0,1964.0,M,GM,109,609,"Assessore, lei è noto per essere un gran podista molto veloce, ma se ha un bisogno impellente al campo n. 5 del fiolet, non fa in tempo ad arrivare al Palafent. Questa è una questione di sanità e di salute pubblica, fate prevenzione, per cortesia. Qualche collega qua vicino mi ha detto che se analizziamo il terreno dei campi tradizionali, ha un'acidità particolare. Se voi volete lo ritiro, provvederò con ulteriori iniziative, perché di questo se ne parla già dal 2017. Si tratta di quattro spiccioli, metteteli a disposizione della collettività e li prenda in qualche capitolo del suo bilancio importante."
47885,XVI,05/11/2024,FINANZA REGIONALE E LOCALE,5,it,184.0,1977.0,M,FP-PD,2,4134,"Il disegno di legge che andremo a discutere detta: ""Disposizioni in materia di finanza locale"", con particolare riguardo al concorso aggiuntivo alla finanza pubblica dei Comuni per l'anno 2024, ai trasferimenti straordinari correnti a favore degli Enti locali, nonché alle convenzioni tra enti, necessarie ai fini del loro accesso a finanziamenti. Il presente disegno di legge si compone di sei articoli: L'articolo 1 prevede, al comma 1, che la Regione provveda, per l'anno 2024, al versamento a favore dello Stato del contributo aggiuntivo al risanamento della finanza pubblica che sarebbe stato di competenza dei Comuni. L'importo definito dal decreto del Ministro dell'interno, adottato di concerto con il Ministro dell'economia e delle finanze, corrisponde ad euro 495.456 per ciascuno degli anni 2024 e 2025; rimane comunque invariato l'importo stabilito in euro 32 milioni, del concorso alla finanza pubblica determinato dalla Regione a carico dei propri Comuni, quale quota parte del contributo complessivo stabilito negli accordi di finanza pubblica intervenuti nel corso degli anni a regolare gli obblighi finanziari della Regione nei confronti dello Stato. Il comma 2 stabilisce, poi, che la Regione trasferisca ai propri Comuni le risorse straordinarie a essi assegnate, ai sensi dell'articolo 1, comma 508, della legge 30 dicembre 2023, n. 213, e dispone che con tali risorse i Comuni compartecipino parzialmente, per l'anno 2024, al concorso aggiuntivo alla finanza pubblica di cui al comma 1, mediante appositi meccanismi di compensazione contabile. L'articolo 2 prevede, al comma 1, in deroga a quanto disposto dalla legge regionale 20 novembre 1995, n. 48, un trasferimento straordinario corrente di 1,5 milioni per ciascuno degli anni 2025 e 2026 in favore del Comune di Aosta, risorse necessarie sia per fronteggiare gli ulteriori oneri derivanti dalla gestione degli interventi finanziati nell'ambito del Piano nazionale di ripresa e resilienza che per l'aumento delle spese correnti e dei servizi che il Comune di Aosta eroga a vantaggio dell'intera collettività valdostana. Il comma 2 prevede che la liquidazione sia effettuata in un'unica soluzione, entro il 30 aprile di ciascuno degli anni 2025 e 2026. L'articolo 3, dal comma 1 al comma 6, prevede che, per il riparto e per la liquidazione per l'anno 2025 del contributo straordinario corrente in favore dei Comuni e delle Unités des Communes valdôtaines per la copertura dell'incremento delle spese correnti, siano utilizzate le medesime modalità utilizzate per gli anni 2023 e 2024. I successivi commi 7 e 8 prevedono che anche per il contributo relativo al 2026 siano utilizzati gli stessi criteri. Grazie all'introduzione di queste disposizioni, è possibile fornire indicazioni certe agli Enti locali, utili e necessarie alla predisposizione dei relativi bilanci di previsione 2025/2027. L'articolo 4 interviene sull'articolo 104 della legge regionale 7 dicembre 1998, n. 54; questa modifica si rende necessaria per agevolare l'accesso ai finanziamenti e l'attribuzione delle risorse e delle responsabilità a un unico ente, nel caso di progetti di sviluppo che siano stati presentati da più enti. L'articolo 5 reca le disposizioni finanziarie per il bilancio di previsione della Regione, prevedendo, in particolare, che alla copertura finanziaria del concorso aggiuntivo alla finanza pubblica definito dall'articolo 1, comma 1, in complessivi euro 495.456, si provvede mediante maggiori entrate di bilancio per euro 227.668 a carico dei Comuni e per euro 267.788 a valere sulle maggiori entrate già incassate nell'anno 2024, derivanti dall'avanzo di amministrazione del Consiglio regionale relativo all'anno 2023. L'articolo 6 prevede, infine, la dichiarazione di urgenza. La II Commissione consiliare permanente, riunitasi in data 04 novembre 2024, ha preso in esame il D.L. 162, presentato dalla Giunta regionale in data 7 ottobre 2024, concernente ""Disposizioni urgenti in materia di finanza locale. Modificazioni alle leggi regionali 7 dicembre 1998, n. 54, 2 agosto 2023 n. 12 e 19 dicembre 2023 n. 25"" e ha espresso a maggioranza parere favorevole."
47885,XVI,05/11/2024,FINANZA REGIONALE E LOCALE,5,it,0.0,1985.0,M,RV,4,11291,"Per fare qualche considerazione in particolare sui primi articoli che riguardano questo D.L. e, più in generale, il sistema della finanza locale valdostana. Sostanzialmente arriviamo al termine, come in realtà era già stato preannunciato non solo durante la presentazione di questo disegno di legge, ma anche da alcune comunicazioni o risposte a interventi che, nel corso delle fasi successive all'applicazione in modo unilaterale della richiesta di questo contributo da parte dello Stato, il Presidente aveva fatto all'Aula, richiamo in particolare quella che era stata anche oggetto di una mia interpellanza dell'8 febbraio 2024. Sostanzialmente la sentenza - come è citata sia nella relazione, sia dal relatore - la 145 del luglio scorso, dice per l'appunto (semplificando) che: ""Senza un sistema integrato di finanza, il rapporto ovviamente è da un lato tra lo Stato e la Regione, e dall'altro tra lo Stato e i singoli Comuni. Cosa diversa invece è costituire un sistema coordinato nell'ambito della regione, per poi appunto interfacciarsi con lo Stato centrale. In questa tematica, nel tempo, ricordo in particolare il 2019, quando si discuteva tanto e andava anche molto di moda in quel periodo parlare anche dell'annosa questione dell'extra gettito IMU, che riguardava i rapporti di finanza locale; diciamo che poi il periodo Covid l'ha portato un po' da parte per i vari accordi che si sono susseguiti nel tempo in materia di finanza locale. Vedendo soprattutto gli allegati, in particolare la nota metodologica del decreto del 29 marzo 2024, quello richiamato anche dal relatore, il decreto del Ministero degli Interni adottato di concerto con il Ministero dell'economia, quello che emerge chiaramente è che, rispetto al panorama delle speciali, da un lato abbiamo Sicilia, Sardegna e Valle d'Aosta, dall'altro abbiamo le Province autonome di Trento e di Bolzano e in particolare il Friuli Venezia Giulia. In questi due casi hanno già delle norme di attuazione dei loro relativi statuti che definiscono le modalità di interlocuzione finanziaria con lo Stato centrale, dall'altro lato non c'è ancora nulla. Questo disegno di legge, che oggi finisce per mettere una prima pezza, è soltanto un passaggio, perché - l'ha già detto il Presidente, in realtà, nelle comunicazioni del Consiglio del 18 settembre, poi questa mattina ne ha parlato con riferimento agli incontri con il Ministro Calderoli - c'è la necessità, anche per la Valle d'Aosta, di dotarsi di una norma di attuazione in tal senso. È anche per questo che il nostro gruppo consiliare ha presentato un ordine del giorno che cercherò anche di rappresentare nell'ambito del ragionamento che voglio fare con quest'intervento in discussione generale, perché, se da un lato il modello trentino-sudtirolese è un po' particolare, molto più di interesse è quello del Friuli Venezia Giulia, nell'ambito del quale, tra l'altro - e richiamo in particolare il decreto legislativo 154/2019 - il fatto che ci siano due categorie di regioni a Statuto speciale è lampante, perché tra l'altro c'è un meccanismo che ci dovrebbe interessare, perché, nell'ambito di un'applicazione ulteriore del 10% del contributo alla finanza locale che lo Stato centrale si riserva sempre come buffer eventualmente per andare a richiedere un maggior sforzo da parte degli enti, s'introduce un rapporto intercorrente non per la Regione Friuli e lo Stato, ma in realtà dipendente dalla media dei rapporti tra i contributi delle entrate correnti della Regione Autonoma Valle d'Aosta e della Regione Sicilia, quindi c'è una necessità di fare ordine soprattutto per salvaguardare la stabilità e la certezza del nostro ordinamento finanziario. Di principio, quindi, ben venga la definizione, e vedremo in che senso, di un sistema integrato di finanza locale che dovrebbe poi, a cascata, andare ovviamente a una riforma - e oggettivamente non so se ce ne sarà il tempo nello scorcio di questa fine legislatura - di un obiettivo che è inserito all'interno del DEFR e che viene ripetuto e che ha anche un po' sostituito (visto che abbiamo parlato prima nella relazione del Comitato paritetico del tema della semplificazione normativa) quella che era l'idea di un testo unico degli Enti locali; è un obiettivo che è denominato ""Revisione del sistema della finanza locale"", perché non c'è solo una problematica di rapporto tra i nostri Enti locali e lo Stato centrale o tra il futuro sistema integrato regionale e lo Stato centrale, ma anche di fiumi e fiumiciattoli di leggi di settore, o comunque anche di meccanismi di trasferimento straordinario di finanza appunto a beneficio della finanza locale, che necessariamente devono essere riordinati. Penso che a fronte di questo passaggio normativo con il disegno di legge 162 - e poi vedremo della proposta di schema di attuazione del nuovo sistema di finanza integrato - forse è il caso anche di mettere seriamente mano all'altro meccanismo e, visto che oggi abbiamo anche ricordato il professor Lévêque, è anche l'ora forse di aggiornare la legge 48, perché è comunque datata e comunque necessariamente dovrà tenere conto anche di queste pesanti evoluzioni normative che sembrano pura tecnica o comunque sembrano più interessanti per gli addetti ai lavori, ma in realtà poi hanno un effetto perché derivano dalle tasse e dalle imposte che i cittadini pagano, non tutti, ma quelli che le pagano sicuramente dovrebbero stare ben attenti a questi passaggi. Perché ho citato il modello friulano? Per un motivo, e qui introduco anche l'ordine del giorno che abbiamo voluto presentare, per richiamare un passaggio molto interessante. Nell'ambito di queste interlocuzioni e della definizione del decreto legislativo 154/2019, che consente al Friuli di risolvere il problema che invece si presenta oggi per la Valle d'Aosta, ci sono due opportunità che il Friuli ha colto: da un lato quella previsto all'articolo 3 di questo decreto legislativo, laddove individua due tipologie di contribuzione a favore della finanza pubblica, da un lato, banalmente, il contributo in termini finanziari, dall'altro anche l'eventuale realizzazione, sul territorio regionale, di opere pubbliche aventi rilevanza nazionale, concordata con lo Stato, le cui risorse siano iscritte sui pertinenti stati di previsione del bilancio statale, con oneri a proprio carico. Questo lo dico perché tutto si tiene, nel senso che abbiamo piani e valutazioni d'importanti infrastrutture sul territorio della nostra regione, in prospettiva ne avremo sicuramente, spesso però ci si dimentica di come queste infrastrutture possano essere finanziate. Un principio che è stato scritto nell'ambito dei principi generali in materia di concorso della finanza pubblica da parte della Regione Friuli è anche questo: ""Caro Stato, io non ti corrispondo delle finanze tout court, ma faccio venir meno la spesa che tu dovresti sostenere nei miei interessi, sul mio territorio, attraverso la possibilità di vedere queste risorse anche concentrate nell'ambito d'interventi su infrastrutture nella regione di riferimento"". Dall'altro lato, un'altra opportunità che il Friuli ha colto, ovvero regionalizzare l'imposta sugli immobili. Il Friuli, nel periodo intercorrente tra la definizione di quel decreto legislativo e poi successivamente altri interventi, si è adoperato per poter portare, nell'ambito della propria normativa di rango speciale, un principio che, ovviamente, è nel rispetto delle normative comunitarie e della normativa statale e regionale, ovvero quello di una manovrabilità direi avanzata, che non è da confondersi con la manovrabilità di una norma di attuazione, che già abbiamo. Questa è specificatamente legata alla disciplina dei tributi locali comunali di natura immobiliare istituiti con legge statale, anche in deroga alla medesima legge, definendone le modalità di riscossione e consentendo agli Enti locali di modificare le aliquote e di introdurre esenzioni, detrazioni e deduzioni. Nell'ambito del sistema di finanza integrata, la Regione Friuli non ha soltanto disciplinato e definito i rapporti intercorrenti tra la Regione più i Comuni e lo Stato centrale, ma ha scelto strategicamente, e io direi anche in modo lungimirante, di andare a prendersi un'ulteriore competenza e un'ulteriore responsabilità, d'accordo con lo Stato, e secondo un principio fondamentale: ""Come io sono un unico ente regionale e rispondo nei confronti dello Stato per una cifra che non mette a rischio o in discussione la stabilità dei rapporti finanziari tra la Regione nel rinnovato sistema di finanza integrata e lo Stato centrale, mi porto a casa ovviamente una maggiore responsabilità, ma la possibilità di andare a disciplinare sul mio territorio in maniera più puntuale e più fattiva anche la parte di entrata fondamentale da cui poi deriva la parte di spesa sugli Enti locali, quindi in particolare i tributi locali comunali"". Il passaggio che ho citato e che ho letto è relativo appunto alla legge costituzionale del 31 gennaio 63, n. 1, lo Statuto speciale della Regione Friuli Venezia Giulia. È stata inserita un'ulteriore lettera nell'ambito del quarto comma dell'articolo 51 che dà questa possibilità, che poi si è manifestata concretamente in una legge regionale che ha visto poi un percorso a parte, relativamente all'istituzione dell'imposta locale sugli immobili, e quello è un percorso a parte. A fronte di questo, l'ordine del giorno che abbiamo presentato, prendendo spunto dalle informazioni che avevamo, in particolare da quanto detto dal Presidente il 18 di settembre nelle comunicazioni all'inizio del Consiglio, per cui era stato attivato uno specifico gruppo di lavoro per valutare l'elaborazione di una norma di attuazione, finalizzata appunto a creare un sistema integrato di finanza regionale, di concerto con quello degli Enti locali, noi impegneremo con quest'ordine del giorno il Governo regionale a dare mandato a questo gruppo di lavoro, che è coordinato dal Segretario regionale, costituito per valutare appunto l'elaborazione di questa norma di attuazione sul sistema integrato di finanza regionale, di contemplare, nell'ambito dell'elaboranda norma di attuazione, la possibilità di disciplinare i tributi locali comunali di natura immobiliare istituiti con legge statale, anche in deroga alla medesima legge sul modello di quanto già definito dalla Regione Autonoma del Friuli Venezia Giulia. È un'opportunità, secondo noi, molto importante, che permetterebbe di dare soprattutto la possibilità di meglio declinare, sulla base delle necessità e delle categorizzazioni del nostro territorio, un'imposta che è tra le imposte madri relativamente alla parte Entrate delle Amministrazioni pubbliche, direi dell'Amministrazione pubblica, a questo punto, a fronte della realizzazione del sistema integrato di finanza pubblica, non soltanto legato al tema della finanza locale, ma all'intero sistema di finanza regionale e che forse ci consentirebbe, da un lato, anche di poter andare a meglio definire come sono costruite le entrate per poter meglio definire i trasferimenti e l'applicazione della parte spese relativamente a un riordino più complessivo dell'intero sistema di finanza locale. È un punto su cui noi crediamo ed è un'opportunità che, secondo noi, va accolta ed è per questo che abbiamo presentato quest'ordine del giorno."
47885,XVI,05/11/2024,FINANZA REGIONALE E LOCALE,5,it,293.0,1968.0,M,UV,6,3868,"In merito alla norma nel suo complesso, penso che sia da accogliere il messaggio che la stessa vuole trasmettere, che è quello di fare chiarezza rispetto alla surroga da parte della Regione per quanto riguarda gli adempimenti che la sentenza della Corte costituzionale ci impone in questo particolare contesto: il rifinanziamento sostanzialmente della parte relativa al Comune di Aosta e la suddivisione delle risorse messe a disposizione dalla Regione a favore dei Comuni per sopperire alla crescita delle spese da sostenere da parte di questi ultimi. Entrerei invece un attimo nel merito dell'ordine del giorno, in modo da dare, già in questa replica, una sostanziale risposta. Intanto il gruppo di lavoro, così come è stato concepito, lavora per rilanciare - come anche detto oggi all'interno delle comunicazioni e ricordato anche dal Consigliere proponente l'ordine del giorno - il sistema degli Enti locali valdostano, che ha bisogno di una norma d'attuazione, pari a quella del Friuli Venezia Giulia e delle Province Autonome di Trento e di Bolzano, per conclamare una situazione che noi davamo per acquisita ma riguardo alla quale, in realtà, la Corte costituzionale ci ha convinto diversamente, quindi in quel senso dobbiamo procedere. Un passo in avanti, da un punto di vista del confronto con lo Stato, è stato già avanzato nel momento in cui abbiamo chiuso l'accordo finanziario fino al 2032, in modo da sancire che le risorse previste dalla Regione allo Stato per il contributo alla finanza pubblica devono ricomprendere anche quelle relative a eventuali istanze di richiesta nei confronti dei Comuni. Per quanto riguarda invece il punto dell'ordine del giorno che richiede di ampliare una visione complessiva - se ho capito correttamente lo spirito, quindi la rimodulazione da parte di una legge regionale che possa andare a intervenire sulle percentuali d'incidenza di una legge statale che traccia le aliquote applicabili in seno all'IMU - credo che la risposta sia già all'interno del decreto legislativo 20/2017, n. 184, che sancisce le norme d'attuazione dello Statuto speciale della Valle d'Aosta in materia di coordinamento e di raccordo tra la finanza statale e regionale, che al secondo comma espressamente statuisce quanto segue: ""La legge regionale, nel rispetto dei principi fondamentali dell'ottenimento tributario statale, disciplina criteri, modalità e limiti di applicazione, nel proprio territorio, di tutti i tributi locali istituiti con legge statale, anche in deroga alla medesima legge, in relazione alle peculiarità territoriali e ai contesti economici sociali di riferimento, definendone le modalità di riscossione con facoltà di consentire agli Enti locali, nell'esercizio della loro autonomia, di modificare le aliquote e di introdurre esenzioni, detrazioni e deduzioni"". Questo quindi dovrebbe andare a dare una risposta nel senso auspicato dall'ordine del giorno. È più che evidente che, in questo contesto, l'attivazione da parte della Regione di un intervento rispetto a questo tipo di tributo comporterebbe due aspetti: uno che in merito alle risorse da riconoscere allo Stato su determinate tipologie di fabbricato - adesso vado a memoria e non sono proprio un tecnico - quelli di categoria D, quelli commerciali e industriali, prevederebbero un'integrazione per il gettito differenziale da parte della Regione a favore dello Stato, così come altri interventi normativi che andassero ad abbassare le entrate dei Comuni dovrebbero presupporre un riconoscimento da parte della Regione a favore dei Comuni per permettere la quadratura del cerchio a livello di bilancio. È chiaro che la possibilità è sul tavolo, è sancita, l'applicazione è una questione di equilibri, di risorse e di scelte che possono essere applicate o meno. Alla luce quindi di questo, io chiederei il ritiro dell'ordine del giorno, altrimenti ci asterremo."
47885,XVI,05/11/2024,FINANZA REGIONALE E LOCALE,5,it,0.0,1985.0,M,RV,8,3468,"Sostanzialmente per prendere atto di quanto detto dal Presidente. Io, nella presentazione e nella discussione, ho citato e ho detto: ""Non confondiamoci totalmente con la 184"" per un motivo molto semplice: verissimo quello che ha detto il Presidente, però l'opportunità di meglio specificare un principio che già c'è, soprattutto rendendolo più attuale e più specifico sulla norma relativamente ai tributi locali, secondo noi poteva ed è un'occasione da non perdere, perché vero sulle aliquote, vero sul termine delle riscossioni e anche delle esenzioni, detrazioni e deduzioni, ma c'è un particolare: che è tipico dei tributi locali comunali, ovvero anche delle categorie di immobili. Il Friuli ha fatto un lavoro molto puntuale sulle categorizzazioni, la 184 permette di muoversi nell'ambito della regolamentazione definita dallo Stato. L'opportunità - visto che comunque, l'abbiamo visto sull'idroelettrico e su altre norme, la produzione di una norma d'attuazione è un percorso complicato, lungo e non semplice - era di sfruttare quest'occasione e questa norma per inserire un elemento di maggior chiarezza che consentisse di fare un lavoro preparatorio, in prospettiva, perché sono altrettanto d'accordo con il Presidente: è prima di tutto una questione di volontà e di scelta politica andare a individuare delle risorse che strutturalmente possano essere destinate a interventi di defiscalizzazione, perché sennò - e ne abbiamo già discusso durante il DEFR - è inutile fare quegli interventi spot (e lo vediamo soprattutto quando c'è l'assalto alla diligenza della finanziaria nazionale che poi si perdono) e, soprattutto, per vederne i benefici non basta neanche un triennio, bisogna pensare a renderlo ancora più strutturale, e su quel punto noi ci siamo e ci saremo sempre. Meglio mettere meno le mani nelle tasche delle persone, piuttosto che dargli un contributo in più. Per noi questo è un principio fondamentale. Detto questo, mi spiace, ma l'ordine del giorno noi non lo ritiriamo, ma soltanto per mantenere fisso un punto politico in cui crediamo. Ripeto, al di là di come voterete, io faccio ancora affidamento sulla sua attenzione, si valuti bene se non c'è lo spazio per poter definire un po' meglio, nell'ambito del percorso di norma di attuazione, relativamente al sistema integrato, e a questo punto le chiederei magari d'integrare l'audizione in I Commissione anche con questo passaggio, in modo tale da capire effettivamente che cosa è stato chiesto di fare alla parte regionale della Paritetica, considerando anche quel passaggio che ho fatto relativamente alla norma d'attuazione dello Statuto friulano sulle grandi infrastrutture d'interesse nazionale realizzate sulla regione di competenza. Ripeto, io terrei molto presente il fatto che - al di là dell'importante norma 184, che speriamo un giorno di poter applicare un po' meglio, un po' più in maniera attiva - ci possano essere le condizioni anche per meglio disciplinare e non avere dubbio sulla possibilità di andare non soltanto a manovrare i tributi locali, ma poter anche definire in maniera più puntuale quelle che sono anche in deroga alla medesima legge, ma che, ci consenta, appunto, di meglio declinare quella sua applicazione, l'applicazione di un'imposta importante per le finanze pubbliche al fine, appunto, di differenziare e valorizzare territori che hanno costi e incombenze ben diversi da quelli di altri, in particolare di quelli più vicini all'asse centrale della Valle."
47885,XVI,05/11/2024,FINANZA REGIONALE E LOCALE,5,it,156.0,1976.0,F,PCP,10,2928,"Intervenendo su questo punto, faccio già anche la dichiarazione di voto, sia per quello che riguarda la legge, sia per quello che riguarda l'ordine del giorno. Come è stato ampiamente detto, il sistema delle autonomie valdostano è nato e concepito da amministratori e tecnici che avevano una chiara visione, ma poi nel tempo è stato progressivamente smantellato, con interventi successivi, a volte per rispondere a sollecitazioni dello Stato, come in questo caso, a volte a esigenze di finanza pubblica, oltre a delle scelte invece accentratrici da parte della Regione. Questo obiettivo strategico, che riguarda il sistema della finanza locale, non può passare se non attraverso una riflessione più completa sull'ordinamento e sull'organizzazione degli Enti locali. Come dicevo, è un sistema datato e snaturato, quindi qui sì, certo, facciamo un primo passo verso quel sistema coordinato e integrato per interloquire con lo Stato sulla finanza locale, ma - come è stato detto da tutti - sarebbe necessaria una norma di attuazione e anche su questo molto probabilmente - ribadisco - sarebbe necessario andare verso una concertazione maggiore rispetto a quello che è avvenuto in questi anni. Sotto questo punto di vista noi quindi voteremo la legge perché - come dicevo - è sicuramente un primo passo verso un'interlocuzione rispetto alla finanza locale, un piccolo primo passo, direi, mentre non voteremo l'ordine del giorno presentato dai colleghi di Rassemblement Valdôtain proprio per le ragioni che ho espresso prima, ossia che gli obiettivi non sono non sono molto chiari, e in questo momento a volte ci chiediamo... abbiamo quasi più paura che i tributi comunali li disciplini la Regione rispetto allo Stato, perché, lo abbiamo visto in diverse occasioni, continuiamo a fare e rifare leggi, proprio perché non c'è un'interlocuzione prima, ne era un esempio quella dei segretari comunali, come ha ben detto nel passaggio precedente il consigliere Aggravi. Possiamo dire anche rispetto alla questione dell'imposta di soggiorno- anche su questo diverse criticità noi le abbiamo espresse in quest'Aula - che sicuramente quello che è evidente è che spesso - e ci è capitato - qui noi discutiamo di leggi già approvate che poi sappiamo avere addirittura delle divergenze tra quello che è stato approvato e i le interpretazioni date dagli Enti locali. Sotto questo punto di vista crediamo che sicuramente un passo successivo, ma forse il Consigliere Aggravi cerca di portarsi avanti... però diciamo che in questo momento già siamo piuttosto preoccupate di pensare a cosa potremmo leggere nelle norme di attuazione (come lo stiamo vivendo in questo momento per altre questioni), quindi sotto questo punto di vista sarebbe importante più che altro interloquire fra gli enti, come era buona norma peraltro un tempo, cosa che non è assolutamente più avvenuta. Voteremo quindi a favore della legge, ma non voteremo l'ordine del giorno."
47885,XVI,05/11/2024,FINANZA REGIONALE E LOCALE,5,it,198.0,1964.0,M,FI,12,2224,"Due considerazioni anche da parte del gruppo di Forza Italia su questo disegno di legge presentato dal Governo regionale, che in particolare tratta di finanza locale, riguardo al concorso aggiuntivo alla finanza pubblica dei Comuni per il 2024, questo è un po' il centro dell'iniziativa, che a latere tratta anche i trasferimenti correnti a favore degli Enti locali, in particolare al Comune di Aosta. Quanto al concorso aggiuntivo dei Comuni, trattasi sostanzialmente di una pezza necessaria a seguito della sentenza 145 del luglio 2024 della Corte costituzionale, che ha sostanzialmente ribadito che esiste un rapporto tra lo Stato e la Regione e un rapporto tra lo Stato e i Comuni. Da qui la necessità, che ha indicato il Presidente, di procedere urgentemente a una norma d'attuazione che preveda un sistema integrato regionale dove la Regione, per dirla in parole povere ma in estrema sintesi, sia garante dei rapporti del nostro territorio con lo Stato. Poi tutti i rapporti di finanza internamente alla Regione vengono stabiliti secondo le regole del nostro ordinamento di autonomia locale. Riteniamo quindi che questo sia un passaggio importante, che andrà fatto e che auspichiamo che venga fatto in urgenza, così come è stato indicato negli obiettivi del Presidente nelle comunicazioni di questa mattina. Per quanto invece riguarda il contributo relativo al Comune di Aosta, avremmo forse preferito un trattamento diverso e che superasse anche il concetto di mero contributo, perché con il Comune di Aosta bisognerebbe fare un punto importante nei rapporti, perché Aosta è una città capoluogo, vediamo tutti i problemi che sono presenti in questo territorio, quindi non capiamo neanche bene se queste risorse aggiuntive a quelle che vengono indicate come i trasferimenti utili per la gestione del PNRR ma anche per le spese correnti, siano sufficienti, non sufficienti o quant'altro. Secondo noi questo poteva essere trattato non con quest'urgenza, ma forse meglio nell'ambito del bilancio di previsione che da qui a poco verrà discusso. Per questa ragione, quindi, nonostante condividiamo nel merito la prima parte, ci asterremo, così come ci asterremo nella votazione sull'ordine del giorno se non verrà ritirato."
47885,XVI,05/11/2024,FINANZA REGIONALE E LOCALE,5,it,261.0,1964.0,M,RV,14,1174,"Intervengo dopo la consigliera Guichardaz, perché preoccupato dalle sue affermazioni. Noi siamo convintamente autonomisti e riteniamo che sia fondamentale manifestare la nostra volontà di autogoverno. Riteniamo che sia importantissimo affermare e mantenere le nostre prerogative e soprattutto che in Valle d'Aosta, al di là di quella che sia la maggioranza che si alterna al Governo, vi siano gli elementi e le capacità per scrivere una norma d'attuazione che permetta di valorizzare le nostre possibilità di gestire la finanza pubblica. È per questo che riteniamo fondamentale l'ordine del giorno che abbiamo presentato, perché è un atto politico, che va a sancire questi importanti principi e che ci permette di affinare le sinergie tra la Regione e gli Enti locali della Valle d'Aosta. Noi quindi voteremo convintamente e politicamente sosterremo in tutte le sedi quest'ordine del giorno affinché si faccia un passo avanti - è l'unica cosa che condivido di quello che lei ha detto: il collega Aggravi guarda sempre avanti - e sosterremo che sia fondamentale, per il futuro economico di questa regione, votare quest'ordine del giorno e procedere con la norma d'attuazione."
47885,XVI,05/11/2024,FINANZA REGIONALE E LOCALE,5,it,0.0,1985.0,M,RV,16,656,"Ho atteso l'articolo 1 proprio per specificare il nostro posizionamento già espresso in Commissione. Se la legge si fosse limitata al passaggio relativo, e soprattutto propedeutico, alla realizzazione del sistema integrato di finanza regionale, l'avremmo votato. Sugli altri articoli abbiamo alcuni dubbi, forse si poteva anche limitare l'intervento soltanto a quello, sono scelte politiche, ognuno è giusto che faccia le proprie. Per questo motivo, pur condividendo nello spirito, in particolare - ripeto - il passaggio sul sistema integrato di finanza locale, noi ci asterremo su tutti gli articoli e sulla legge nel complesso, come fatto in Commissione."
47886,XVI,05/11/2024,BILANCIO E CONTABILITA' REGIONALE,6,it,184.0,1977.0,M,FP-PD,2,1721,"Il presente disegno di legge, provvede, ai sensi dell'articolo 73 del decreto legislativo 23 giugno 2011, n. 118 (Disposizioni in materia di armonizzazione dei sistemi contabili e degli schemi di bilancio delle Regioni, degli enti locali e dei loro organismi), al riconoscimento della legittimità di debiti fuori bilancio della Regione, derivanti da sentenze esecutive e da acquisizioni di beni e servizi, per i quali è necessario provvedere ai relativi impegni di spesa entro l'anno 2024. Nello specifico, il presente disegno di legge si compone di due articoli. L'articolo 1 dispone il riconoscimento della legittimità dei debiti fuori bilancio della Regione derivanti da sentenze esecutive ai sensi dell'articolo 73, comma 1, lettera a), del d.lgs. 118/2011 e dei debiti derivanti da acquisizioni di beni e servizi in assenza di un preventivo impegno di spesa, ai sensi dell'articolo 73, comma 1, lettera e) del medesimo decreto legislativo. Negli allegati A e B vengono elencati gli importi dei debiti, che corrispondono a euro 40.496,39 per sentenze esecutive e a euro 1.030.868,22 per acquisizione di beni e servizi. L'articolo 2 reca la dichiarazione d'urgenza necessaria per consentire, da parte dei competenti dirigenti, gli atti amministrativi finalizzati al riconoscimento della legittimità degli impegni di spesa correlati ai debiti fuori bilancio, al fine di permetterne la liquidazione entro il termine dell'esercizio 2024. La II Commissione consiliare permanente, riunitasi in data 4 novembre 2024, ha preso in esame il D.L. n. 163, presentato alla Giunta regionale in data 9 ottobre 2024, concernente il riconoscimento dei debiti fuori bilancio della Regione e ha espresso a maggioranza parere favorevole."
47889,XVI,05/11/2024,"ISTRUZIONE PUBBLICA, Istituzioni scolastiche",9,it,224.0,1986.0,M,FP-PD,2,3712,"È ormai noto come da quest'anno, allo scopo di ampliare e razionalizzare la propria offerta formativa, la Fondazione Maria Ida Viglino detenga in locazione una sede sita in via Xavier de Mestre ulteriore rispetto a quella storica di via San Giocondo. Questa nuova sede offre spazi più ampi e adeguati allo svolgimento di concerti ed eventi senza dover cercare la disponibilità di altri locali. L'organizzazione di saggi e concerti è un elemento essenziale nelle attività della Fondazione e coinvolge praticamente tutti gli iscritti, attualmente più di 800, come rappresentato in Commissione, includendo i partecipanti e i progetti speciali, campus, laboratori e simili. Inoltre, la concentrazione di tutte le attività della Fondazione in due sedi vicine rende più facili gli spostamenti di studenti, docenti, personale della Fondazione, nonché di strumenti e attrezzature. Si sottolinea infine che la Fondazione intende mettere a disposizione gli spazi della nuova sede a favore di altre associazioni e organizzazioni socio-culturali in base al proprio regolamento interno. In relazione alla suddetta ulteriore sede, la Fondazione ha rappresentato due necessità: da un lato, di ricevere un contributo maggiore rispetto a quello attualmente previsto concernente il canone annuo di locazione, gli oneri accessori, le spese di riscaldamento e quelle relative all'ordinaria manutenzione dell'immobile, finora riconosciuto per l'unica sede di Via San Giocondo; dall'altro lato, di ottenere il medesimo contributo nello stesso esercizio finanziario nel quale le spese in questione sono sostenute. L'attuale articolo 7, comma 2, della legge regionale 8/1992 prevede invece l'erogazione del contributo in un momento successivo sulla base della spesa effettivamente sostenuta nell'esercizio precedente. Con questo disegno di legge si intende quindi dare risposta alle esigenze rappresentate, andando a modificare la legge regionale 17 marzo 1992 n. 8: ""Interventi regionali a favore di una Fondazione per la valorizzazione e la divulgazione del patrimonio musicale tradizionale e per lo sviluppo e la diffusione della cultura musicale in Valle d'Aosta"". In particolare, in relazione al riconoscimento del contributo di cui all'articolo 5, comma 1 della medesima legge, il contributo previsto dall'articolo già citato sarà erogato sulla base delle spese indicate nel bilancio di previsione dell'esercizio finanziario in corso della Fondazione e comunque entro i limiti degli stanziamenti di bilancio della Regione (articolo 7, comma 2, come riformulato). Il presente disegno di legge, che la V Commissione ha analizzato dopo aver audito l'Assessore competente e la Presidente della Fondazione e averne dato parere favorevole a maggioranza, si compone di quattro articoli. L'articolo 1 individua le finalità e l'oggetto del disegno di legge, volte in particolare a ridefinire le modalità di finanziamento della Fondazione Maria Ida Viglino, come meglio esplicitato in premessa. L'articolo 2 modifica il comma 1 dell'articolo 5 della legge regionale 8/1992, facendo riferimento ai due immobili sede della Fondazione, anziché a un'unica sede, dal momento che, come detto, da quest'anno la Fondazione detiene in locazione anche la sede di via Xavier de Maistre, ulteriore rispetto a quella storica di via San Giocondo. L'articolo 3 modifica il comma 2 dell'articolo 7 della legge regionale 8/1992, prevedendo che all'erogazione del contributo di cui al comma 1 dell'articolo 5 si provvede sulla base delle spese indicate nel bilancio di previsione dell'esercizio finanziario in corso della Fondazione e comunque entro i limiti degli stanziamenti di bilancio della Regione. L'articolo 4 reca infine le disposizioni finanziarie."
47889,XVI,05/11/2024,"ISTRUZIONE PUBBLICA, Istituzioni scolastiche",9,it,110.0,1962.0,M,PA,4,4130,"Il disegno di legge n. 155 che oggi discutiamo va a ridefinire le modalità di finanziamento della Fondazione Maria Ida Viglino per la cultura musicale. Prima di entrare nel dettaglio di questa proposta normativa, voglio premettere che, come Gruppo consiliare di Pour l'Autonomie, Movimento che da sempre sostiene l'importanza di salvaguardare le tradizioni valdostane e di incentivare la cultura artistica, e in particolare musicale nella nostra Regione, non possiamo che dichiararci favorevoli a provvedimenti rivolti ad enti che perseguano questi scopi, tra cui appunto la Fondazione Viglino, che con i suoi oltre 800 iscritti, inclusi i partecipanti a progetti speciali, campus, laboratori e simili, è certamente una realtà affermata e significativa all'interno del variegato mondo degli studi musicali della nostra Regione. Detta Fondazione è da diversi decenni fortemente impegnata nello studio, nella valorizzazione e nella divulgazione del patrimonio musicale proprio della tradizione valdostana, nonché nello sviluppo, nella ricerca e nella diffusione della cultura musicale in Valle d'Aosta, come pure delle arti e delle culture musicali popolari valdostane; organizzando e gestendo, attraverso la scuola di formazione e l'orientamento musicale, SFOM, corsi di formazione e orientamento a indirizzo amatoriale per la divulgazione della cultura musicale, anche rivolti a persone diversamente abili e a bambini della fascia prescolare e scolare primaria e secondaria, nonché eventi, saggi, concerti, animazione e diverse altre attività, tutte di grande interesse, tra cui rassegne musicali come il Cambio musica e progetti speciali come il Cluster SFOM Summer Camp; collaborando al contempo con diverse istituzioni scolastiche valdostane a iniziative mirate all'inclusione, all'introduzione, alla pratica strumentale e corale, e con altri enti nell'ambito delle arti performative; e portando le sue produzioni artistiche oltre i confini regionali, con la partecipazione a numerosi eventi e manifestazioni a carattere musicale che si tengono in altre Regioni italiane. Venendo adesso al disegno di legge, in considerazione del fatto che la Fondazione Viglino da quest'anno può contare, oltre che sulla sua storica sede di via San Giocondo, anche su una nuova sede presa in locazione e sita in via Xavier de Maistre, i cui spazi più ampi sono maggiormente idonei allo svolgimento di concerti e altri eventi musicali e potranno, nelle intenzioni della Fondazione, essere messi a disposizione per eventuali iniziative promosse da altre associazioni e organizzazioni socio-culturali presenti sul nostro territorio; riteniamo assolutamente coerente che il contributo attualmente erogato per il canone annuo di locazione, gli oneri accessori, le spese di riscaldamento e di ordinaria manutenzione venga aumentato in modo da poter coprire le necessità di entrambe le sedi. Inoltre, con la modificazione all'articolo 7 della legge regionale 8/1992 si introduce la disposizione, dal nostro punto di vista corretta, secondo cui il contributo verrà erogato annualmente non più sulla base delle spese effettivamente sostenute dalla Fondazione nell'esercizio precedente, bensì sulla base delle spese indicate nel bilancio di previsione dell'esercizio finanziario in corso. Concludendo, siamo più che mai determinati a dare il nostro appoggio a questo disegno di legge con cui si va ad aumentare il sostegno riservato alla Fondazione Maria Ida Viglino affinché possa continuare a perseguire con successo le sue finalità in favore della nostra comunità. In una sua risposta a un'interpellanza presentata in Consiglio in data 21 febbraio 2024, l'Assessore competente ha riferito il suo convincimento che il nostro territorio possa considerarsi tra quelli che a livello nazionale e anche europeo hanno la più alta alfabetizzazione musicale. Il nostro auspicio è che, grazie a provvedimenti normativi come questo, si possa mantenere - e, se possibile, incrementare - tale indiscusso primato, che fa onore e apre importanti prospettive alla Valle d'Aosta e a tutti i Valdostani che amano la musica e il nostro patrimonio musicale tradizionale."
47889,XVI,05/11/2024,"ISTRUZIONE PUBBLICA, Istituzioni scolastiche",9,it,156.0,1976.0,F,FP-PD,6,3982,"Grazie davvero, colleghi, anche per questo voto unanime... no, invece in questo caso vi è stata l'astensione, ma credo che fosse più un'astensione politica che non un'astensione legata all'argomento, anche perché ricordo che i colleghi presenti in Commissione sono sempre stati particolarmente sensibili al tema della musica e all'importanza di questo meraviglioso linguaggio, che è un linguaggio, come sappiamo tutti, universale, che tra l'altro, al contrario delle lingue, non ha bisogno neanche di essere tradotto per essere compreso universalmente. Io ho avuto occasione, diciamo, nella mia prima vita di studiare in Conservatorio, oramai una trentina di anni fa, e studiavo proprio in via San Giocondo, perché la sede del Conservatorio allora era lì e devo dire che ho vissuto anni di cacofonia, nel senso che questo è un luogo storico, è una bellissima sede, ma è una sede che ha sempre avuto delle grosse limitazioni legate agli ambienti, legate all'insonorizzazione, una sede che è sempre stata assicurata prima al Conservatorio e poi alla SFOM, ma con i noti problemi di spazi. Oggi si è trovata questa soluzione, una soluzione che, come è stato detto anche dal collega Di Marco e dal relatore, che ringrazio, oltre ad ampliare le possibilità di fruizione proprio dei percorsi offerti dalla SFOM, in qualche modo prevede e offre degli spazi che sono molto più consoni. Tra l'altro, adesso stanno facendo dei lavori di riadeguamento strutturale, si stanno facendo dei lavori di insonorizzazione in modo tale che questa nuova sede possa poi diventare una sede finalmente adatta allo scopo, che è quello di produrre musica e non solo di produrla, perché, se avete avuto modo, qualche giorno fa è stata presentata anche un'offerta laboratoriale - per dire anche la vivacità della SFOM - con una quarantina di laboratori estremamente interessanti, che sono laboratori sia di pratica musicale, sia di ascolto attivo nei confronti della musica, perché non è solo l'imparare a suonare uno strumento o a cantare, perché vi è anche questa modalità, o l'imparare i nuovi linguaggi musicali e ad applicarli, ma ciò che è utile è anche imparare ad ascoltare. Non tutti sono portati alla pratica musicale, ma l'ascolto è anche, secondo me, un'azione di educazione civica, perché imparare ad ascoltare la musica significa mettersi in attitudine proprio di ascolto e di accoglimento, in questo caso di un linguaggio... ma vuol dire anche insegnare ai nostri ragazzi e anche agli adulti, perché la SFOM ha questa caratteristica di aprirsi a pubblici diversi, di insegnare alle persone proprio ad ascoltare e ascoltare significa anche avere poi la capacità magari di replicare in maniera consapevole e con degli strumenti di conoscenza. Tra l'altro, colgo proprio l'occasione per invitare tutti quelli che ci ascoltano a farsi un giro nel sito della Fondazione Maria Ida Viglino e di vedere quest'ampia offerta, che, tra l'altro, è localizzata in Aosta e anche a Pont-Saint-Martin, questo per dire che cerchiamo anche di ampliare gli spazi di ascolto e di apprendimento. Ribadisco, a conclusione, ancora l'orgoglio credo della nostra comunità e questo orgoglio è stato espresso un po' da tutti in questi anni, io oramai sono dieci anni che frequento quest'aula e sempre chiunque, a prescindere che appartenesse all'opposizione o alla minoranza o alla maggioranza, credo si sia sempre inorgoglito del fatto che la nostra Regione è una Regione unica a livello nazionale - questo lo posso dire senza ombra di dubbio - in tema proprio di alfabetizzazione musicale e credo sia unica anche a livello europeo, perché i numeri ci dicono di quanto sia stato investito nella pratica e nell'ascolto attivo della musica nei decenni proprio, quindi non è una questione legata a questa legislatura o alla precedente, ma sempre i valdostani sono stati attenti a valorizzare la musica come elemento di crescita di una comunità e credo che questo ci debba rendere orgogliosi tutti e oggi mi piace ricordarlo."
47889,XVI,05/11/2024,"ISTRUZIONE PUBBLICA, Istituzioni scolastiche",9,it,156.0,1976.0,F,PCP,8,2661,"Per dichiarare il nostro voto favorevole, un po' sulla scorta di quanto abbiamo già detto rispetto al Gervasone. Si tratta di un minimo sforzo perché ne parliamo da molto tempo, quello che andrebbe fatto sarebbe invece una riforma di tutta l'istruzione musicale in Valle d'Aosta, perché sappiamo essere una tematica importante, quindi, oltre alle bande, oltre alla Fondazione Viglino, abbiamo un Conservatorio, quindi nel dibattito, anche in audizione, in qualche modo gli stessi vertici della Fondazione hanno comunque rappresentato un'esigenza: quella in qualche modo di cercare di valorizzare le competenze diverse che ognuno porta con sé, ma, dall'altra parte, fare anche chiarezza rispetto a qual è il disegno rispetto all'istruzione musicale che abbiamo in Valle d'Aosta. Lo dico anche alla luce di quello che troviamo nel DEFR, io l'avevo sottolineato in discussione generale, noi stiamo mettendo dei soldi, sia prima sul Gervasone che adesso su Fondazione Viglino, quando nel DEFR invece il primo punto, proprio riferito anche a questi istituti, era la razionalizzazione dei costi. Se la razionalizzazione dei costi non avviene rispetto alle strutture, spaventa un po' perché a questo punto, se parliamo di razionalizzazione dei costi, forse andrà a influire invece sulle risorse umane. Avevo già chiesto allora una specifica rispetto a questo obiettivo posto nel DEFR che non ho avuto, sicuramente - come dicevo - ha un senso in qualche modo valorizzare tutte le potenzialità che ci sono in Valle d'Aosta rispetto all'istruzione musicale, perché non tutti possono fare il Conservatorio, non tutti hanno le doti per fare il Conservatorio, non tutti magari amano l'esperienza bandistica, quindi, sotto questo punto di vista, sicuramente ci sono diverse possibilità. Quello che noi riteniamo importante è magari evitare questi interventi spot sulle singole fondazioni, ma iniziare a pensare a un progetto complessivo rispetto a tutta l'istruzione musicale in Valle d'Aosta, cosa che da tempo stiamo chiedendo. C'era anche una norma di attuazione di cui si è tanto parlato. Lanièce, quando era in Commissione paritetica, ci diceva che era di lì a essere approvata nel giro di poco tempo; mi sembra che la stiamo aspettando ancora oggi, quindi molto probabilmente una riflessione va fatta anche alla luce poi della futura scadenza della Fondazione Viglino. Anche sotto questo punto di vista, quindi, molto probabilmente sarebbe importante in qualche modo cercare di trovare questa visione complessiva sull'istruzione musicale. Come dicevo, però, naturalmente, quando si mettono dei soldi sull'istruzione, sulla formazione, non possiamo che essere d'accordo."
47889,XVI,05/11/2024,"ISTRUZIONE PUBBLICA, Istituzioni scolastiche",9,it,110.0,1962.0,M,PA,10,49,"A nome della maggioranza, chiedo una sospensione."
47890,XVI,05/11/2024,COOPERAZIONE,10,it,160.0,1973.0,M,UV,2,4695,"Ce projet de loi prévoit des modifications à la loi régionale n° 25 du 1998 en matière de coopération, dans le but de promouvoir le renforcement de la coopération, de soutenir le développement des nouvelles coopératives et d'encourager l'investissement innovant, ainsi que le développement des niveaux d'emploi. La loi en question a pour objectif la croissance et la compétitivité de l'interprétariat qui favorise les impacts positifs en termes économiques et sociaux et constitue un modèle vertueux qui contribue au développement économique local. Comparé à d'autres modèles d'entreprise, le secteur des coopératives, grâce à sa finalité mutualiste, fait preuve d'une plus grande résilience en temps de crise et en ce qui concerne le maintien de l'emploi et de l'inclusion sociale car le modèle de gestion participatif permet de prendre des décisions orientées vers la durabilité de long terme. En plus, il favorise aussi des projets innovants visant à résoudre des problèmes sociaux, capables de mieux répondre aux besoins des communautés locales dans le but d'améliorer la qualité de vie des personnes dans des domaines où l'entreprise privée ou l'État ne sont pas présents. A livello regionale il numero di cooperative che risultano attualmente iscritte al registro regionale degli enti cooperativi è pari a 169, di cui 160 rientranti nella sezione a mutualità prevalente e vedono coinvolti più di 2.800 occupati, di cui 1.000 sono soci lavoratori. Il disegno di legge semplifica e armonizza le misure a favore degli enti cooperativi rispetto ad altre iniziative previste a livello regionale e statale, razionalizzando le tipologie, le percentuali e i massimali di agevolazioni concepibili. Facendo riferimento alle cooperative di produzione lavoro sociale o con almeno il 40% di soci lavoratori con sede operativa nella nostra regione, l'intervento oggetto della presente proposta di legge si concretizza principalmente nella concessione di contributi agli investimenti a favore delle nuove cooperative al fine di favorirne lo sviluppo e il loro consolidamento. Un'ulteriore misura prevede il finanziamento a favore di investimenti innovativi sulle tematiche della sostenibilità ambientale ed energetica, nonché sulle opportunità di sviluppo dell'occupazione. È prevista altresì la capitalizzazione degli enti cooperativi mediante la concessione di un contributo aggiuntivo nel caso di sottoscrizione aggiuntiva del proprio capitale sociale. Il presente disegno di legge si compone di 12 articoli. L'articolo n. 1 esplicita l'oggetto e le finalità del presente disegno di legge, che integrano, nelle more della revisione complessiva della norma regionale in materia di cooperazione, la semplificazione e la riorganizzazione delle misure di contributo previsto al fine di promuovere lo sviluppo e il consolidamento del movimento cooperativo mutualistico. L'articolo 2 sostituisce l'articolo 43 della legge 27 con lo scopo di rappresentare correttamente i requisiti dei potenziali beneficiari. L'articolo 3 sostituisce l'articolo 44 della medesima legge, descrivendo le modalità per l'ottenimento dei contributi e delle spese ammissibili. Così l'articolo 4, che sostituisce l'articolo 45, prevede contributi agli investimenti finalizzati a favorire uno sviluppo di nuovi enti cooperativi; in particolare, il nuovo comma 1 dispone la concessione del contributo per un importo massimo non superiore a 40 mila euro, nella misura massima del 40% delle spese ammissibili. L'articolo 5 sostituisce l'articolo 46, prevedendo contributi agli investimenti per programmi di sviluppo e di innovazione, volti a ammodernare o a espandere l'attività degli enti cooperativi con la concessione di contributi a fondo perduto per un importo massimo non superiore a 80 mila euro nella misura massima del 50% delle spese ammissibili. Infine al comma 3 è previsto un incremento pari al 20% del contributo a seguito di un aumento di capitale sociale pari almeno al 10% delle spese mensili. L'articolo 6 definisce il procedimento di concessione dei contributi e sancisce la possibilità di cumulo degli stessi con le altre agevolazioni pubbliche. L'articolo 7 concerne i vincoli, l'alienazione, il mutamento di destinazione e la sostituzione dei beni, prevedendo un vincolo di presentazione da parte di ciascun ente cooperativo di una sola domanda favorevolmente istruita nell'arco di tre anni. L'articolo 8 disciplina le modalità di controllo e ispezione. L'articolo 9 definisce la possibilità di concedere contributi anche attraverso procedimenti a bando. L'articolo 10 reca le disposizioni transitorie. Infine gli articoli 11 e 12 prevedono rispettivamente le necessarie abrogazioni e le disposizioni finanziarie."
47890,XVI,05/11/2024,COOPERAZIONE,10,it,96.0,1963.0,M,FP-PD,4,3477,"Volevo intervenire sul tema delle cooperative, in particolare quelle del mondo agricolo che meglio conosco. La storia e la tradizione valdostana sono ricche di esperienze di cooperative, in particolare nel campo agricolo o, meglio, nel settore produttivo agricolo. Avere forme strutturate che forniscono beni, servizi e occasioni di lavoro è importante direttamente per i membri e/o soci che li hanno a condizioni più vantaggiose di quelle che potrebbero ottenere singolarmente dal mercato. Il potere di acquisto di un modello collettivo può mettere sul tavolo una forza maggiore per ottenere vantaggi economici, abbattendo i costi, le forniture e i trasporti, ad esempio, limando concretamente passaggi inutili e costi maggiori. Questi fattori si concretizzano nella reciproca mutualità, scambiando beni e servizi con i fabbisogni aziendali di materie e beni per la produzione primaria, nel caso di attività agricole, ma anche concretizzando marketing e vendita in forma associata, con un potere contrattuale maggiore con le parti e i consumatori. Altri obiettivi del disegno di legge n. 153 sono di promuovere e rafforzare la cooperazione, elemento importante per il tessuto economico valdostano. I dati forniti dall'assessore Bertschy ci ricordano che ci sono 2.850 occupati, di cui 1.600 in cooperative sociali, circa 400 nella produzione del lavoro, circa 300 nel settore agricolo e altri 300 in altre tipologie di cooperativa. Con la necessità di aggiornare le normative di riferimento, il sostegno e lo sviluppo di nuovi enti cooperativistici, pensando a un ammodernamento degli investimenti, in particolare quelli innovativi, legati all'efficientamento energetico e al suo utilizzo e un fattore importante è lo sviluppo dei livelli occupazionali. Viene anche premiata la capacità interna gestionale che produce bilanci approvati e una stabilità economica e patrimoniale. Il sostegno necessario per la situazione aziendale e di avere dei servizi, con molte opportunità di lavoro, per gli associati, vedasi elementi di tipo catastale, di tipo produttivo, molto frazionati per ovvi motivi... la necessità è quella di avere dei servizi, con disponibilità di molte opportunità di lavoro, forme da consolidare attraverso il movimento cooperativistico valdostano, che, come citato nell'articolo 1, impatta sui diversi settori del tessuto economico regionale. Con l'emendamento che ci ha presentato si allunga il tempo per portare a termine le iniziative oggetto di contributo. Secondo me, ha un senso, in quanto anche sotto il profilo dei pagamenti, come sappiamo, nel caso dei prodotti agricoli a volte per questioni di liquidità è legato al mercato e alla vendita e i conferimenti non sono liquidati nello stesso anno, ma previo acconto, uno o due, e solo al termine della vendita viene liquidato il saldo. Credo che questa sia una formula per mantenere alto anche l'interesse della cooperativa rispetto ai soci e viceversa che la costituiscono, che devono pensare che non si tratta di una vendita di prodotto, ma di un conferimento di un bene che sarà trasformato e venduto. Si tratta quindi di un sostegno a cooperative che hanno un bilancio approvato e depositato, come previsto nella norma, premiando la stabilità economica e patrimoniale, programmando gli investimenti in termini di sostenibilità. Questo è uno degli esempi degli obiettivi del disegno di legge 153 e di questa maggioranza, quindi pieno sostegno al disegno di legge da parte del gruppo a cui appartengo."
47890,XVI,05/11/2024,COOPERAZIONE,10,it,33.0,1965.0,M,UV,6,5077,"Grazie innanzitutto al relatore della legge, al Presidente della Commissione e ai componenti della Commissione. Abbiamo avuto modo di presentare il disegno di legge, di discuterlo e anche di fare alcune modifiche nel corso dell'iter di confronto, così da poterlo migliorare. È un disegno di legge che si propone per ora di intervenire in una parte della legge, in attesa di una revisione più ampia, di un adattamento generale sia alla normativa che un po' a una visione che pensiamo possa essere utile per lo sviluppo di progetti che riguardano la crescita sociale, culturale ed economica della nostra comunità. Sicuramente la giornata di lavoro che abbiamo previsto per il 22 novembre ci metterà in condizioni di raccogliere da parte di tutte le cooperative, da parte di soggetti che porteranno le loro competenze in questa giornata di lavoro elementi ulteriori per andare a costruire una progettazione ancora più ampia al riguardo di questo settore. Quello che ci proponiamo di fare è di riattivare gli investimenti, ma anche di ritornare ad attualizzare la forma cooperativa come una forma importante al nostro modello di sviluppo legato a un'occupazione e a settori che possono essere di fondamentale importanza in questa fase anche di grandi cambiamenti. Il settore cooperativistico - e questo disegno di legge si occupa di dare una risposta importante a una parte di questo settore - può essere nuovamente un settore sul quale dare e costruire delle attenzioni per allargare la sfera di azione delle cooperative valdostane anche con nuovi indirizzi. Ci siamo accorti, anche in questa fase di preparazione di questa giornata di lavoro, di come una buona parte delle cooperative si occupa di servizi legati al sociale, di servizi legati alle persone, ci sono bisogni emergenti che possono dare la possibilità di far nascere nuove cooperative e ci sono settori nuovi nei quali poter andare a sviluppare azioni di questo tipo. Se da un lato quindi iniziamo dalla parte più pratica, più importante anche per il sistema delle cooperative, che è quella degli investimenti, cercando di porre la giusta attenzione anche a elementi conosciuti dalle esperienze del passato; dall'altro, ci proponiamo per continuare ad approfondire e a costruire insieme proprio al sistema delle cooperative, un futuro che le veda al centro dell'attenzione da parte dell'Amministrazione regionale e del nostro Assessorato per conto del Governo, della maggioranza... e direi di tutte le attenzioni che sono state date da tutti i gruppi nella fase di discussione di questo provvedimento. Il lavoro che è stato fatto è un lavoro che si propone di dare a tutte le cooperative le giuste opportunità, alcune osservazioni sono state raccolte, altre saranno oggetto di valutazione nell'attivazione della misura, in particolare la questione delle risorse. Come sappiamo, il disegno di legge conta su una parte di risorse regionali che verranno implementate da risorse che riteniamo di avere vincolate e utilizzabili, per esempio, rispetto ad altre risorse che vengono utilizzate nell'ambito dello sviluppo economico, in particolare quelle dei Fondi Stato. Capire quale sarà l'applicazione di questo disegno di legge e anche come verrà utilizzato e accolto da parte del sistema cooperativistico ci aiuterà anche ad organizzare bene la struttura finanziaria della legge nei prossimi anni. Rispetto a questo, l'attenzione sarà quella di dare sia a coloro che già oggi hanno cooperative strutturate la possibilità di crescere ancora, sia alle nuove cooperative di essere oggetto di attenzioni, con una differenza rispetto al passato: quella di cercare di adeguare ai cambiamenti che sono in corso quello che sta avvenendo nel sistema lavoro sia per quello che riguarda tutte le modifiche, ma allo stesso tempo la necessità di implementare le azioni di sviluppo rispetto alle energie, allo sviluppo digitale e alla formazione delle nuove competenze... un'attenzione appunto data dal presentare progetti di sviluppo che possano essere oggetto di crescita per le cooperative, ma anche per il settore nel suo complesso e per l'importanza che riconosciamo a questo modello. L'obiettivo della legge è quello di riattivare una parte che ormai non è finanziata da tempo e, allo stesso tempo, di costruire insieme un progetto per il futuro ed è proprio per questo che abbiamo immaginato appunto di avere una giornata di lavoro tutti insieme per raccogliere, come dicevo, il contributo delle cooperative e il contributo di tutti coloro che vorranno aiutarci a disegnare un progetto di legge ancora più organizzato per il futuro. Ringrazio le strutture che hanno lavorato a questo disegno di legge e soprattutto le ringrazio per il lavoro che stanno facendo insieme agli enti ausiliari, a chi rappresenta il mondo delle cooperative... la giornata del 22, alla quale seguirà nei prossimi giorni tutta la comunicazione necessaria e l'invito a tutti di poter partecipare almeno ad un momento di questo lavoro proprio per raccogliere informazioni e poter completare le analisi di questa prima parte di lavoro che stiamo facendo."
47890,XVI,05/11/2024,COOPERAZIONE,10,it,0.0,1985.0,M,RV,8,1718,"Avevo già preannunciato quest'emendamento, è un emendamento di natura similare del prossimo disegno di legge. Questa mattina abbiamo iniziato il Consiglio parlando appunto delle clausole valutative e dell'attività del Comitato paritetico di controllo e valutazione delle politiche regionali e della qualità della normazione. Proponiamo, come già presente in alcune leggi, la clausola valutativa anche per questo disegno di legge 153, che, con cadenza annuale, la Giunta presenti al Comitato e alla Commissione una relazione in materia di erogazione di contributi in favore degli enti cooperativi che rappresenti le seguenti informazioni: i soggetti beneficiari per tipologia di forma cooperativa, nonché dimensione economica, perché sul tema anche della dimensione economica io penso che dopo la prima applicazione occorrerà fare delle valutazioni anche sulle tipologie e le grandezze, perché ci sono cooperative e cooperative, le tipologie di spesa oggetto di ammissibilità a contributo, il numero di nuovi enti cooperativi che hanno beneficiato del relativo contributo agli investimenti per lo sviluppo, le tipologie di spesa oggetto di ammissibilità a contributo in favore dei nuovi enti cooperativi dei programmi di sviluppo e innovazione, un resoconto dei controlli, delle ispezioni e delle eventuali revoche dei contributi erogati. La volontà è proprio di mettere in pratica quello di cui si è parlato questa mattina: l'attività fatta dal Comitato, nonché consentire alle Commissioni di poter avere una panoramica complessiva dei dati dell'applicazione di questi interventi, in maniera tale, eventualmente, per poter apportare delle revisioni, delle migliorie o delle modifiche relativamente al quadro normativo."
47890,XVI,05/11/2024,COOPERAZIONE,10,it,96.0,1963.0,M,FP-PD,10,1247,"Come maggioranza, abbiamo analizzato quest'emendamento, ma sinceramente stamattina noi abbiamo anche dichiarato che, come Comitato paritetico, chiaramente è un argomento all'ordine del giorno, ma bisogna anche dire che con tale clausola in questo caso ci diventa complicato fare una valutazione anno per anno e confrontare l'impatto che può dare nel tempo. Abbiamo detto stamattina su norme che siano semplificate, su norme che comunque siano ricorrenti nel tempo quindi si può fare una valutazione. Poi abbiamo anche votato la risoluzione in cui si ritiene opportuno che venga istituito questo tavolo interistituzionale in cui poter valutare l'inserimento oppure altre valutazioni che può fare chi rappresenta anche il Comitato paritetico. A noi sembra che questa richiesta di clausola valutativa, con una serie di importanti motivazioni che sono elencate in cinque passaggi, appesantisca enormemente le cooperative o le associazioni in quanto all'interno di esse spesso e volentieri ci sono delle persone che fanno volontariato e forniscono un servizio gratuito, quindi un impatto sull'argomento troppo pesante per essere accettato. Questa è un po' la motivazione che abbiamo valutato assieme, quindi non riteniamo accettabile quest'emendamento."
47890,XVI,05/11/2024,COOPERAZIONE,10,it,0.0,1985.0,M,RV,12,2805,"Per dichiarazione di voto sull'emendamento, noi lo voteremo e lo sosterremo. Collega Cretier, lei è una brava persona e io le voglio umanamente bene, mi faccia un favore: presenti una legge che abolisce il Comitato paritetico di controllo e valutazione delle politiche regionali. Proprio perché stamani mattina è stata votata una risoluzione che ha degli obiettivi chiari, proprio perché lei è quota parte della relazione che pone degli obiettivi, sentirmi rispondere: ""Lo faremo domani"", perché queste attività non le fanno le cooperative... quest'attività, se lei legge bene - e lo sa benissimo, perché mi sembra che il Comitato adesso lo presieda lei -, è un'attività che deve fare la Giunta regionale nell'interesse del Comitato e nell'interesse della Commissione, non lo stiamo chiedendo alle cooperative ed è l'ennesima volta che, per una clausola valutativa che viene presentata, si dice: ""La faremo domani"". Se non si crede nel Comitato, allora si agisca di conseguenza. Qui sono delle informazioni che ci sono, perché saranno a disposizione dell'Assessorato e di chi promuoverà l'applicazione della legge, perché sennò che ci stiamo a fare e che ci stanno a fare le strutture? E soprattutto è utile, ai fini della Commissione, ma anche della stessa Giunta, di fare delle valutazioni in ottica sia di implementazione della legge, proprio della messa a terra della legge, se funziona o non funziona, sia dei soggetti beneficiari e ho citato prima, perché le cooperative non sono tutte uguali; ci sono delle cooperative che hanno dei bilanci e altre che ne hanno degli altri, quindi hanno una forza economica diversa. Noi vogliamo sostenere quelle che si avvicinano a delle piccole multinazionali o vogliamo sostenere le realtà più piccole che hanno difficoltà? Penso che, dopo la prima applicazione, questo ragionamento debba essere fatto, però la cosa allucinante e assurda, quindi capisco anche come vi comporterete su quello successivo delle pro loco, ma lo presenterò e dirò ancora quello che penso, quello che trovo assurdo... e poi in particolare mi spiace che lei abbia dovuto bere questo amaro calice, però come primo intervento da nuovo Presidente del Comitato si dice che quello che dovrebbe fare il Comitato non lo si fa perché è un appesantimento. Penso che sia un bell'inizio, possiamo cancellare la risoluzione di questa mattina e mi sento di dire: ma la faremo sempre domani la cosa? Quando la valuteremo? Quando applicheremo tutto quello che è stato detto? Boh? Si può sindacare sulle informazioni che si chiedono e la relazione, ma dire che non serve... Benissimo, allora lei è Presidente di un Comitato che non serve e anche gli altri membri dovrebbero dire qualcosa. Chi fa parte quindi di quel Comitato dovrebbe agire di conseguenza o domani mattina io mi attendo le dimissioni."
47890,XVI,05/11/2024,COOPERAZIONE,10,it,156.0,1976.0,F,PCP,14,1571,"Noi invece voteremo quest'emendamento che va nell'ottica che già in Commissione abbiamo sostenuto, anche alla luce delle audizioni delle cooperative, che, in qualche modo, hanno sollecitato questo tipo di controllo. Io sinceramente non ho ben capito l'intervento del consigliere Cretier, poi magari prima della votazione finale mi piacerebbe capire dall'Assessore competente in qualche modo come si intende ovviare al problema che hanno posto queste cooperative, perché si va comunque a rivedere una legge del 1998, quindi sicuramente è un cambio direi non da poco. Si introducono comunque dei nuovi criteri e, sotto questo punto di vista, forse, proprio per l'entità di quello che andiamo a votare in questo momento, avrebbe un senso, un grande senso direi, avere una clausola valutativa o comunque la garanzia che quei contributi vadano in qualche modo anche suddivisi fra beneficiari che magari hanno dimensioni economiche, perché questa era la preoccupazione che lamentavano soprattutto coloro che rappresentavano le piccole cooperative, perché giustamente la preoccupazione è quella di non avere la forza e le risorse, perché sappiamo che va anche in ordine cronologico, quindi ci sono tutta una serie di criticità che le cooperative hanno posto e in qualche modo, forse, con questa clausola valutativa, magari anche alleggerendola, perché poteva benissimo essere emendata... però molto probabilmente forse si andava in quell'ottica. Aspetto poi, magari prima della votazione finale, di sentire l'Assessore competente e poi fare la dichiarazione di voto sulla legge."
47890,XVI,05/11/2024,COOPERAZIONE,10,it,261.0,1964.0,M,RV,16,1635,"Intervengo con non poco stupore, perché il principio che volevamo introdurre proponendo questa clausola valutativa è quello che è seguito da tante aziende, che viene seguito in sanità, viene seguito in tanti settori, vale a dire l'opportunità che viene data nell'analizzare il caso, oppure in sede di audit , di valutare in questo caso se le procedure o se la norma in questo caso funziona o meno. Non abbia paura, Presidente, non si vuole giudicare, serve per analizzare se ciò che si è fatto è stato fatto nella maniera corretta, se può produrre ulteriori effetti positivi o se si deve cambiare l'atteggiamento rispetto alla norma, quindi serve per migliorare, non è un'opportunità che si dà in questo caso alla minoranza per poter criticare la norma, è fatto in maniera propositiva, va visto in tal senso. Ora l'esordio alla Presidenza della Commissione con la formazione quale quella che lei ha fatto lascia perplessi, ci dà da pensare, forse si vuole cambiare senso di marcia? Credo proprio di no, è grave non averlo pensato quando si è scritta la norma. Questo forse va detto, lo si poteva pensare prima, ma oggi quest'emendamento va inteso come un'opportunità che va guardata con interesse, non come un'opportunità da bocciare. Poi i contenuti dei punti possono cambiare, siamo disponibili a un emendamento come ha suggerito la collega Guichardaz, siamo disponibili a renderlo più leggero, non si vuole andare ad appesantire il lavoro degli uffici, ma va chiarito, come ha detto il proponente, che questa clausola valutativa non va ad appesantire invece il lavoro delle cooperative che sono all'esterno di tutto questo discorso."
47890,XVI,05/11/2024,COOPERAZIONE,10,it,96.0,1963.0,M,FP-PD,18,216,"Chi ha parlato? Chi ha commentato? Per fatto personale perché mi sono state attribuite delle dichiarazioni... mi rivolgo allora al Presidente, quindi vorrei rispondere alle contestazioni che mi sono state attribuite."
47890,XVI,05/11/2024,COOPERAZIONE,10,it,96.0,1963.0,M,FP-PD,20,642,"Semplicemente per riportare, per esempio, il punto n. 2, dove vengono richiamate le competenti strutture di Consiglio e Giunta per la valutazione della presente legge, che è quella che abbiamo votato stamattina nella risoluzione, quindi il passaggio in quel tavolo sarà fatto, quindi ci sembrava anche un doppione, faccio un altro esempio, quindi in quel caso io direi che abbiamo votato la risoluzione e quello è il passaggio. Nessuno nega il fatto di essere presenti nel Comitato paritetico, perché siamo rappresentati tutti nel Comitato paritetico, quindi la proposta si può fare anche lì, oltre che farla semplicemente con un emendamento."
47890,XVI,05/11/2024,COOPERAZIONE,10,it,224.0,1986.0,M,FP-PD,22,458,"Presidente, io intervengo perché a microfono spento per l'ennesima volta dalla minoranza arrivano dei commenti che nulla c'entrano con la politica e sono offensivi di quest'Assise. Collega Lucianaz, commentare così una persona, fa schifo qua dentro! Lei dovrebbe alzarsi e chiedere scusa se ha un po' di dignità, se non ce l'ha, stia pure seduto, ma quello che lei ha detto qua dentro, come fuori, fa schifo, perché il body shaming è vergognoso. Si vergogni!"
47890,XVI,05/11/2024,COOPERAZIONE,10,it,178.0,1963.0,M,RV,24,42,"Non mi alzo neppure, che cosa avrei detto?"
47890,XVI,05/11/2024,COOPERAZIONE,10,it,178.0,1963.0,M,RV,26,84,Che cosa ho detto? (intervento di un Consigliere fuori microfono) ...che è ciccione?
47890,XVI,05/11/2024,COOPERAZIONE,10,it,156.0,1976.0,F,PCP,28,442,"Vorrei semplicemente dire che il comportamento che sia di minoranza o di maggioranza andrebbe sempre denunciato. Noi questa mattina di nuovo abbiamo chiesto delle spiegazioni rispetto addirittura a delle cose dette a microfono acceso e non ci viene nemmeno risposto. Allora io dico: Presidente, se lei vuole fare il Presidente e vuole in qualche modo far rispettare quello che viene detto in aula, lo faccia sempre, non solo quando vuole lei!"
47890,XVI,05/11/2024,COOPERAZIONE,10,it,33.0,1965.0,M,UV,30,1642,"Vorrei riportare solo un attimo la discussione sull'emendamento, chiarendo che, tra l'altro, ritengo che sia scritto bene e che ci siano tutte le cose che servono per poter fare una valutazione. Quello che intende proporre la maggioranza con la sua astensione è di andare a regolamentare l'inserimento delle clausole valutative all'interno delle leggi, disciplinandolo all'interno del tavolo interistituzionale per fare in modo di lavorarci, ho visto anche dei regolamenti del Consiglio regionale che voi che state studiando su questa materia sicuramente conoscete meglio di noi, ma, per esempio, quello della Lombardia lo disciplina bene l'articolo 110, se non mi ricordo male. Quello quindi che vi chiediamo non è quello di omettere dei dati, anzi, i dati servono proprio per fare bene il nostro lavoro; in questo caso facciamo questo lavoro, concludiamo questo lavoro, vediamo dove va inserito e poi nulla vieta di inserirlo anche in una seconda fase. Noi diamo tutta la disponibilità, come abbiamo fatto nella discussione della legge, per già dare da adesso ulteriori informazioni e dati che servono, però per non arrivare e anche per dare la possibilità alle strutture che propongono le leggi di poterci lavorare nei momenti opportuni. Io, ripeto, da parte nostra la linea politica non è quella di non lavorare anche in questa direzione, ma è stato composto un tavolo, c'è un tavolo istituzionale che dovrà mettere in condizioni di lavorare in questa direzione, concludiamo il lavoro e poi inseriamo i dati. Non deve essere oggetto di polemica neanche nel merito. Questa era l'attenzione che la maggioranza voleva dare a quest'argomento."
47890,XVI,05/11/2024,COOPERAZIONE,10,it,156.0,1976.0,F,PCP,32,1083,"Per annunciare il nostro voto favorevole anche alla luce di quanto avvenuto in Commissione. Dobbiamo riconoscere all'assessore Bertschy di aver analizzato con estrema celerità i vari emendamenti e proposte presentate dalle diverse federazioni delle cooperative e di avere in qualche modo non solo accolto alcuni passaggi che noi ritenevamo importanti, ma anche dato delle spiegazioni credo tecniche di contenuto rispetto ad alcuni emendamenti che non sono stati accettati. Accogliamo anche con favore quanto ha detto l'Assessore nella replica rispetto all'emendamento che comunque si è preso in qualche modo l'impegno di verificare rispetto ai contributi anche le perplessità che sono emerse all'interno della Commissione per evitare quello che è in qualche modo uscito sia che le piccole cooperative potevano o possono essere sfavorite, seguendo passo passo la legge e in qualche modo magari portando anche delle modifiche nel caso in cui ci si renda conto che effettivamente questo che loro hanno posto possa essere un problema. Ci sarà quindi il nostro voto favorevole alla legge."
47890,XVI,05/11/2024,COOPERAZIONE,10,it,0.0,1985.0,M,RV,34,2458,"Per confermare, coerentemente con il voto sinora espresso, il voto favorevole sulla legge. Sicuramente, come altri colleghi hanno sottolineato, ci sono e ci saranno delle valutazioni da fare, soprattutto sulla tipologia e anche la grandezza dei beneficiari, proprio per evitare anche di ""favorire"" delle realtà molto più strutturate rispetto a quelle che magari hanno delle necessità maggiori. Sarà anche interessante vedere l'effetto che si potrà generare relativamente a quelli che sono i nuovi enti che si potranno creare, ci auguriamo che possano esserci delle iniziative nuove che possano anche portare forme di evoluzione o cooperazione sociale importante. Restiamo convinti che la clausola valutativa non sia uno strumento di cattivo controllo, bensì uno strumento di valutazione, tra l'altro, non comprendo perché in alcune leggi la clausola valutativa c'è, in altre non c'è, in alcune si mette, in alcune non si mette. Sono convinto, ho ascoltato l'intervento dell'Assessore, per carità di Dio, nulla quaestio , però da qualche parte bisogna partire e il rischio è che aspettando o comunque facendo coincidere l'impegnativa della risoluzione di questa mattina dei membri del Comitato paritetico con il fatto di non inserire le clausole valutative ci farà dire in prossimità quando ci sarà - se ci sarà questo dialogo -: ""Caspita, non abbiamo inserito le clausole valutative"" con la perdita di tempo e soprattutto lì sì di dover recuperare un'attività che non è stata fatta in itinere e bisognerà fare ex post . Mi spiego: se queste relazioni vengono già prodotte, quando io potrò fare una valutazione sul triennio, sul quinquennio o quant'altro, avrò un patrimonio informativo di un certo tipo, se devo ricominciare da capo, è ovvio che devo recuperare del tempo perso. Non è un controllo, ripeto, è utile a migliorare le norme, soprattutto ci ritorno perché è un tema dirimente quello della dimensione economica degli enti e anche, se vogliamo, magari delle tipologie oggetto di ammissibilità a contributo, perché sappiamo che il tempo passa e le evoluzioni sono dietro l'angolo. Detto questo, comunque sia, al di là di tutto, noi l'abbiamo già detto: laddove riteniamo che degli interventi normativi siano importanti, anche se presentati dalla maggioranza o da colleghi di minoranza che non sono allineati dal punto di vista ideologico con noi li sosteniamo e in tal senso non ne facciamo delle questioni di bandiera, quindi voteremo questa legge."
47891,XVI,05/11/2024,"TURISMO E INDUSTRIA ALBERGHIERA, Contributi, incentivi",11,it,271.0,1965.0,M,UV,2,7853,"La relazione è sul DL 158, modificazioni alle leggi regionali 15 marzo 2001, n. 6 e 11 febbraio 2020, n. 1, recante ""Disposizioni in materia di sostegno alle Pro loco per l'organizzazione e lo svolgimento di manifestazioni pubbliche"". La nascita della prima Pro loco in Italia risale al 1881, a Pieve Tesino, in Trentino Alto Adige. I comitati di cura e le società di abbellimento di quel tempo avevano dato l'esempio e, seguendo questa via, raggruppamenti di cittadini cominciarono a riunirsi in associazioni, con lo scopo di promuovere il proprio territorio, da cui il nome Pro loco. Le Pro loco, costituite da volontari, sono enti senza scopo di lucro, che si dedicano alla promozione dello sviluppo turistico e alla protezione del patrimonio culturale, paesaggistico, storico ed enogastronomico. Attraverso manifestazioni e iniziative di vario genere, contribuiscono in modo determinante alla valorizzazione dei territori locali, soprattutto nelle aree meno conosciute. È comprensibile che in alcuni contesti si possano sollevare delle preoccupazioni riguardo alle attività di ristorazione organizzate dalla Pro loco durante gli eventi, tuttavia è importante considerare il loro impatto positivo a lungo termine; in particolare, nei piccoli paesi, le manifestazioni delle Pro loco rappresentano un'opportunità straordinaria per promuovere il territorio e attirare turisti che, senza queste iniziative, probabilmente non conoscerebbero quei luoghi. Questi eventi fungono da volano per l'economia locale, poiché molti visitatori, una volta scoperto il territorio, vi ritornano e scelgono di usufruire delle attività locali, tra cui quelle di ristorazione. Nel caso delle grandi manifestazioni, come la Fiera di Sant'Orso, dove le Pro loco gestiscono i punti di ristoro ""Punto RossoNero"", l'afflusso di visitatori è tale da garantire lavoro per tutte le attività coinvolte, incluse quelle di ristorazione locale. Si crea così un ambiente sinergico in cui Pro loco e operatori economici lavorano insieme, per accogliere i visitatori e valorizzare il territorio, con beneficio per l'intera comunità. Questi eventi non solo promuovono il turismo, ma contribuiscono anche a mantenere vive le tradizioni locali, rafforzando il tessuto sociale ed economico. Un elemento essenziale del successo delle Pro loco è rappresentato dal lavoro dei volontari: senza di loro, gran parte delle manifestazioni che arricchiscono la vita delle nostre comunità, non potrebbe essere realizzata. I volontari dedicano il loro tempo e le loro energie, a titolo gratuito, per supportare lo sviluppo del territorio e offrire ai visitatori un'esperienza autentica. Essi sono il cuore pulsante delle Pro loco e il loro contributo è inestimabile. Il loro impegno non si limita all'organizzazione degli eventi, incarnano un legame tra passato e futuro, trasmettendo le tradizioni alle nuove generazioni e promuovendo un senso di appartenenza alla comunità. Senza il loro lavoro molte tradizioni rischierebbero di essere dimenticate, le opportunità di sviluppo turistico nei piccoli Comuni verrebbero meno. Per questo motivo, i volontari delle Pro loco meritano tutto il nostro riconoscimento e ringraziamento, per il contributo fondamentale che offrono al mantenimento e alla valorizzazione del nostro patrimonio culturale e sociale. In considerazione di tutto ciò, oggi siamo chiamati a votare la legge regionale 158, portata in Commissione con carattere d'urgenza. Tale procedura è stata resa necessaria dalla natura retroattiva della legge che, come recita all'articolo 3, comma 2, ""Disposizioni transitorie"", limitatamente all'anno 2024, le domande di contributo saranno accettate anche a copertura delle spese sostenute nel medesimo anno, sia per quelle effettuate sul proprio territorio, che per quelle effettuate presso i ""Punti RossoNeri"" della Fiera di Sant'Orso. L'articolato: il presente disegno di legge si compone di sette articoli. L'articolo 1 precisa l'oggetto e le finalità del presente disegno di legge, disponendo che, al fine di ampliare e promuovere lo sviluppo turistico, culturale e sociale del territorio, la Regione sostenga le Pro loco operanti sul territorio regionale per le spese relative all'organizzazione e allo svolgimento di manifestazioni pubbliche, nonché per quelle correlate alla gestione dei punti ""Punto RossoNero"" in occasione dell'annuale Fiera di Sant'Orso. L'articolo 2 apporta modificazioni alla legge regionale 15 marzo 2001 n. 6, (Riforma dell'organizzazione turistica regionale) e si compone di quattro commi: il comma 1 reca una modificazione alla lettera a) del comma 3 dell'articolo 29 della l.r. 6/2001, volta ad eliminare il requisito per cui, per l'iscrizione nell'elenco regionale delle Pro loco, la località dove opera la Pro loco non debba essere sede di un'azienda di informazione ed accoglienza turistica. Il comma 2 e il comma 3 introducono modifiche di coordinamento, sostituendo il riferimento all'azienda con il riferimento all'Office régional du tourisme - Ufficio regionale del Turismo, conformemente a quanto previsto dalla normativa vigente. Il comma 4, infine, dispone la sostituzione dell'articolo 30 della legge regionale 6/2001 che istituiva il fondo per il finanziamento delle associazioni Pro loco, non più finanziato, prevedendo nuove modalità di concessione di contributi alle Pro loco. Il comma 1 del nuovo articolo 30 prevede contributi per le spese correlate a due tipologie di attività: la gestione dei punti di ristorazione in occasione della Fiera di Sant'Orso, il famoso ""Punto RossoNero"", e l'organizzazione e lo svolgimento di manifestazioni organizzate dalle Pro loco sul territorio di propria competenza. Il punto 2 dispone che tali contributi siano concessi nella misura massima annuale di 5 mila euro per ogni Pro loco e per ciascuna tipologia di attività di cui al comma 1, e comunque per un importo non superiore al 70% della spesa sostenuta e ritenuta ammissibile, prevedendone altresì la cumulabilità. Inoltre, nel caso in cui un ""Punto RossoNero"" sia gestito congiuntamente da più Pro loco, il contributo è concesso a un solo beneficiario. Si dispone, infine, che, per quanto riguarda le manifestazioni, possano essere finanziati, sul territorio di propria competenza, uno più eventi in capo alla stessa Pro loco. Il punto 3 fissa le percentuali massime dello stanziamento di bilancio per le due tipologie di attività, mentre il punto 4 individua le spese per le quali i contributi possono essere concessi, con esclusione di ogni spesa di investimento. Il punto 5 - siamo sempre nel comma 4) - prevede che possano essere concessi contributi anche per l'acquisto di stoviglie compostabili entro il limite fissato. I punti 6, 7 e 8 recano rispettivamente i termini per la presentazione delle istanze di contributo, la previsione dei casi di revoca e di eventuale restituzione dei contributi stessi, nonché il rinvio a una deliberazione della Giunta regionale che stabilisca i criteri e le modalità attuative di quanto previsto nel nuovo articolo, ivi compreso il dettaglio delle spese ammissibili. L'articolo 3, recante le disposizioni transitorie, introduce, per l'anno 2024 e per il periodo dal 1° gennaio del 2025 al 30 settembre del 2025, deroghe al termine per la presentazione delle istanze di contributo, prevedendo l'ammissibilità delle spese sostenute a decorrere dal primo gennaio del 2024. L'articolo 4 reca le necessarie abrogazioni. L'articolo 5 e l'articolo 6 recano, rispettivamente, le disposizioni finanziarie e la rideterminazione per l'anno 2024 delle correlate risorse destinate alla finanza locale. L'articolo 7 introduce, infine, la dichiarazione d'urgenza legata all'esigenza della tempestiva approvazione da parte della Giunta regionale, delle preordinate disposizioni attuative e della conseguente concessione, entro il corrente anno, dei contributi relativi al 2024."
47891,XVI,05/11/2024,"TURISMO E INDUSTRIA ALBERGHIERA, Contributi, incentivi",11,it,55.0,1978.0,M,RV,4,2739,"Su questo disegno di legge n. 158, come gruppo Rassemblement Valdôtain, c'è sempre stata molta attenzione. Durante la Legislatura, abbiamo presentato sempre diverse iniziative per quanto riguarda gli eventi, le organizzazioni e quant'altro e, come abbiamo sentito dalla relazione illustrata dal consigliere Rosaire, sono diversi gli spunti e i passaggi interessanti che sono all'interno di questo disegno di legge. Ovviamente, l'aspetto del finanziare le Pro loco, per cercare anche di aumentare gli eventi da esse organizzati sul territorio, è una cosa molto importante, perché comunque, come c'è scritto nelle finalità, anche dell'articolo 1 di questo disegno di legge, si va nella direzione di promuovere maggiormente il turismo della nostra regione, dalle località più note, ma soprattutto anche a quei paesi meno conosciuti, dove lo sviluppo, da un punto di vista turistico, culturale, storico, ma anche sportivo - perché sappiamo che le Pro loco si possono diversificare a livello di organizzazione di eventi - è molto strategico per la nostra regione. Come più volte abbiamo detto, sarebbe anche importante che magari l'Assessorato competente, in parallelo a quanto previsto nel disegno di legge, si impegni, cerchi (ovviamente non è una cosa che si riesca a fare da subito, ma partendo da un punto fermo) di sensibilizzare le Pro loco, anche di avere una maggiore comunicazione tra di loro per cercare una migliore programmazione e organizzazione degli eventi durante l'arco dell'anno, in modo tale da riuscire, pian pianino, con il tempo, ad allungare la stagione turistica della nostra regione, perché comunque vediamo sempre di più che anche altre realtà concorrenti puntano a promuovere e a valorizzare al meglio le eccellenze del territorio, a partire dagli eventi e tutto quello che una regione come la nostra possiede, allungando i mesi della stagione turistica. Questo quindi è un aspetto che crediamo fondamentale, quando, attraverso un maggior dialogo, una maggiore sinergia, si riesca a ottenere dei risultati ancora migliori di quanto si sta facendo oggi. Perché purtroppo poi molte volte succede che da una parte ben venga, come abbiamo detto, aumentare le risorse a disposizione, e queste sono fondamentali e strategiche per la riuscita dell'organizzazione degli eventi, ma, allo stesso tempo, anche in altri campi abbiamo visto che poi a volte, purtroppo, vanno a concentrarsi troppo gli eventi nei soliti periodi a livello turistico; quindi sarebbe molto bene e opportuno cercare, in modo graduale, di allungare a riempire meglio l'arco dell'anno con questi eventi. Questo quindi è un nostro suggerimento e un nostro spunto: che, a partire anche da questo disegno di legge, si riesca a lavorare in questa direzione."
47891,XVI,05/11/2024,"TURISMO E INDUSTRIA ALBERGHIERA, Contributi, incentivi",11,it,110.0,1962.0,M,PA,6,4347,"Con il disegno di legge n. 158 portato oggi alla nostra attenzione, ci si propone di dare un contributo economico alle Pro loco valdostane, in modo che possano continuare a organizzare eventi, se possibile anche in numero crescente, sul territorio regionale, superando le difficoltà costituite dall'aumento dei costi di beni e di servizi, e dalle complessità legate alle procedure e disposizioni di legge relative alla disciplina delle manifestazioni pubbliche. Agire in tal senso ci sembra sicuramente opportuno, in ragione del fatto che le Pro loco, che sono - ricordiamolo - associazioni di volontariato, danno il loro fondamentale apporto allo sviluppo del settore turistico valdostano e, al contempo, svolgono una funzione importantissima nel promuovere lo sviluppo della Valle d'Aosta e nel valorizzarne le risorse naturali, culturali e storiche, nonché le tradizioni locali, anche attraverso la pianificazione e gestione di eventi pubblici, quali manifestazioni fieristiche, artigianali e sportive, feste tradizionali, sagre ed eventi enogastronomici. È quindi convinzione di Pour l'Autonomie che sostenere le Pro loco significhi nei fatti sostenere la nostra cultura dalle radici profonde, il nostro turismo nelle sue variegate proposte, nonché il nostro territorio, ricco di paesaggi naturali di grande bellezza e di siti storici e culturali di grande rilevanza, in modo che esprimano al massimo le loro potenzialità in termini di attrattività e competitività. Entrando nel dettaglio di questa proposta di testo normativo - elaborato, è essenziale sottolinearlo, in collaborazione con la Sezione Valdostana dell'Unione Nazionale Pro loco d'Italia, la UNPLI, di cui fanno parte gran parte delle Pro loco valdostane - riteniamo coerente allo scopo che vengano precisate alcune regole in materia di Pro loco, vengano abrogate disposizioni ormai superate, ma soprattutto vengano ridefinite, con un nuovo articolo 30, le direttive in materia di ""contributi alle Pro loco, per le spese di organizzazione e svolgimento di manifestazioni pubbliche"". Questo nuovo articolo 30, a nostro parere, è il cuore di questo testo normativo, perché in esso si fissano in modo chiaro e appropriato le nuove modalità per la concessione di contributi. I commi sono otto e molto dettagliati, ma vogliamo soffermarci su alcuni che consideriamo di particolare interesse. In primo luogo, vengono individuate le iniziative destinatarie dei contributi che sono, oltre ai predetti eventi pubblici, anche i punti di ristorazioni denominati ""Punto RossoNero"", allestiti e gestiti dalle Pro loco in occasione dell'annuale Fiera di Sant'Orso, punti di ristoro che valutiamo di grande importanza nello svolgimento di uno degli eventi più rilevanti per la nostra Regione, perché danno modo a turisti e locali di poter assaggiare piatti della cucina tradizionale valdostana e degustare i vini valdostani  DOC a costi contenuti. In secondo luogo, è identificata la misura massima annuale del contributo, che giudichiamo più che consona, soprattutto perché concedibile per ogni Pro loco, per ciascuna tipologia di attività e con previsione di cumulabilità in caso di iniziative di duplice tipologia. In terzo luogo, sono elencate nel dettaglio le spese per cui il contributo è concesso: spese per servizi tecnici, per l'acquisto di energia, per la sicurezza, per l'assistenza sanitaria, per i trasferimenti e per la promozione; tutte voci di spesa che, secondo noi, sono cruciali per un'ottimale gestione di una manifestazione pubblica. In conclusione, investire sulle Pro loco e sugli eventi da queste organizzati, è, a nostro avviso, al contempo un dovere e un'opportunità imperdibile, per il ruolo di volano che esse svolgono per tutto il nostro turismo regionale, per la dimensione di tutela delle nostre tradizioni che esse esprimono e per la vetrina che rappresentano per il nostro territorio, le nostre attività sportive, le nostre produzioni artigianali ed enogastronomiche di eccellenza. È per questi fondati motivi che esprimiamo il nostro pieno sostegno a questo disegno di legge, ribadendo la nostra volontà di continuare a operare per supportare ed incentivare le attività delle Pro loco e, in generale, tutte quelle iniziative e misure che siano mirate a promuovere e valorizzare il nostro turismo, il nostro territorio, la nostra cultura e le nostre tradizioni."
47891,XVI,05/11/2024,"TURISMO E INDUSTRIA ALBERGHIERA, Contributi, incentivi",11,it,160.0,1973.0,M,UV,8,5471,"Le Pro loco - e chiedo scusa se ripeterò alcuni concetti che sono già stati espressi in Aula - sono associazioni dedicate alla promozione e alla valorizzazione del proprio territorio, delle tradizioni e delle risorse storiche, gastronomiche e naturali. Come detto, queste associazioni si basano sul volontariato e rappresentano una preziosa risorsa, fondamentale per la comunità locale e per il sistema turistico regionale. Queste contribuiscono notevolmente all'economia locale, incentivando il turismo, attraverso l'organizzazione di eventi, sagre, fiere. Le Pro loco attirano visitatori, favoriscono e contribuiscono sia alla promozione che all'accoglienza turistica, con la conseguente valorizzazione dell'indotto, che è decisamente significativo in termini economici, ma anche agiscono stimolando l'economia locale, coinvolgendo le attività commerciali e incentivando il consumo di prodotti locali; prodotti locali che dovrebbero essere sempre presenti nell'attività della Pro loco: abbiamo la fortuna, nella nostra regione, di poter disporre di un'invidiabile quantità di prodotti di alta qualità, in tutti gli ambiti dell'enogastronomia e delle produzioni alimentari. Ed è a questo che dovrebbero fare prioritariamente riferimento le Pro loco nelle loro forniture: per valorizzare ancora di più il sistema regionale nel suo complesso. Le Pro loco hanno anche un ruolo fondamentale nella preservazione e nella promozione della cultura locale e sono un pilastro fondamentale per la promozione del territorio, la preservazione delle tradizioni e per il benessere della comunità, attraverso eventi, manifestazioni, rievocazioni, concerti, rappresentazioni teatrali... e potrei continuare. Le Pro loco mantengono vive le tradizioni e le storie che caratterizzano la nostra identità, l'identità del nostro territorio, preservando il patrimonio culturale e le tradizioni che rischiano, ahimè, di perdersi. Sono importanti e sono tanti gli esempi che potrei citare per la promozione del senso di appartenenza della nostra comunità, e mai come in questi anni è strategico mantenere ancora più vivi i nostri paesi e i nostri territori, anche grazie alle Pro loco. Queste attività non solo permettono ai residenti di mantenere il legame con le proprie radici, ma offrono anche ai visitatori l'opportunità di conoscere e apprezzare la cultura locale. La Pro loco rappresenta, inoltre - ed è uno dei punti più importanti­ - un importante punto di aggregazione per la comunità, le persone che vi partecipano, spesso volontari di tutte le età, condividono l'obiettivo comune: valorizzare il territorio e promuovere il benessere collettivo. Questo tipo di partecipazione volontaria contribuisce a creare un senso di appartenenza e rafforza il legame tra i membri della comunità, rappresenta perciò un investimento per il futuro di ogni territorio. Inoltre, coinvolgere i giovani nelle Pro loco significa trasmettere a loro valori come la cooperazione, l'impegno civico, il rispetto per il proprio territorio, il senso del donare il tempo per gli altri. Caratteristica fondamentale del volontariato è donare il proprio tempo, donare una delle cose più preziose di cui disponiamo: il proprio tempo per gli altri, il proprio tempo per il territorio, il proprio tempo per la nostra comunità, i nostri valori e le nostre tradizioni. E quanti, come me, ne fanno parte, fanno parte delle Pro loco, da sempre sanno quando questo sia gratificante e piacevole ma anche impegnativo. La Pro loco offre anche l'opportunità di formazione e crescita personale, permettendo ai membri di sviluppare abilità organizzative: un bel laboratorio di come si collabora assieme. Convintamente riteniamo che il mondo del volontariato e dell'associazionismo - e tra questo le Pro loco - siano una cerniera importante e non sostituibile, cerniera di raccordo e strumento di attuazione delle politiche comunali e regionali e coprono tutta una serie di attività che le Istituzioni, qualunque queste siano, non sono in grado di fare. Il valore delle Pro loco va quindi ben oltre le singole attività che organizzano. In questo senso, la norma che è in esame oggi va nella direzione di sostenere l'attività delle Pro loco, consolidandole quindi anche economicamente, e così facendo favorendo lo sviluppo e la realizzazione di ulteriori eventi e attività. La norma è semplice, è volutamente scritta semplificando gli adempimenti a carico dei beneficiari delle Pro loco, e per una volta la norma evita di introdurre burocrazia aggiuntiva ad associazioni che sempre di più - e lo dico a ragion veduta - sono soggetti a cariche amministrative sempre maggiori. Concludo nel ribadire il sostegno alla norma, nell'evidenziare che anche nel settore delle Pro loco, proprio a causa degli adempimenti amministrativi sempre maggiori, sia necessario un coordinamento e un raccordo che aiuti, semplifichi e supporti le singole Pro loco. Questo coordinamento c'è, ed è rappresentato dall'Unione regionale delle Pro loco, e in questo senso credo che sia opportuno, anche da parte nostra, dopo una prima applicazione della legge, che si lavori per favorire questo strumento di raccordo, con il solo fine di aiutare e dare supporto alle singole Pro loco e quindi fare in modo che queste continuino, dove ci sono, a portare la loro attività. Speriamo, con quest'attività, che si riesca a far nascere nuove Pro loco, in quei territori dove non sono più presenti, e non si facciano spaventare dalla burocrazia e dalle responsabilità."
47891,XVI,05/11/2024,"TURISMO E INDUSTRIA ALBERGHIERA, Contributi, incentivi",11,it,261.0,1964.0,M,RV,10,1980,"Intervengo successivamente all'intervento del collega Brunod per portare alcune ulteriori riflessioni. Tutto quanto c'era da dire sulle Pro loco credo sia stato detto dalle persone che mi hanno preceduto, significando e precisando quanto fanno per il territorio; vengo da un territorio dove le Pro loco lavorano da sempre tantissimo e sono riuscite a svolgere al meglio quello che è il ruolo che noi abbiamo richiesto loro, però mi vorrei soffermare e sottoporre alla vostra attenzione uno stimolo ulteriore. La riflessione è questa: con questa norma, pensiamo di aver fatto tutto quanto necessario per le nostre Pro loco e per lo sviluppo del nostro territorio? Visto tutto quanto abbiamo appena elencato, quanto loro svolgono in nostro favore, si può fare qualche azione, oltre a quella oggi illustrata, che valorizzi ulteriormente ciò che le Pro loco fanno, che questi volontari svolgono, oltre al tempo che viene messo a disposizione? Forse sì, forse possiamo dare un ruolo ulteriore alle Pro loco: quello di poter esercitare il potere decisionale, come avviene in altre realtà. Le Pro loco non svolgono solo questo tipo di promozione, ma partecipano alle decisioni. E questa è la parte che manca, oltre a quella di comprendere se - come spero che sia - questo contributo importante che noi sosteniamo durerà oltre il 2026, perché è già capitato in altre occasioni che poi finivano i fondi e la legge non veniva più finanziata. A parte questo, la riflessione che voglio lasciare all'Aula è quella di andare oltre all'ordinario, di prevedere per il futuro. Oggi era urgente e non si poteva scrivere una legge diversa, probabilmente - guardo il relatore, perché riprendo quanto da lui affermato - si vuole fare un passo ulteriore, gratificare veramente tutti questi volontari, tutti i Presidenti, che si assumono delle grosse responsabilità, permettendo loro di partecipare a delle decisioni più significative per quanto riguarda il turismo e la promozione della nostra regione."
47891,XVI,05/11/2024,"TURISMO E INDUSTRIA ALBERGHIERA, Contributi, incentivi",11,it,152.0,1962.0,M,UV,12,4949,"Molto brevemente. Intanto perché voglio ringraziare tutti i colleghi che sono intervenuti,  oltre che per il contributo che hanno portato, soprattutto per aver messo tutti quanti in evidenza l'importanza delle Pro loco sui nostri territori, per l'attività che svolgono a fianco dei Comuni, a fianco delle varie associazioni in tutti i campi, e soprattutto i volontari che nei piccoli Comuni hanno ruoli molteplici, nel senso che vediamo le stesse persone che sono impegnate nei volontari della Pro loco, nei Vigili del fuoco volontari, nelle Associazioni degli alpini, nei volontari del soccorso, in tutte le associazioni che contribuiscono a tenere vivi e a sostenere soprattutto i piccoli territori di montagna. È un disegno di legge che ovviamente avrà la necessità poi di essere ritarato, come diceva il collega Restano, potrebbe non essere completo, ma certamente è un disegno di legge che utilizza in modo diverso le risorse che erano presenti fin dal 2020 che, come sappiamo, erano state indirizzate alle Pro loco solo ed esclusivamente per la copertura dei costi legati alla messa in sicurezza delle manifestazioni, mentre adesso - ed è stato illustrato molto bene dal relatore e anche da coloro che sono intervenuti - vanno a coprire una molteplicità di spese che sono state tutte, articolo per articolo, parola per parola, condivise con l'UNPLI, che è l'Unione nazionale delle Pro loco, che in Valle d'Aosta raggruppa non tutte, ma la stragrande maggioranza delle Pro loco. Le Pro loco sono dei catalizzatori di volontari anche per quel che riguarda i turisti, non solo la popolazione residente, perché i turisti si sentono, attraverso la partecipazione a queste attività, coinvolti sui territori che frequentano da anni, tant'è che non è raro vedere delle Pro loco in Comuni che hanno delle popolazioni numericamente molto contenute, ma che fanno tantissime attività. Questo significa che c'è stata la capacità, anche da parte dei residenti, di portare all'interno di queste Pro loco coloro che frequentano le nostre località. È stato evidenziato anche dal relatore molto bene che non c'è la guerra quando si organizza la Fiera di Sant'Orso per accaparrarsi la clientela per la ristorazione, come era emerso nella discussione in Commissione consiliare, anche perché, per nostra fortuna, il numero di coloro che frequentano la Foire è talmente tanto ampio che tutti hanno soddisfazione nella loro attività, ma nello stesso tempo non c'è la corsa per installare nuovi ""Punti RossoNeri"", anche perché tutte le zone della città sono coperte, le Pro loco che fanno questo tipo di attività nei due giorni della Foire devono avere a disposizione un'organizzazione importante in termini di materiali, ma soprattutto di materiale umano, di volontari, quindi spesso le Pro loco si uniscono per fare questo tipo di attività, e soprattutto perché l'inserimento di nuovi punti, come è emerso anche in alcuni confronti, non darebbe la stessa opportunità a coloro che si inseriscono perché non sarebbero coinvolti nel cuore della Fiera. Un disegno di legge quindi che impegna delle risorse forse non significative nel loro ammontare, ma certamente importanti per le attività delle Pro loco che vedranno coperte le loro spese sia per i ""Punti RossoNeri2 che per le attività fatte sul loro territorio fino al 70% e fino al limite di 5 mila euro, cumulabili nel caso in cui si facciano le due attività. Direi quindi che questo disegno di legge va a dare una risposta che le Pro loco si aspettavano. Purtroppo il sistema delle Pro loco sul nostro territorio, anche perché vengono a mancare in alcune zone dei volontari, non è in crescita, per cui anche la possibilità di veder assistite le loro attività con un contributo importante potrebbe non dico far nascere magari delle nuove Pro loco (che peraltro sono già oltre cinquanta sul territorio), ma dare nuova linfa alle Pro loco che, in questo momento, probabilmente, hanno delle difficoltà. Un ringraziamento al relatore, ai membri della seconda e quarta Commissione che hanno voluto esaminare, in via d'urgenza, come è stato detto proprio per consentire già di poter beneficiare dei contributi anche per l'attività fatta nel 2024. Davvero un plauso a tutti i volontari, non solo delle Pro loco, ma di tutte le nostre attività presenti sui territori, soprattutto sui piccoli territori. Qualche settimana fa abbiamo festeggiato la Valle d'Aosta come Capitale del dono e credo che questo sia significativo di quanto sia importante l'azione di volontariato sui nostri territori. Davvero un'azione meritoria che la nostra popolazione fa a servizio delle comunità locali. Chiudo dicendo che in molti Comuni, soprattutto i più piccoli, quando si fa della programmazione per le attività turistiche, in generale i membri delle Pro loco, i rappresentanti delle Pro loco, vengono sempre chiamati al tavolo, proprio perché sono tra coloro che danno i contributi maggiori in termini di organizzazione delle attività."
47891,XVI,05/11/2024,"TURISMO E INDUSTRIA ALBERGHIERA, Contributi, incentivi",11,it,198.0,1964.0,M,FI,14,1177,"Due considerazioni sul disegno di legge a nome del gruppo e in dichiarazione di voto. Riteniamo che, sotto il profilo dell'organizzazione territoriale, le Pro loco costituiscano una spina dorsale per quanto riguarda l'offerta per le manifestazioni e tutta una serie di servizi che vengono svolti, soprattutto - come è stato ricordato poc'anzi - nelle aree più difficili del nostro territorio, soprattutto nei piccoli comuni, ed è grazie al volontariato che spesso e volentieri si possono gestire tutta una serie di iniziative che diversamente non vedrebbero la luce. Pertanto, siamo favorevoli a quest'iniziativa, nonostante qualche dubbio sul metodo ci sia da esprimere, perché probabilmente un maggiore coinvolgimento e un maggior tempo a disposizione avrebbero consentito a chiunque di poter fare degli approfondimenti superiori. Capiamo anche, dall'altro punto di vista, la fretta, perché c'è la necessità anche di organizzare la Fiera di Sant'Orso. È stata disciplinata la questione dei ""Punti RossoNeri"", quindi tutta una serie di finanziamenti che vengono messi a disposizione per garantire dei servizi territoriali. Pertanto, non possiamo che esprimere voto favorevole."
47891,XVI,05/11/2024,"TURISMO E INDUSTRIA ALBERGHIERA, Contributi, incentivi",11,it,185.0,1983.0,M,LEGA VDA,16,3171,"Per esprimere non soltanto la dichiarazione di voto su quest'articolato, ma anche su quella precedente e su quella successiva, perché, come immagino quest'Aula avrà notato, il gruppo Lega non ha partecipato, analogamente a quanto fatto in Commissione, alla votazione. La motivazione della mancata partecipazione, sia alla proposta di legge che precede, sia quella che succede, oltre che quella in discussione, è dovuta al fatto che c'è un continuo e purtroppo assiduo ricorso ad alcune vie preferenziali che alcune leggi prendono rispetto ad altre. Ho fatto un piccolo prospetto, perché così almeno chi ci ascolta ne sia edotto: questa legge è stata depositata in Commissione il 18 settembre 2024 e oggi ci troviamo a discuterla in Aula; è quella chiamiamola più antica, cioè quella che è stata depositata più in là nel tempo. Prima di questa, al netto delle leggi che riguardano la modifica delle norme elettorali, troviamo la PL 64, quella sulle discriminazioni, che è stata depositata il 17 maggio del 2022, la PL 108, depositata il 6 giugno 2023 sull'Osservatorio idrico, la PL 112 del 5 luglio 2023 sui costi dell'energia elettrica, la PL 117 depositata il 14 luglio 2023 per la valorizzazione degli artisti, la PL 120 del 26 settembre 2023 sul fattore famiglia, la PL 126 del 3 novembre 2023 sull'invecchiamento attivo, la PL 135 del 15 febbraio 2024 sul suicidio assistito, la PL 136 del 26 febbraio 2024 sulla tratta di Pré-Saint-Didier e la PL 138 del 15 marzo 2024 sullo spopolamento. Ora, tutte queste proposte di legge hanno un tratto comune, che noi conosciamo perché sappiamo leggere l'espressione ""proposte di legge""; ma per chi ci ascolta fuori, le proposte di legge sono di iniziativa consiliare. Significa che i Consiglieri, e segnatamente i Consiglieri di opposizione, hanno depositato tutte queste leggi a partire dal 2022 e a oggi tutti questi testi giacciono ancora in Commissione. Invece, quelli che andiamo a discutere oggi arrivano in Aula con una celerità che ovviamente le nostre proposte di legge non trovano, e noi riteniamo che sia profondamente ingiusto, l'abbiamo già manifestato in occasione dello scorso Consiglio, e veniamo a manifestarlo anche in questa occasione. Peraltro, ricordo che allo scorso Consiglio, se non ci fosse stata una lunga discussione sugli ordini del giorno, evidentemente si sarebbero discusse già anche queste leggi, nella scorsa seduta, appunto. Riteniamo quindi che questo sistema debba cambiare, che tutte le leggi di iniziativa di Giunta, di maggioranza o di opposizione debbano avere i medesimi percorsi. Ora, non vogliamo percorsi preferenziali, e immaginiamo che ci siano delle leggi che possano ovviamente accumulare un maggiore ritardo, una maggiore riflessione, un maggior approfondimento rispetto ad altre, ma immaginare che ci siano leggi che hanno un anno, due anni di attesa e giacciono ancora in Commissione mentre altre prendono una via preferenziale, sinceramente non trova il nostro favore. Senza alcuna valutazione nel merito delle leggi che sono in discussione, né quella precedente, né quella attuale, né quella che discuteremo successivamente, non vedranno la partecipazione del gruppo Lega."
47891,XVI,05/11/2024,"TURISMO E INDUSTRIA ALBERGHIERA, Contributi, incentivi",11,it,156.0,1976.0,F,PCP,18,3082,"Con rammarico, nemmeno il nostro gruppo voterà questa legge, un po' per alcune delle motivazioni esplicitate dal consigliere Manfrin, ossia che le Pro loco lavorano da sempre nelle nostre comunità, la Fiera di Sant'Orso c'è da millenni, quindi si sapeva benissimo che ci sarebbe stata anche nel 2025. A partire da quell'articolo 7 che parla di una urgenza legata all'esigenza della tempestiva approvazione, per le disposizioni attuative: ci lascia già perplessi, come abbiamo esplicitato durante la Commissione. Come dicevo, le Pro loco - e l'ha ben detto il relatore proprio all'inizio della sua relazione - operano da sempre nelle nostre comunità e quindi, sotto questo punto di vista, il testo poteva sicuramente essere migliorato. Alcuni passaggi interessanti sono stati fatti dal collega Jordan, che un po' ci riportano ad alcune problematiche evidenziate, riferite soprattutto a tutti gli adempimenti burocratici, quindi anche a una questione assicurativa, piuttosto che di tenuta contabile, che sappiamo benissimo essere assolutamente molto gravosi in questo momento per le Pro loco, come c'è da parte nostra anche un riconoscimento rispetto all'UNPLI che, sotto certi punti di vista, aiuta le Pro loco proprio in questo senso. Anche rispetto alla questione delle disposizioni finanziarie, andiamo nuovamente a rilevare - lo facevamo questa mattina - che andiamo a incrementare i trasferimenti con vincolo, quindi sotto questo punto di vista andiamo un po' a ripeterci rispetto a quanto abbiamo detto questa mattina, proprio per evidenziare che, a volte, queste spese sono sì in capo alla finanza locale, ma per decisioni prese in quest'Aula. Poi c'è anche un aspetto, e questo non l'abbiamo potuto approfondire bene in audizione, quindi è anche questa una delle motivazioni rispetto a tutta la gestione dei ""Punti RossoNeri"" della Fiera di Sant'Orso, dove in qualche modo ci è stato rappresentato dalla struttura una certa rigidità rispetto ai punti, se ne potrebbero aprire degli altri, ma in zone molto probabilmente molto più decentrate, quindi forse non tutti hanno voglia di andare in una zona dove sanno di non poter avere chissà che affluenza. Dall'altra parte, sappiamo anche che partecipare alla Fiera di Sant'Orso... e lo dico perché sono stata segretaria di una Pro loco che partecipava alla Fiera di Sant'Orso, quindi so benissimo che non si va sicuramente in perdita in una manifestazione di quel genere, anzi, spesso, proprio grazie a quella manifestazione, si possono fare acquisti di strutture e altri acquisti importanti proprio per l'entità delle risorse che vi sono. Cosa diversa invece è per le piccole Pro loco di cui parlava l'Assessore, che molto probabilmente hanno delle difficoltà maggiori: forse anche, rispetto a questa legge, andava in qualche modo differenziato e magari dato un contributo maggiore proprio a quelle Pro Loco in questo momento in difficoltà, proprio per incentivare la loro attività. Quindi, pur condividendo l'importanza per il tessuto della nostra comunità delle Pro loco, come dicevo, con rammarico non voteremo questa legge."
47891,XVI,05/11/2024,"TURISMO E INDUSTRIA ALBERGHIERA, Contributi, incentivi",11,it,0.0,1985.0,M,RV,20,807,"Sì, Presidente, come preannunciato questa mattina, e poi anche sul precedente disegno di legge, anche sul 158 proponiamo l'inserimento della clausola valutativa. Dico al consigliere Cretier che già vale, se non vuole intervenire, quello che mi ha detto sulla precedente, come vale anche la mia risposta. In questo caso, la proposta che si faceva era appunto quella di una relazione che permettesse di conoscere, o meglio di approfondire, gli effetti rispetto allo sviluppo di attività e manifestazioni turistiche culturali a carattere sociale del territorio, nonché di valorizzazione delle tradizioni locali, e informazioni sulle tipologie di spesa oggetto di contributo, dedicate esclusivamente allo svolgimento delle manifestazioni. Noi comunque manterremo la presentazione dell'emendamento e lo voteremo."
47891,XVI,05/11/2024,"TURISMO E INDUSTRIA ALBERGHIERA, Contributi, incentivi",11,it,152.0,1962.0,M,UV,22,1234,"Credo che sia doverosa una risposta al collega Aggravi, pur condividendo quello che stamattina è stato detto in ordine dal collega Cretier, dall'assessore Bertschy e dal Presidente del Consiglio. Nel caso specifico, devo dire che questi contributi sono di competenza esclusiva delle Pro loco, mentre le Pro loco beneficiano di tutta una serie di altri contributi che possono essere richiesti, a partire da quelli dei Comuni ma anche di altri Assessorati, per cui sarebbe davvero difficile, se non impossibile, per le Pro loco avere la possibilità di una rendicontazione puntuale di tutti i contributi, questo per le cose che ci siamo detti in discussione generale relative al fatto che le Pro loco sono fatte da volontari che fanno i volontari nella Pro loco, ma non soltanto, e questa eccessiva burocratizzazione - perché di questo si tratterebbe - rischierebbe di mettere in discussione l'attività delle Pro loco e magari, anche in qualche caso, di farle rinunciare alle richieste di qualche contributo. Riteniamo quindi, al di là di tutti i ragionamenti che sono stati fatti stamattina sulla creazione del tavolo del Comitato paritetico, che, nel caso specifico per le Pro loco, sia un aggravio di lavoro difficilmente sostenibile."
47891,XVI,05/11/2024,"TURISMO E INDUSTRIA ALBERGHIERA, Contributi, incentivi",11,it,0.0,1985.0,M,RV,24,2430,"Io confermo la dichiarazione di voto e replico nuovamente. Vede, Assessore, io non so che cosa vi siate detti questa mattina durante la sospensione di maggioranza e oggettivamente sono cosciente che ci sono degli argomenti, dei temi o degli eventi, che sono molto più interessanti, sia giornalisticamente, sia per alcuni Consiglieri, però nessuno chiede un aggravio di lavoro alle Pro loco. Queste relazioni devono essere fornite dalle strutture che erogano i contributi e in particolare si identifica ""la Giunta regionale presenta al Comitato paritetico di controllo e valutazione delle politiche regionali e della qualità della normazione e alla Commissione consiliare competente una relazione"", quindi gli enti che erogano tutta una serie di contribuzioni, che sia questo, che sia di altra natura, producono una relazione. Lei giustamente dice che ci sono tutta una serie di interventi che riguardano le Pro loco, allora torno a bomba, e torno alla relazione letta dal collega Sammaritani, dagli interventi che abbiamo fatto e dalla risoluzione: abbiamo un problema, invece di semplificare la normativa, la stiamo complicando, perché aggiungiamo un ulteriore intervento normativo, che si somma a tutti gli altri interventi normativi. E questa problematica non è legata al fatto che dobbiamo ancora definire le linee guida e il dialogo tra la Giunta e il Consiglio, è che c'è un problema di fondo: che stiamo producendo un numero di leggi che forse è maggiore rispetto alle necessità, o meglio, si potrebbe tutto ricondurre all'interno di un unico testo di legge e fare un po' di ordine. A maggior ragione quindi capisco la vostra posizione, vi invito però a leggere in maniera più chiara quello che viene rappresentato, perché altrimenti diciamo fischi per fiaschi. Nessuno chiede alle Pro loco di andare a produrre delle relazioni, ma sono le strutture competenti che erogano gli aiuti e strutture di Giunta che producono questo tipo di relazioni, perché deve servire a noi per come legiferare, non alle Pro loco, però oggettivamente si faccia qualcosa. Poi il voto lo abbiamo capito, però oggettivamente, e lo dico proprio perché non so più come spiegarlo, la situazione è un po' diversa da quella che è rappresentata, quindi se non volete votarlo, non lo votate, noi lo accettiamo, comunque voteremo la legge, perché fino adesso siamo stati coerenti con la nostra posizione di voto, però non si dica una cosa che non è così."
47892,XVI,05/11/2024,"SPORT E TEMPO LIBERO, Enti e Società sportive",12,it,184.0,1977.0,M,FP-PD,2,5445,"Il disegno di legge in discussione introduce un contributo annuo a favore delle associazioni sportive dilettantistiche Hockey Club Aosta Gladiators e Stade Valdôtain Rugby a titolo di sostegno per le spese affrontate dalle stesse per la partecipazione, rispettivamente, all'Italian Hockey League e al Campionato nazionale di serie B di rugby. L'entità del contributo annuale previsto è determinata in 120 mila euro per l'Hockey Club Aosta Gladiators e in 80 mila euro per lo Stade Valdôtain. La stagione agonistica 2023/2024 ha visto, rispettivamente, la promozione per l'associazione sportiva dilettantistica Hockey Club Aosta al massimo campionato nazionale e per lo StadeValdôtain Rugby alla promozione in serie B. Queste due squadre hanno raggiunto, con la loro promozione alla categoria superiore, importanti risultati che li vedono protagoniste nei più alti campionati nazionali. Grazie alle spettacolari caratteristiche dell'hockey su ghiaccio e del rugby, si è registrato per questi due sport un crescente interesse, testimoniato anche dal notevole seguito di appassionati tifosi e una particolare attenzione da parte dei mezzi di informazione. Si tratta quindi di due settori in forte espansione, infatti l'ASD Hockey Club Aosta Gladiators conta 150 atleti tesserati e dalla stagione 2021/2022 l'Aosta Gladiators è presente in tutte le categorie, primeggiando anche nel settore giovanile. L'ASD Stade Valdôtain Rugby ha più di 200 atleti tesserati e si pone l'obiettivo di continuare a crescere dal punto di vista tecnico e per questo ha bisogno di figure professionali in grado di garantire il salto di qualità. L'attività svolta dalle due squadre ai vertici nazionali delle rispettive discipline ha un effetto positivo anche sull'immagine turistica della Valle d'Aosta: si rende dunque opportuno supportare le due società con un adeguato contributo finanziario, riservandosi il diritto di utilizzarne, a fini pubblicitari, l'immagine sportiva. A tale scopo, verranno apposti il marchio e il logo di promozione turistica della Regione sull'abbigliamento indossato dai rispettivi atleti e su tutti i vari supporti utilizzati per il medesimo scopo. Il presente disegno di legge si compone di 8 articoli: l'articolo 1 reca l'oggetto e le finalità, sottolineando che il contributo previsto a favore delle associazioni sportive dilettantistiche Hockey Club Aosta Gladiators e Stade Valdôtain Rugby riveste natura di sostegno per le spese affrontate dalle stesse per la partecipazione, rispettivamente, all'Italian Hockey League e al Campionato nazionale di serie B di rugby. Inoltre, viene stabilito che i contributi sono concessi esclusivamente in caso di permanenza nella stessa categoria o in serie non inferiori, anche se diversamente denominate. L'articolo 2 disciplina, al comma 1, la concessione dei contributi, che avviene su domanda da presentare entro il 15 di agosto di ogni anno alla struttura regionale competente in materia di turismo, sport e commercio. Il comma 2 prevede l'obbligo di presentazione, unitamente alla domanda, del bilancio preventivo, di quello consuntivo dell'anno precedente, dell'attestazione, rilasciata dalla competente Federazione sportiva nazionale del CONI, comprovante l'iscrizione ai campionati di cui all'articolo 1 della stagione agonistica relativa alla domanda. Il comma 3 dispone che la liquidazione avvenga in un'unica soluzione entro il 15 settembre dell'anno di presentazione della domanda. Il comma 4 prevede la possibilità di revoca dei contributi concessi, in misura proporzionale all'inadempimento rilevato. L'articolo 3 reca le disposizioni concernenti l'attività promozionale a cui è subordinata la concessione dei contributi. Il comma 1 specifica che i soggetti beneficiari sono obbligati ad apporre il marchio e il logo di promozione turistica regionale sia sull'abbigliamento indossato dai rispettivi atleti che sui supporti individuati con la deliberazione della Giunta regionale di cui all'articolo 5. Il comma 2 stabilisce che il mancato adempimento di quanto previsto al comma 1 comporta la revoca del contributo. L'articolo 4 dispone che i contributi di cui all'articolo 1 siano cumulabili con i contributi previsti dalla legge regionale 1° aprile 2004, n. 3 (Nuova disciplina degli interventi a favore dello sport). L'articolo 5 rinvia a una deliberazione della Giunta regionale la definizione di ogni ulteriore aspetto, per la presentazione della domanda, la concessione, la liquidazione del contributo e i relativi casi di revoca. L'articolo 6 introduce disposizioni transitorie, disponendo che, limitatamente alla stagione 2024/2025, le domande per la concessione dei contributi di cui all'articolo 1 siano presentate entro trenta giorni dalla data di adozione della deliberazione della Giunta regionale di cui all'articolo 5 e che i relativi contributi sono liquidati entro trenta giorni dalla data di presentazione delle domande. Gli articoli 7 e 8 recano, rispettivamente, le disposizioni finanziarie e la dichiarazione d'urgenza. La quinta Commissione consiliare permanente, riunitasi in data 14 ottobre 2024, ha preso in esame il disegno di legge n. 164, presentato dalla Giunta regionale in data 9 ottobre 2024, concernente: ""Concessione, per il triennio 2024/2026, di contributi alle associazioni sportive dilettantistiche Hockey Club Aosta Gladiators e Stade Valdôtain Rugby per la partecipazione ai rispettivi campionati nazionali"" e ha espresso parere favorevole."
47892,XVI,05/11/2024,"SPORT E TEMPO LIBERO, Enti e Società sportive",12,it,11.0,1955.0,M,FI,4,2392,"Già in quinta Commissione avevamo evidenziato, intanto, l'elemento di soddisfazione che va nella direzione che le squadre (quindi le formazioni più ampie) finalmente riescono ad avere, da parte della Regione - soprattutto quelle squadre che portano in giro l'immagine della Valle d'Aosta sul territorio nazionale - quest'occhio di riguardo, contrariamente a ora, quando erano stati solo gli atleti singoli che avevano avuto i contributi; quindi siamo ben lieti che sia l'hockey che il rugby possano avere un contributo regionale. Ma, come abbiamo detto, avremmo avuto piacere di avere una valutazione più ampia per capire se potevano esserci altre squadre. Lo abbiamo detto in Commissione, ne abbiamo parlato all'Assessore qui per le vie brevi: credo che ci siano altre squadre, quindi bisognerà tener conto per il futuro che avrebbero dovuto avere la stessa attenzione anche le squadre di calcio a 5 maschile di serie A2 e femminile di serie B, l'unica femminile di alto livello, quindi sono rispettivamente al terzo su sette e al secondo di livello nazionale del Futsal nazionale. Va sottolineato che le trasferte che queste squadre fanno sono in Sardegna, Emilia Romagna, quindi hanno un percorso piuttosto significativo, ci sono tre ragazzi in nazionale A, uno addirittura ha fatto l'Europeo nell'Under 19, quindi ci sono tutti gli estremi affinché anche queste società - ma poi probabilmente ce ne saranno delle altre, adesso noi ci siamo occupati soltanto di questo - , nel ranking nazionale avrebbero dovuto avere la stessa attenzione che, in qualche modo, hanno ricevuto le due squadre di rugby di serie B e dell'hockey nazionale. Noi quindi, senza nessuna polemica, diciamo: bene che la Regione si occupi delle formazioni di squadre regionali che portano l'immagine della Valle d'Aosta in giro per l'Italia, ma per il 2025 chiediamo un'attenzione un po' più a largo raggio, per capire se ci sono altre situazioni che vantano almeno gli stessi requisiti che vantano appunto queste due società che, in questo momento, sono premiate. Solo per questo motivo noi, Assessore, ci asteniamo dal voto, nel senso che voteremo un voto di astensione chiedendo - e so che l'ha già recepito come messaggio per le vie brevi - che ci possa essere un ulteriore confronto per valutare, nel 2025, di avere, per le società che ne hanno diritto, la stessa attenzione che c'è stata per queste due squadre."
47892,XVI,05/11/2024,"SPORT E TEMPO LIBERO, Enti e Società sportive",12,it,110.0,1962.0,M,PA,6,6660,"Il Movimento di Pour l'Autonomie è da sempre particolarmente attento al mondo dello sport, in ragione della salute e del benessere psicofisico che garantisce e per i valori educativi, sociali e di inclusione che ne sono il fondamento. E in particolare al mondo dello sport valdostano, a cui riconosciamo delle grandi potenzialità, che però, se non validamente sostenute nel loro sviluppo, vengono a essere vanificate da tutta una serie di difficoltà, di natura pratica e organizzativa, che gli rendono ben difficile l'affermarsi a livello agonistico oltre i confini regionali. È dall'inizio di questa Legislatura che sottolineiamo quindi l'esigenza di sostenere le associazioni sportive dilettantistiche presenti nella nostra Regione. Associazioni senza fini di lucro che non solo hanno un ruolo cruciale nella pratica dello sport, nello sviluppo sportivo locale e nella promozione delle attività sportive valdostane, ma svolgono anche un'importantissima funzione sociale di centri di aggregazione e di condivisione, coinvolgendo, nelle loro attività, non solo gli atleti, ma anche le famiglie e i sostenitori, e creando così una rete umana e comunitaria, essenziale e insostituibile. Accogliamo quindi con grande favore il disegno di legge oggi in discussione, con cui vengono concessi contributi annui per il triennio 2024/2026 all'Hockey Club Aosta Gladiators e allo Stade Valdôtain Rugby, peraltro cumulabili con quelli previsti dalla legge regionale 3/2004 che, a breve, speriamo, sia oggetto di parziale riforma. Anche per rispondere al collega Baccega, sicuramente quella legge va riformata, perché 20 anni sono passati e sicuramente altre discipline possono rientrare in quella legge dello sport del 2004, che io spero venga modificata. Questo disegno di legge è una cosa diversa. L'Hockey Club Aosta e lo Stade Valdôtain Rugby sono squadre che si sono particolarmente distinte per i loro successi. La Gladiators è infatti stata promossa all'Italian Hockey League, ma non è poi solo esclusivamente la prima squadra perchè questi ricoprono tutto un settore giovanile e per loro è una continua trasferta, perché questi vanno a giocare sempre lontano, anche con l'Under 15, l'Under 13, l'Under 18, e vorrei ricordare che hanno vinto un campionato nazionale, uno scudetto, l'anno scorso con l'Under 15, un evento mai successo qui in Valle d'Aosta a livello di hockey. Mentre lo Stade Valdôtain ha conseguito il risultato di essere la prima formazione valdostana ad aver vinto il campionato di serie C. Anche lì, con mio sommo dispiacere, nel 2015, quando io sostenevo che questa disciplina dovesse essere sostenuta dal Comune di Aosta, creando loro una Club House per mantenerli qua, loro sono dovuti andare a Sarre, fare una Club House, fare tutto un impianto sportivo nuovo, hanno investito tanto, hanno messo le loro firme a garanzia, hanno creduto in un progetto, in una disciplina che nel 2009 era sparita, è ritornata; hanno fondato anche tutti i settori giovanili e hanno il 95% degli atleti valdostani e, secondo me, va sostenuta notevolmente. Approvare un testo normativo che vada in questa direzione ci appare più che mai necessario, in seguito a tutta una serie di considerazioni che vado a esporre. Innanzitutto, le prime squadre hanno una rilevanza cruciale in ogni associazione sportiva dilettantistica, perché ne costituiscono, al contempo, la vetrina più prestigiosa e il polo di attrazione più forte in ragione del pubblico che riescono a richiamare  - nell'ultima partita di hockey che si è svolta in settimana, c'era il palazzetto quasi pieno, mi sembrava di ritornare ai tempi dell'Hockey Club che partecipava per vincere lo scudetto e bisogna considerare il grande sforzo che hanno fatto e hanno messo in campo del grande interesse loro riservato dagli organi di stampa e della fonte di ispirazione che costituiscono per le giovani generazioni. È quindi basilare, a nostro giudizio, che, in virtù delle loro indiscusse capacità, possano e debbano partecipare a campionati di livello nazionale, senza che questo comporti andare a gravare interamente sulle associazioni sportive. Nel caso specifico, le promozioni conquistate dalle due squadre valdostane, che certamente ne testimoniano la vitalità e la competitività, portano però con sé spese aggiuntive per le rispettive associazioni, destinate soprattutto a coprire i costi certamente onerosi delle numerose trasferte. Spese queste che, andandosi a sommare a quelle relative alle diverse attività già in essere, rischiano di risultare davvero troppo gravose per queste nostre associazioni dalle grandi prospettive, ma anche dalle risorse limitate. Ricordiamoci infatti che le principali fonti di finanziamento per le associazioni sportive dilettantistiche sono le quote associative e le sponsorizzazioni, queste ultime particolarmente difficili da ottenere in una Regione come la nostra, che conta un numero limitato di aziende in grado di erogarle annualmente con costanza. Va inoltre aggiunto che i traguardi ottenuti da queste associazioni sportive con le loro prime squadre non rappresentano solo motivo di orgoglio per tutta la nostra collettività, ma danno anche un indiscusso apporto nel migliorare e diffondere l'immagine della Valle d'Aosta, con sicuro vantaggio per tutto il nostro settore turistico che da tempo si sta rivolgendo anche agli sport e agli sportivi, siano essi professionisti che dilettanti. È quindi per queste fondate ragioni che appoggiamo senza riserve questo disegno di legge e le disposizioni che contiene. Disposizioni che fissano contributi annui differenziati, di importi che riteniamo più che idonei e adatti allo scopo per cui sono stanziati; che specificano modalità di erogazione di detti contributi che crediamo coerenti con le finalità per cui sono concessi; e che correttamente, in virtù dei contributi riconosciuti dalla Regione Valle d'Aosta, impongono l'apposizione del marchio e del logo di promozione turistica regionale, nonché di scritte distintive, sull'abbigliamento indossato dagli atleti, sia in allenamento, sia in gara, sia durante ogni avvenimento d'interesse pubblico. In ultimo, lasciatemi esprimere la nostra speranza che il forte legame che unisce la nostra comunità allo sport possa concretizzarsi in futuro con nuove e sempre più incisive iniziative di sostegno , rivolte alle associazioni sportive operanti nel nostro territorio che, con il loro impegno sportivo e sociale, costituiscono una risorsa fondamentale per lo sviluppo armonico della nostra società, per l'affermazione del nostro ruolo di protagonisti nell'ambito degli sport e per il rafforzamento dell'attrattività e dell'offerta del nostro settore turistico."
47892,XVI,05/11/2024,"SPORT E TEMPO LIBERO, Enti e Società sportive",12,it,152.0,1962.0,M,UV,8,5612,"Credo che il collega Di Marco, e prima ancora il relatore, il collega Malacrinò, abbiano ben descritto quelle che sono le finalità di questa legge, una legge che va a sostenere le due squadre di maggior rilievo, dal punto di vista sportivo, della nostra regione. Questo lo facciamo per una serie di motivi, legati anche al mantenimento, soprattutto per quel che riguarda il rugby, della squadra del settore giovanile. Dico questo perché l'urgenza è stata data dal fatto che il rugby, lo Stade Valdôtain, non aveva perfezionato la propria iscrizione al campionato, poiché i costi non consentivano di procedere a quest'iscrizione. Sto parlando di un direttivo di una società dove ci sono persone che, oltre a svolgere la loro attività sia da dirigenti sportivi che da praticanti, quindi da giocatori, svolgono la loro attività a titolo completamente gratuito e, tra l'altro, molti di loro sono impegnati finanziariamente per coprire quelle che sono state le spese di investimento per rendere, dal punto di vista sportivo, nuovamente utilizzabile l'area del campo sportivo di Sarre, dove, voglio ricordare, gravitano circa 1.200 ragazzi, quindi credo che sia un polo sportivo che non ha eguali sul territorio regionale. Siccome ho sentito anche delle affermazioni relative al fatto che io avevo promesso dei soldi alle società, io in Commissione ho relazionato sul fatto di aver parlato con le due società e di essermi impegnato a lavorare per sostenere queste due società dopo aver fatto una verifica, sia dal punto di vista finanziario, che dal punto di vista politico, perché ovviamente questo disegno di legge ha avuto il placet della maggioranza, quindi è stato scritto quest'estate dopo l'iscrizione del campionato sulla base delle rassicurazioni avute, e credo che questo, al di là di quello che si dice, e forse non piacerà a tutti, ma credo che il solo fatto di aver dato rassicurazioni alle due società sportive, ma a una in particolare, e che questo abbia determinato l'iscrizione, ancorché tardiva, al campionato, significa che nella società valdostana - e sotto questo profilo nel mondo sportivo valdostano - questa maggioranza, che io su questa delega rappresento, è considerata seria e soprattutto affidabile, perché, dopo questi impegni, c'è stata un'attività che ha portato a scaricare questo disegno di legge, e devo ringraziare per aver lavorato quest'estate il coordinatore dell'Assessorato, ma anche il Dipartimento legislativo che ha lavorato in modo molto veloce e puntuale per dare le risposte che questo disegno di legge si aspettava dal punto di vista degli aiuti di Stato e ovviamente alle due Commissioni, la seconda e la quinta, che lo hanno iscritto in via d'urgenza per consentire alle due società di beneficiare dei contributi anche per l'anno 2024. Sono sinceramente dispiaciuto che non sia presente in Aula il gruppo consiliare di Rassemblement Valdôtain, perché all'interno del gruppo ci sono persone seriamente impegnate nel mondo sportivo, alcuni di questi anche in affiancamento a queste due società e credo che lo facciano con sincero spirito di dedizione e di collaborazione per sostenere il mondo sportivo, perché riteniamo che questa legge non sia di parte ma sia una legge che questo Consiglio regionale vuole emanare e approvare per dare sostegno a due società che avrebbero corso il rischio, una in particolare, di veder depauperare il proprio patrimonio in termini di giocatori e, di conseguenza, di società, quindi di perdere e di non avere accesso a un titolo sportivo che si aspettava da oltre cinquant'anni. Credo che tutte le riflessioni siano state fatte e condivido quella che ha fatto il collega Baccega; devo però dire al collega Baccega, e ho avuto modo di dirglielo personalmente perché su questa materia ci siamo confrontati in modo molto franco, che in venti mesi di Assessorato, io credo di aver ricevuto praticamente tutte le federazioni sportive e tutte le società che mi hanno manifestato le loro esigenze dal punto di vista sportivo, e di conseguenza finanziario. Non a tutti è stato possibile dare una risposta. Dove è stato possibile lo abbiamo fatto, anche incrementando le risorse sulla legge 3/2004, e il collega Di Marco ha correttamente sottolineato come abbia bisogno di una manutenzione che è in dirittura d'arrivo. Quindi questo per rispondere al collega Baccega, dicendo che non ho mai avuto occasione di confrontarmi con il Calcio a 5, che sicuramente merita tutta l'attenzione che meritano gli altri sport, e la prova che sia la società con il maggior numero di squadre giovanili e con una rappresentatività nei campionati nazionali, sia maschile che femminile, è data dal fatto che è la società che percepisce il più grande importo di contributi, sia per l'attività ordinaria, che per la partecipazione ai campionati nazionali. Questo in relazione ai parametri della legge 3, quindi sono contributi che sono ampiamente dovuti a questa società con la quale abbiamo aperto un ragionamento che si concretizzerà nel corso del 2025 anche in relazione alla modifica della legge 3. Io esprimo davvero soddisfazione per l'approvazione che andremo tra qualche minuto a dare a questo disegno di legge, perché davvero queste due squadre, insieme ad altre squadre di profilo nazionale, porteranno il nome e il logo Cuore, che è il logo delle manifestazioni e dell'attività turistico-sportiva della nostra Regione, in gran parte del Paese. Credo che ci siamo allineati a quello che fanno i nostri colleghi delle Province autonome di Trento e di Bolzano, le cui squadre da molti anni girano per l'Italia orgogliosamente con il logo della loro Regione."
47892,XVI,05/11/2024,"SPORT E TEMPO LIBERO, Enti e Società sportive",12,it,11.0,1955.0,M,FI,10,1893,"A seguito dell'intervento dell'Assessore e sulla base di alcuni messaggi che ho ricevuto, è evidente qual è la squadra: io parlavo dell'Aosta Calcio 511, ovviamente, una società sportiva che esiste da molti anni. Il Calcio a 5 è nato con l'Endas che io rappresentavo ben 40 anni fa e ha raggiunto risultati significativi e importanti, quindi non sono solo quelle due squadre che hanno raggiunto risultati di maggior rilievo, non è così. In effetti la relazione del collega dice: ""Queste due squadre sono le sole in Valle d'Aosta di aver raggiunto in campo nazionale importanti risultati"", c'è scritto qui, lei lo ha detto. In realtà non è così, perché questa è la sua relazione che abbiamo ricevuto. C'è un numero di atleti che è decisamente superiore, gli atleti, tutti, non sono retribuiti, ci sono dei nazionali in questa squadra, quindi mi pare doveroso che quest'intervento sia stato fatto all'interno di questo dibattito su questo progetto di legge. Le trasferte sono tutte fuori dalla Valle d'Aosta (Sardegna, Lombardia, Piemonte, Veneto, Emilia Romagna), quindi abbiamo risultati e percorsi che sono certamente almeno simili, questo per giustificare quello che abbiamo sostenuto poco fa. Ribadiamo la nostra non partecipazione al voto, l'astensione dal voto, proprio perché auspichiamo vivamente che il prossimo anno ci possa essere la giusta attenzione anche ad altre situazioni, perché non le conosciamo tutte. La società non si è presentata all'attenzione dell'Assessore probabilmente perché in quel momento la società sportiva e i dirigenti erano riusciti a sostenere le spese ottimizzando al massimo, ma, se il budget diventa più alto, allora si può arrivare ad avere calciatori più efficaci, più efficienti e guardare a una promozione in serie A. Questo potrebbe essere un obiettivo per il quale la società l'anno prossimo in qualche modo si motiverà in questa direzione. Grazie."
47892,XVI,05/11/2024,"SPORT E TEMPO LIBERO, Enti e Società sportive",12,it,156.0,1976.0,F,PCP,12,2280,"Come per il precedente, non voteremo nemmeno questo disegno di legge per motivazioni in alcuni casi simili, in altri diverse. Intanto perché anche qui si parlava di urgenza, grazie alle audizioni in Commissione... tant'è che non abbiamo neanche fatto audizioni, abbiamo fatto solo quella dell'Assessore, perché è arrivato, è stato votato e portato all'attenzione già del Consiglio scorso. Sotto questo punto di vista, però, dall'audizione dell'Assessore abbiamo appreso che il passaggio di categoria lo si sapeva - mi sembra - dal mese di maggio, se non sbaglio, quindi quest'urgenza già non la comprendevamo. Ci lascia poi un po' costernate l'idea di un'iscrizione dei fondi grazie a una rassicurazione da parte del Governo. I fondi naturalmente vengono votati dal Consiglio regionale, quindi bene che ci sia questa fiducia, però poi la legge passerà quest'oggi, quindi vedremo anche l'esito di questa legge. Un po' per queste motivazioni, un po' perché, proprio alla luce del disegno di legge, poi sono emerse altre situazioni, quindi forse sarebbe importante anche qui magari definire dei criteri, che può essere quello del passaggio di categoria, come può essere anche quello dell'aumento delle spese, perché immagino che anche sotto questo punto di vista ci possano essere spese diverse a seconda di uno sport o di un altro, anche per la lunghezza delle trasferte che una società sportiva deve in qualche modo sostenere, come il numero di atleti che magari deve portare in trasferta. Perché è normale che parlare di una squadra di ginnastica ritmica è diverso da una squadra di rugby piuttosto che di altri sport. Sotto questo punto di vista chiediamo all'Assessore magari di valutare dei criteri che possano, in qualche modo, essere messi in una futura legge, proprio alla luce delle modifiche di cui ha parlato, perché tutti, anche chi non si palesa, perché, come è stato rappresentato dal consigliere Baccega, molto probabilmente non sono venuti a parlarle, però molto probabilmente anche loro avevano necessità di fondi che avranno trovato magari in altro modo. Quello che chiediamo è che gli stessi criteri siano applicati per tutti gli sport, naturalmente tenendo conto anche delle spese da sostenere. Quindi il nostro gruppo non voterà nemmeno questo disegno di legge."
47893,XVI,05/11/2024,"ASSISTENZA SANITARIA E OSPEDALIERA, Igiene e sanità pubblica",13,it,185.0,1983.0,M,LEGA VDA,2,10201,"Questa proposta di legge prende spunto da alcuni approfondimenti sui prezzi dei prodotti senza glutine e su alcune criticità che abbiamo osservato nella nostra regione. Come sappiamo, il costo dei prodotti senza glutine è particolarmente elevato in generale, e il fenomeno dei prezzi, evidentemente fin dalla nascita del mercato del senza glutine, è condizionato da vari fattori: investimenti delle industrie di ricerca e sviluppo, linee dedicate e/o procedure specifiche (come procedure di pulizia particolare e controlli specifici), selezione di fornitori in materie garantite senza glutine. Ma soprattutto i numeri del mercato che non consentono economie di scala come per l'industria convenzionale, oltre al canale distributivo che evidenzia differenze anche significative. Recenti rilevazioni condotte in ambito europeo hanno evidenziato che i prezzi dei prodotti per celiaci non sono più elevati in Italia, ma presentano un generale costo maggiore degli analoghi convenzionali in tutti i Paesi censiti, e questo è un dato di cui dobbiamo tenere ovviamente conto quando parliamo proprio dei prodotti senza glutine. Ecco perché, proprio per questo motivo, tra gli interventi previsti a sostegno di chi soffre di celiachia, è prevista un'erogazione gratuita degli alimenti sostitutivi per mezzo di buoni somministrati e forniti dal Servizio sanitario nazionale per mezzo delle Regioni. A questo proposito - e questo è molto interessante -, nasce l'Osservatorio dell'Associazione italiana celiachia sulla qualità della vita delle persone affette da celiachia, che ha la finalità di esplorare e di analizzare il vissuto quotidiano dei celiaci in tutti i suoi aspetti, dagli stili di vita alla compliance , dalla dieta alle dinamiche del mercato dei prodotti senza glutine. Grazie a quest'Osservatorio, abbiamo potuto lavorare sui dati, in primis sullo studio che era stato effettuato nel 2011, mentre nel 2013 troviamo il primo più approfondito, di cui vi riporto gli esiti che si trovano sul sito dell'Associazione Italiana Celiachia. Cito: ""Ai celiaci non conviene fare la spesa in farmacia. É questa la conclusione scientifica che dimostra una sensazione comune a molti celiaci e a chi acquista alimenti senza glutine. Secondo un'indagine condotta su tredici regioni italiane dall'Osservatorio Associazione italiana celiachia, per l'acquisto di un paniere di dodici prodotti senza glutine, scelti tra quelli più venduti, abitualmente consumati da chi è celiaco, la differenza fra supermercati e farmacie è di circa 20 euro. Lo scarto di 20 euro è abbastanza rilevante, visto che il paziente celiaco, in alcune regioni, può acquistare prodotti senza glutine solo in farmacia, disponendo di un buono unico di importo compreso tra 99 e 142 euro"". Per la cronaca, riporto che quest'analisi del 2013 considera le cifre che venivano erogate ai tempi, oggi le cifre sono state aggiornate e l'importo varia fra i 56 euro e i 110, quindi molto inferiori rispetto a quello che venivano erogate nel 2013 e quindi la differenza, che ai tempi era di 20 euro, diventa sicuramente rilevante, ma ovviamente non vi preannuncio il finale che tra poco ascolterete. Questo studio è stato infatti poi affinato nel tempo, il paniere è stato perfezionato proprio per avere dati che possano essere il più possibile precisi e fotografare la situazione in maniera specifica. Per questo compito, è stato elaborato un paniere che risulta composto di dieci alimenti specificamente formulati per persone intolleranti al glutine. Queste categorie di prodotti presentano prezzi al consumatore finale più alti degli analoghi convenzionali, e sono quelli che pertanto differenziano il costo della spesa per il celiaco rispetto alla popolazione generale. Ascoltate bene qual è ovviamente la costituzione di questo paniere: tra i dieci prodotti individuati per comporre il paniere, si trovano due tipologie di pane, rosette e pane a fette, tre tipologie di pasta, due spaghetti, una pasta corta, biscotti per la prima colazione, snack dolci (tipo plumcake o merendina), due mix di farina preparati per pizza surgelata e un primo piatto ready to eat , ovvero pronto da scaldare. Quindi, un paniere che può eventualmente sostentare, diciamo una persona per una settimana e mezza/due. Ogni singolo prodotto indicato nel paniere è stato rilevato sia nella grande distribuzione organizzata, sia in farmacia, sia nei negozi specializzati, per un totale di 70 prezzi riscontrati nei capoluoghi di regione italiani. Come già anticipato, inoltre, per quanto riguarda la grande distribuzione organizzata, sono stati rilevati anche i prezzi dei prodotti con glutine comparabili per tipologie e grammatura con quelli presenti nel paniere senza glutine e, in contemporanea, sia per i prodotti senza glutine, sia per quelli convenzionali, sono stati rilevati i prezzi dei prodotti corrispondenti per tipologia e grammatura meno costosi presenti sullo scaffale. Teniamo a mente quelli meno costosi: secondo l'ultimo rapporto dell'Osservatorio, la grande distribuzione organizzata si conferma la più conveniente. Farmacie e negozi specializzati sono invece i più cari. Come già rilevato nei precedenti panieri, il negozio specializzato si conferma il canale distributivo più costoso. A livello nazionale, il costo per acquistare i prodotti inseriti nel paniere (che, ricordo, serve per soddisfare le esigenze di una persona per una settimana/due) è di 51 euro per il negozio specializzato (questa è una media, c'è un massimo di 56 e un minimo di 46, ricordiamo sempre che il buono si aggira fra i 56 euro e i 110), 48 euro in farmacia, (massimo 57, quindi addirittura superiore al negozio specializzato), minimo 39, e 37 per la grande distribuzione organizzata (massimo 41, minimo 32). C'è da dire, tra l'altro, che si trovano delle tabelle interessanti, sempre sul sito dell'Associazione italiana celiachia che spiegano come nella nostra regione l'Osservatorio rilevi il prezzo più basso, sia nella nostra che in quella del Piemonte, quindi siamo intorno ai 32 euro come costo medio, il che significa che 32 euro è il costo più basso del costo applicabile alla nostra regione. A fronte di queste forbici, possiamo quindi dire che il valore del buono che viene concesso, che al netto dei bambini varia in un range , come abbiamo detto fra 56 e 110, è pesantemente minacciato dal sovrapprezzo che un acquisto vincolato impone, e che questo acquisto sia vincolato con le regole odierne lo dicono le risultanze delle iniziative ispettive presentate, quelle che abbiamo presentato a più riprese in quest'Aula, che evidenziano come nella nostra regione gli esercizi convenzionati diversi dalle farmacie in Valle d'Aosta, ad oggi sono solo due: uno ad Aosta e un altro a Donnas. Sempre nel corso della risposta fornita in occasione della discussione dell'oggetto del Consiglio n. 2683 del 25 luglio 2023, l'assessore Marzi poneva in evidenza che il basso interesse per gli operatori a erogare alimenti per celiaci in regime di servizio sanitario è verosimilmente ascrivibile a due fattori: il primo alle contenute dimensioni del mercato di riferimento; il secondo alle necessità di doversi conformare a un modello di gestione ormai ampiamente digitalizzato che comporta dover asportare delle fustelle dai prodotti. Tale incombenza, che prevede la consegna mensile delle fustelle all'Azienda USL a testimonianza dell'avvenuta fornitura, non sempre incentiva le attività a dedicare spazio alla vendita dei prodotti inseriti nel registro nazionale del Ministero della salute di tale tipologia. In conclusione, possiamo dire, dati alla mano, che la necessità che abbiamo come Consiglio regionale è quella di assicurare da una parte la possibilità di accedere a prodotti il più conveniente possibili, consentendo a chi ha una minore possibilità di spesa, di massimizzare la resa del buono; dall'altra di consentire la più ampia facoltà di scelta possibile sui prodotti. È proprio per questa finalità che la proposta di legge 146 trova il suo scopo, poiché, con la sua approvazione, si permette al buono, oggi erogato tramite un complicato sistema di accredito di fustelle, di convenzioni che ha trovato poca disponibilità nei canali della grande distribuzione organizzata, di essere accreditato direttamente sul conto corrente, consentendo all'utilizzatore finale di scegliere dove poterlo consumare al meglio. Che sia l'attività di vicinato sotto casa, che sia la grande distribuzione, che sia la farmacia o il negozio specializzato, il buono acquista una spendibilità assoluta, potendo essere impiegato, per esempio, anche per i prodotti online o persino fuori dalla nostra regione o all'estero. La bontà di questa proposta viene peraltro confermata, oltre che dai dati che ictu oculi sono rilevabili, anche da altri due fattori. Da una parte, dal parere espresso dal Consiglio permanente degli Enti locali, che nella seduta del 28 maggio 2024 ha reso parere positivo, confermando che gli Enti locali della Valle d'Aosta ritengono utile la proposta fatta. In secondo luogo, dalla procedura già adottata dalla Provincia autonoma di Trento fin dal 3 giugno 2011, che consente, come specificato anche sul sito dell'Associazione Italiana Celiachia della provincia, di acquistare i prodotti presenti nel registro nazionale del Ministero della salute in tutta Italia, presso i negozi specializzati, nella grande distribuzione organizzata, nelle farmacie pubbliche e private e anche sui siti di acquisti online. In caso di soggiorno per motivi di studio all'estero, è possibile acquistare i prodotti dal registro nazionale del Ministero della salute e rimangono valide le stesse modalità. Anche la Basilicata ha fatto un passo in questa direzione, arrivando ad accreditare il denaro su una carta bancaria prepagata, ottenendo lo stesso effetto della Provincia autonoma di Trento, ovvero quello di aumentare il potere d'acquisto degli utenti e di ampliare la possibilità di scelta degli stessi. Il tutto con evidenti benefici per le persone affette da celiachia. A fronte di questi benefici, però, stupisce.... Chiedo scusa Presidente, se potessi ottenere del silenzio sarei veramente grato, capisco che interessi a pochi, ma questi pochi hanno diritto di ascoltare."
47893,XVI,05/11/2024,"ASSISTENZA SANITARIA E OSPEDALIERA, Igiene e sanità pubblica",13,it,185.0,1983.0,M,LEGA VDA,4,2132,"Anche la Basilicata ha fatto un passo avanti in questa direzione, arrivando ad accreditare il denaro sulla carta bancaria prepagata, ottenendo lo stesso effetto della Provincia autonoma di Trento, ovvero quello di aumentare il potere d'acquisto degli utenti ed ampliare la possibilità di scelta degli stessi; il tutto con evidenti benefici per le persone affette da celiachia. A fronte di questi benefici, però, stupisce il parere negativo, senza alcuna motivazione, reso in sede di votazione della proposta di legge della Commissione consiliare competente, ovvero la quinta, in data 23 ottobre 2024. L'unica motivazione che giustifichi la contrarietà a questa proposta di legge, infatti, proviene dalla seduta della Quinta Commissione consiliare competente, datata 30 luglio 2024, nella quale, a sostegno della contrarietà, grazie a quel documento che ci è stato lasciato, si evidenzia che la Struttura complessa farmacia (che l'Azienda USL) ha pertanto evidenziato un'incompatibilità normativa nella modalità di erogazione dei prodotti senza glutine descritta all'articolo 2 della proposta di legge146. Eppure, questa argomentazione è fallace nella pratica, poiché la medesima modalità di erogazione è ad oggi in vigore nella Provincia autonoma di Trento, e una differente modalità, ma sempre diversa da quella dei buoni, è in uso nella Regione Basilicata. Se fosse effettivamente così come descritto, nessuna delle due potrebbe sussistere e invece non c'è stata alcuna impugnativa e nessuna contrarietà da parte del Governo centrale, di cui si richiama il decreto ministeriale 8 giugno 2001, così come modificato dal decreto ministeriale 17 maggio 2016. Messo di fronte all'evidenza, il funzionario intervenuto, alla riunione della Quinta Commissione, non ha saputo replicare o motivare questa palese incongruenza e si è chiuso in un colpevole silenzio. Credo che a oggi sia nei fatti, quindi, che questa proposta di legge porta unicamente vantaggi, se adottata, o a costo zero per la pubblica Amministrazione, ma sarebbe particolarmente efficace nel supportare e moltiplicare il buono che oggi le persone con celiachia ricevono."
47893,XVI,05/11/2024,"ASSISTENZA SANITARIA E OSPEDALIERA, Igiene e sanità pubblica",13,it,146.0,1973.0,M,FI,6,2530,"In Italia esiste una normativa che tutela i diritti dei celiaci e ne regolamenta l'assistenza sanitaria. In sintesi, la normativa prevede l'assistenza sanitaria gratuita, quindi l'erogazione di alimenti senza glutine con limiti di spesa, l'esenzione del ticket sanitario e la tutela dei diritti. La legge riconosce una vita normale ai celiaci, garantendo loro l'accesso ai servizi e alle opportunità, come tutti gli altri; tenuto conto che la normativa sulla celiachia è in continua evoluzione, nella nostra Regione il gruppo della Lega ha recentemente presentato una proposta di legge, la n. 146, volta a migliorare la vita delle persone celiache in Valle d'Aosta. Questa iniziativa mira a semplificare l'accesso ai prodotti senza glutine e a garantire una maggiore libertà di scelta. Ma quali sono i punti chiave della proposta? L'erogazione diretta dei fondi: al posto dei buoni si propone di accreditare direttamente sul conto corrente la somma destinata all'acquisto di alimenti senza glutine. Una maggiore libertà di scelta: questa modalità permetterebbe ai celiaci di acquistare i prodotti di cui hanno bisogno in qualsiasi negozio, non solo nelle farmacie convenzionate. La semplificazione delle procedure: la procedura per ottenere i fondi sarebbe semplificata, riducendo il carico burocratico per i pazienti e il miglioramento della qualità della vita. La proposta mira a garantire una maggiore autonomia e flessibilità ai celiaci nella gestione della loro dieta. Ricordo che questa proposta di legge mette in risalto anche alcune criticità. I costi elevati: i prodotti senza glutine hanno spesso un costo superiore rispetto a quelli tradizionali; l'erogazione diretta ai fondi potrebbe contribuire a ridurre questo onere economico per le famiglie valdostane. La limitazione nell'acquisto: in molte regioni i celiaci sono vincolati ad acquistare i prodotti solo in determinate farmacie o negozi convenzionati; questa proposta offrirebbe una maggiore libertà di scelta. Il riconoscimento delle esigenze dei celiaci: questa proposta dimostra un'attenzione crescente verso la necessità di una categoria di pazienti che spesso si sente trascurata. In conclusione, questa proposta sulla celiachia potrebbe rappresentare un passo avanti importante verso una migliore gestione di questa patologia. Se approvata, potrebbe migliorare la qualità della vita dei celiaci in Valle d'Aosta e fungere da esempio per altre regioni italiane. Per queste ragioni, quindi, noi come gruppo di Forza Italia, voteremo questa proposta di legge."
47893,XVI,05/11/2024,"ASSISTENZA SANITARIA E OSPEDALIERA, Igiene e sanità pubblica",13,it,201.0,1975.0,M,SA,8,8978,"Cosa prevede la proposta di legge 146? Prevede di assegnare alle persone affette da celiachia una somma annuale, di importo fisso, erogata mensilmente anche sul conto corrente da parte dell'Azienda USL. La somma parrebbe destinata all'acquisto dei prodotti senza glutine presso qualsiasi rivenditore, negozi specializzati, grande distribuzione organizzata, farmacie pubbliche, private, parafarmacia, nonché sui siti di acquisto online. Non più, quindi, soltanto presso le farmacie, le parafarmacie e gli esercizi commerciali convenzionati. Cosa prevedono a oggi le norme in vigore? L'articolo 3, comma 2, del decreto ministeriale dell'8 giugno 2001, così come modificato dall'articolo 2 del decreto ministeriale 17 maggio 2016, stabilisce che sia l'Azienda USL a rilasciare alle persone affette da morbo celiaco ""buoni o altro documento di credito, anche di tipo magnetico, attraverso i quali è possibile acquistare prodotti privi di glutine a carico del servizio sanitario regionale"". L'articolo 6 del decreto sancisce inoltre che i prodotti privi di glutine debbano essere erogati direttamente dai centri di riferimento presso i quali sono in cura le persone, dai presidi dell'Azienda USL, dalle farmacie convenzionate e da tutti gli altri fornitori autorizzati alla vendita, secondo le direttive all'uopo emanate dalle Regioni stesse. Il decreto ministeriale, quindi, del 10 agosto 2018 riconosce all'articolo 2, comma 1, quali sono le categorie di alimenti privi di glutine specifici per celiaci che possono essere erogati a carico del servizio sanitario nazionale. Spetta quindi alla Struttura complessa farmacia dell'Azienda USL verificare l'effettiva ammissibilità e rimborso dei prodotti, rimborso che inoltre è attuabile solo tramite un sistema di gestione informatizzato che è accessibile unicamente a seguito di un convenzionamento. Il dottor omissis , che ha presenziato alla Commissione richiamata, ha chiaramente esplicitato il passaggio fondamentale rispetto al convenzionamento. Dove la proposta di legge 146 contrasta quindi con le norme nazionali? La Struttura complessa farmacia dell'Azienda USL, così come ribadito dal responsabile della Struttura semplice farmacia territoriale in occasione dell'audizione in Quinta Commissione del 31 luglio scorso, ha evidenziato un'incompatibilità con le norme nazionali nella modalità di erogazione dei prodotti senza glutine descritta dall'articolo 2 della proposta di legge regionale n. 146 oggi in discussione. Il dottore non ha sicuramente bisogno del mio ringraziamento e del fatto che sia io a dirlo, ma, durante quella sessione, per chiunque fosse presente, non ha assolutamente avuto un atteggiamento remissivo, né di silenzio, anzi, è stato assolutamente propositivo e, nel corso del resto della mia risposta, spiegherò che, semplicemente, ha rappresentato come, a oggi, certi tipi di proposte vorrebbero e rappresenterebbero un tornare indietro anche da un punto di vista amministrativo. In primo luogo, quindi, la 146 è, di fatto, non compatibile rispetto alle norme nazionali perché prevede il versamento dell'importo spettante direttamente sul conto corrente dell'assistito. La proposta di legge, infatti, non rispetta le modalità che il decreto ministeriale detta per l'utilizzo di un buono o altro documento di credito. In secondo luogo, perché la possibilità che la proposta di legge introdurrebbe di spendere il buono d'acquisto presso qualsiasi rivenditore, anche su siti online , è in contrasto con le disposizioni nazionali che prevedono che, anche per l'utilizzo di un buono o altro documento di credito, si debba necessariamente passare appunto attraverso un convenzionamento tra gli esercizi commerciali erogatori di alimenti per celiaci e l'Azienda USL, anche per salvaguardare le attività di controllo e di vigilanza sanitaria a cui è tenuta l'Azienda USL stessa. Inoltre, è opportuno precisare che sempre il decreto ministeriale del 10 agosto 2018 ha individuato i tetti di spesa in seguito a un'articolata istruttoria tecnico-scientifica, stabilendo quindi l'effettivo fabbisogno in relazione all'età, al sesso e sulla base dei prezzi medi di mercato nel canale delle farmacie. Quindi, il passaggio riportato nella relazione illustrativa, che definisce il buono erogato insufficiente a coprire il fabbisogno dei pazienti, non può trovare riscontro favorevole in quanto i tetti di spesa devono essere quelli stabiliti dalla legge stessa. Nel merito, inoltre, si evidenzia che non risulta, a oggi, essere mai pervenuta alcuna rimostranza in merito all'inadeguatezza dell'entità delle misure economiche elargite, né presso i servizi competenti dell'Azienda USL, né presso l'Assessorato. Veniamo alle normative che sono state richiamate sia il 31 che nella relazione: l'Azienda USL evidenzia come un modello che preveda un rimborso sulla base di giustificativi cartacei delle spese inizialmente sostenute dagli assistiti sarebbe anacronistico e ingestibile per due ragioni, e questo ha ribadito il tecnico responsabile della Struttura semplice convenuto in Commissione, non in un atteggiamento remissivo, ma propositivo e audente. L'Azienda USL e l'esercente sarebbero privati della possibilità di controllare a priori la congruità della fornitura, quindi la possibilità garantita dal controllo bloccante oggi presente. L'Azienda USL sarebbe gravata da una mole ingestibile di controlli manuali, considerati: 1) i circa 700 celiaci che accedono mensilmente, anche più, agli esercizi di vendita; 2) le migliaia di referenze presenti nel registro; 3) i tetti diversificati per sesso ed età. L'impegno quindi dell'Assessorato rispetto a quanto a oggi in corso vede, collaborando con la Struttura complessa della farmacia dell'Azienda USL, la sua disponibilità, a fronte di un interesse concreto e nell'intento di ampliare la rete degli esercizi convenzionali, a digitalizzare ulteriormente l'attuale modello di gestione, rivedendo il ruolo delle fustelle degli alimenti. L'asportazione delle fustelle dagli alimenti e la consegna all'Azienda USL fungono come deterrente di condotte fraudolente, anche per evitare che un alimento possa venire attribuito a un assistito ignaro utilizzandone il codice fiscale. Gli alimenti privi di fustella, come i farmaci, non possono infatti essere conservati in farmacia. Per superare la gestione delle fustelle, l'Azienda ha valutato con il fornitore di ricorrere a un codice personale aggiuntivo rispetto al codice fiscale che implica la presenza fisica del cliente per la fornitura. Tale soluzione implica un onere organizzativo e, probabilmente, anche economico che l'Azienda potrebbe ragionevolmente assumersi a fronte di una concreta prospettiva di allargamento della rete distributiva. A livello regionale, abbiamo approvato la delibera di Giunta 1360/2018 di adeguamento delle modalità di erogazione degli alimenti senza glutine di cui al DM 2018, con parziale modificazione della delibera di Giunta regionale 1755/2016. Con tale delibera, abbiamo aggiornato il valore dei contributi mensili, quindi nel 2018, ai soggetti celiaci come, di fatto, consegue rispetto alle indicazioni del DM 2018. Veniamo a un aspetto, secondo me centrale, di questo dibattito, cioè il tavolo tecnico. Evidenziamo infatti che sul tema celiachia l'Assessorato con l'Azienda USL intrattiene rapporti regolari e costanti con il tavolo tecnico competente in materia, istituito a livello regionale con la delibera 520 del maggio 2023. Nel tavolo vengono esaminate tutte le questioni poste all'attenzione dei rappresentanti che lo costituiscono e tra gli argomenti di maggior rilievo a oggi, trattati nelle ultime riunioni, vi è anche quello di estendere l'utilizzo dei buoni presso la grande distribuzione, argomento per cui, come detto, stiamo lavorando con l'Azienda USL e che a breve potrà trovare effettiva concretizzazione. Per tutti questi motivi, che sono fondamentalmente organizzativi, tecnici, di rispetto della normativa, ma soprattutto anche il fatto che a oggi è presente un tavolo interistituzionale, dove di fatto l'Associazione celiachia ha la possibilità di confrontarsi direttamente sia con l'Assessorato che con tutte le strutture pertinenti dell'Azienda USL, la proposta di legge 146 evidenzia una chiarissima sensibilità politica rispetto a questo tema che, nei fatti, è assolutamente accompagnata anche a livello assessorile nei confronti di questo tipo di problematiche, e di fatto, quindi, la proposta di legge 146 ha avuto, da parte dell'Assessorato, espressione negativa. Manteniamo assolutamente chiaro il fatto che, di fatto, la minoranza, nel caso specifico i proponenti della proposta di legge, avessero evidenziato per l'ennesima volta un tema con un disegno di legge dedicato, ma a tutti gli effetti quanto stiamo facendo si rifà, sia in termini politici che di sensibilità, alle necessità che le persone affette da questo morbo in Valle d'Aosta: devono avere assolutamente risposte e ci deve essere un confronto politico-amministrativo continuativo."
47893,XVI,05/11/2024,"ASSISTENZA SANITARIA E OSPEDALIERA, Igiene e sanità pubblica",13,it,185.0,1983.0,M,LEGA VDA,10,9819,"Grazie Assessore, perché ha avuto, secondo me, una straordinaria capacità nella sua replica, quella cioè di riuscire a ridisegnare la cartina politica del nostro Paese. Ovvero, lei ci ha detto, Assessore, che c'è un decreto ministeriale a livello nazionale, che ovviamente abbiamo citato, e che questo decreto ministeriale impone, anzi, impedisce, di poter fare due cose: di poter erogare la somma del buono con un bonifico diretto sul conto corrente del beneficiario (questo secondo lei il decreto ministeriale lo vieta) e che questo deve essere fatto esclusivamente con una convenzione. Bene, io sono felice e ritengo che sia utile che lei comunichi all'Istituto geografico del nostro Paese che, da questo momento in poi, la Provincia autonoma di Trento e la Regione Basilicata non si trovano più sotto lo stellone d'Italia, perché evidentemente, se così fosse, queste due Regioni non avrebbero avuto modo di potersi dotare di una norma autonoma che consente alla Provincia autonoma di Trento di accreditare direttamente l'ammontare del buono per la celiachia sul conto corrente delle persone e alla Regione Basilicata di poter accreditare su un supporto, su una tessera, una sorta di carta di credito alle persone e queste poi possono spenderlo dove ritengono più opportuno. Quindi sarà opportuno comunicare che c'è stata una modifica dei confini del nostro Paese. Oppure, in maniera molto più pragmatica, potremmo evidenziare che sicuramente il dottore che lei ha citato sarà stato molto loquace, ma quando io ho formulato a lui questi stessi rilievi dicendo: ""Ma come, lei dice che non si può fare perché questa legge contrasta con i decreti ministeriali"", io gli ho detto: ""Mi scusi dottore, ma lo vede che in questa Regione si fa così, esattamente come chiediamo noi, e in quest'altra Regione si fa cosà? E quindi?"", qui il silenzio si è fatto profondo. Che si sia detto tutta un'altra serie di cose è assolutamente vero, ma, su questo, risposte non ce ne sono state. Com'è possibile? Risposte non ce ne sono. Questo è possibile perché si può fare, lo hanno fatto altre regioni e attualmente è in vigore. Questo si può fare. Lei dice, Assessore, che c'è una difficoltà con i controlli, allora le dico cosa avviene in Provincia di Trento: vengono fatti dei controlli campione. Lei dice: ""Non si possono fare dei controlli"", come non si possono fare? La Giunta provinciale ha deliberato un sistema dei controlli che sono i consueti, quelli che vengono fatti anche, come ricorderà, per esempio, sul bando affitti o su tante altre erogazioni che avvengono da parte delle politiche sociali, controlli campione su un 10% del totale sulla base degli scontrini, quindi la persona va, compra con il suo bel pagamento il prodotto o i prodotti che gli servono, pagando appunto dal conto corrente, mette sullo scontrino i prodotti che le servono e, a fronte della richiesta, fornisce gli scontrini. Questo è il controllo a campione sul 10%. È fattibile? È impossibile? Sì, è fattibile, viene fatto, quindi il controllo è possibile ed evidentemente si può fare. Dice ancora: ""Non è possibile fare un controllo perché ci sono ben 700 persone che usufruiscono di questi buoni, come si fanno a controllare 700 persone?"". Sono andato a controllare i dati e la Provincia Autonoma di Trento ha 545 mila abitanti, penso che 545 mila sia superiore a 126 mila e molto probabilmente abbia un numero di persone affette da celiachia superiore alla nostra regione, eppure lo fanno. Sono più bravi loro? Sono molto più efficienti? Magari sì, magari sono molto più efficienti o magari qualcuno non ha voglia di impegnarsi. Veniamo alle motivazioni, ovviamente al principio che muove questa legge: questo principio è evidente. Lei dice che non c'è stata nessuna segnalazione di inadeguatezza. Assessore, lei pretende, per esempio, come in alcuni casi che abbiamo evidenziato, che qualcuno faccia una mail al... non so, ufficio pubbliche relazioni della sanità, ufficio pubbliche relazioni della Regione, a lei direttamente, al suo Segretario particolare, a suo cugino, non lo so, con oggetto: ""Non mi basta il buono"". Svolgimento, testo: ""Può darmi dei soldini in più? Può darmi una maggiore capacità di spesa in più?"". Lei vuole questo? Assessore, io le farò mandare anche le mail, ma è evidente che se questa legge nasce e alcune Regioni si dotano di questa legge, è chiaro che nasce da un bisogno. Il principio è chiaro. Se i dati... e questi penso lei non me li abbia contestati, almeno questo possiamo dirlo. Se ci sono negozi convenzionati che hanno un costo maggiore rispetto alla grande distribuzione (ma non penso di dire una cosa così incredibile), che alcune tipologie di negozi, negozi specializzati, su alcuni tipi di alimenti hanno un costo superiore rispetto alla grande distribuzione, eppure forniscono gli stessi prodotti o prodotti similari succedanei ma che comunque hanno il marchio del senza glutine, allora è chiaro che se mi conviene di più andare da una parte rispetto ad un'altra, dare la libertà di potersi approvvigionare dove è più conveniente, credo che sia un atto che permette di avere una maggiore capacità di spesa. Io le ho fatto l'esempio, non c'è bisogno di lamentarsi o di capire o di citare alcuni dati. Il paniere preso in esempio, che è stato fatto da parte dell'Associazione italiana celiachia, è evidente che mette in risalto come il costo medio del paniere, che è abbastanza e sufficiente per una settimana e mezza-due, costa - bene che vada - nei negozi specializzati 50 euro, cioè praticamente tutta la cifra che dovrebbe utilizzare per un mese, ed è evidente che non è sufficiente. A questo abbiamo aggiungere una cosa, perché su questo ci siamo spesi: se io ho un negozio, un'attività vicino a casa, immaginiamo di essere nelle comunità che non sono situate sul fondovalle ma sono situate in alta montagna, nelle Terre Alte, come dice giustamente il collega Lavy, immaginiamo di avere un negozio sotto casa, un negozio di vicinato che vende gli stessi prodotti, io posso uscire di casa e, senza spendere soldi per la benzina e per spostarmi, e con grandi risparmi di tempo, posso approvvigionarmi direttamente da quel negozio. No! Prendiamo la persona e la obblighiamo a scendere a valle, nella farmacia convenzionata, per comprare quei prodotti; perché? Perché lo dico io: perché non c'è nessun'altra motivazione. Allora è evidente che se si mette, dal punto di vista del ""nessuno mi ha segnalato che il buono non basta"", io le assicuro che il buono non basta, perché ci sono persone che sono residenti in zone della Valle d'Aosta che non sono così comode e così agevoli e con le quali non si possono raggiungere i negozi così facilmente, che sono costrette ad approvvigionarsi ai negozi che costano di più. Con questa scelta, con l'approvazione di questa legge, gli si dà la libertà di poter scegliere dove approvvigionarsi. Allora voi volete bloccare la libertà di queste persone, io lo capisco, è una scelta politica, però le dirò una cosa, Assessore, che metti mai che domani dovesse cambiare il Governo, lei è pronto a scommettere che su impulso politico, probabilmente la stessa persona che ci ha detto che non si può fare, sarebbe la prima a dire che si può fare? Io sono pronto a scommetterlo con lei, Assessore, e che questa persona, probabilmente o in generale la Struttura, abbia avuto ordine di trovare una motivazione per bocciare la proposta perché arriva da quei cattivoni brutti che non governano con noi. Allora, vede, ad ulteriore conferma del fatto che la proposta è buona, c'è un qualcosa che lei nei suoi interventi più volte, ma non soltanto lei, tutta la Giunta e in particolare il Presidente, ha considerato esiziale, cioè il via libera del Consiglio permanente degli Enti locali. Il CPEL ha espresso parere positivo su questa proposta, e lei invece ritiene che sia opportuno esprimere il parere opposto. Ne prendiamo atto, Assessore, però delle due l'una: o il parere del CPEL conta sempre, oppure il parere del CPEL non conta mai. Se lei dice quindi che questa cosa non è fattibile, la cosa è smentita nei fatti; andate a vedere la legge provinciale, se volete vi do anche i riferimenti normativi, la legge provinciale che oggi sviluppa i suoi effetti nella Provincia autonoma di Trento, oggi è funzionante e sviluppa i suoi effetti, quindi si può fare, è molto semplice. Se invece si vuole pensare a mettere dei paletti, degli ostacoli, se invece si vuole pensare di dire: ""Non bisogna approvare le proposte perché potrebbero essere delle buone proposte e magari portano..."" non so lei di cosa abbia paura, immagino che con l'avvicinarsi delle elezioni abbia magari timore di poter dare soddisfazione o anche soltanto dire che la proposta dell'opposizione è buona; se questo è il ragionamento, io credo che lei, Assessore, e la sua maggioranza non andrete lontano. È evidente che le cose che sono state dette non corrispondono a verità, la necessità di garantire una maggiore capacità di spesa c'è e viene confermata, quindi io più di questo non so che dirle. Noi ovviamente rimaniamo convinti della bontà della nostra proposta ed evidentemente voteremo con convinzione questa legge. È chiaro che ognuno, quando poi schiaccerà quel pulsante, si prenderà la responsabilità di dire alla comunità, che ovviamente soffre di questo problema, ""sappiate che noi sappiamo bene che voi non avete alcun problema, che il buono che vi diamo va benissimo, che va bene che voi dobbiate spostarvi di chilometri per andare a trovare l'attività convenzionata, che non ci sono costi ulteriori perché va benissimo così, quindi per noi si può continuare in questa maniera"". Assessore, se questa è la scelta che lei ha fatto e che lei ha dato mandato di perseguire a tutta la sua maggioranza, le facciamo un grosso in bocca al lupo e rimaniamo convinti della bontà della nostra proposta."
47893,XVI,05/11/2024,"ASSISTENZA SANITARIA E OSPEDALIERA, Igiene e sanità pubblica",13,it,206.0,1966.0,F,PCP,12,2036,"Devo dire, poi il collega Manfrin se lo ricorderà, che in Commissione, già quando aveva illustrato la prima volta la proposta di legge e poi anche successivamente, avevamo posto dei quesiti, fatto delle domande, sollevato anche alcune perplessità per quello che riguarda per esempio i controlli, che saranno controlli fatti a campione. Avevamo ascoltato anche con interesse l'esposizione del dottor omissis e fermo restando che alcune perplessità le manteniamo, soprattutto per quello che riguarda la possibilità di effettuare questi controlli, abbiamo però cercato di approfondire un po' di più la tematica e quanto è stato riportato riguardo sia alla situazione nella Provincia di Trento che in Basilicata, effettivamente va nella direzione di dare questa possibilità. A queste due Regioni, si aggiunge anche la Regione Sardegna che, con una delibera recente, di luglio 2024, ha in pratica dato delle nuove disposizioni, facendo sì che per le persone affette da celiachia sarà possibile - e si andrà a regime dall'inizio del 2025 - utilizzare un buono spendibile in vari esercizi, non soltanto le farmacie e gli esercizi convenzionati, ma anche attraverso la grande distribuzione. Però per fare questo, ciò che hanno previsto è un adattamento dei sistemi informatici degli esercizi commerciali autorizzati e delle farmacie, che renda più facile anche quello che è il controllo. Le stesse persone che faranno questi acquisti dovranno conservare per 12 mesi le pezze giustificative, la documentazione. Crediamo quindi che, sostanzialmente, sia possibile fare questo e io credo che la proposta di legge dei colleghi, forse, considerato quello che ha detto l'Assessore, cioè che si sta lavorando in quel senso, avrebbe potuto essere, laddove necessario, emendata o si sarebbe anche potuto anche, come è già accaduto in altre situazioni, avere un disegno di legge parallelo e poi arrivare a un testo di legge condiviso. Con qualche perplessità sulla possibile rendicontazione di tutto quello che è previsto, voteremo comunque questa legge."
47893,XVI,05/11/2024,"ASSISTENZA SANITARIA E OSPEDALIERA, Igiene e sanità pubblica",13,it,201.0,1975.0,M,SA,14,4345,"Noi naturalmente ci asterremo, però è importante, visti i continui richiami che vengono fatti in replica alla popolazione e alla cittadinanza, specificare due cose. La prima: collega Manfrin, lei può far scrivere tutte le mail che vuole dalle persone affette dal morbo celiaco rispetto agli importi, ma è lei che mischia gli ambiti perché gli importi sono prestabiliti a monte e sono legati al sesso e all'età da un decreto ministeriale; quindi, di conseguenza, indipendentemente dagli importi, l'importo quello resta. Seconda cosa: a proposito dell'intervento della collega Minelli, che ringrazio, quanto abbiamo evidenziato in Commissione, è legato al fatto che... - io non ho fatto nomi né di altre Province né di Regioni per rispetto di tutti - quanto il referente della struttura semplice dell'USL ha rappresentato non era l'impossibilità, ma ha evidenziato che quello sarebbe un modello anacronistico e ingestibile in termini di controlli perché, per quanto ci riguarda, noi, in questo momento, siamo in grado di controllare a monte non soltanto la corrispondenza con chi necessariamente ha bisogno di quel tipo di cibo, ma anche la qualità del cibo che viene fornito in termini medici e sanitari, e questo è un passo avanti. Noi quindi non abbiamo detto che altri fanno cose che non si possono fare, abbiamo semplicemente detto che in un modello che deve tendere al meglio, in questo momento ci posizioniamo in una mediana alta. Abbiamo anche rappresentato che all'interno del tavolo interistituzionale che è stato creato, dove - ripeto - sono principalmente coinvolte le associazioni assieme all'Azienda e all'Assessorato, si è in questo momento in opera per arrivare ad avere un tipo di controllo di questo genere applicabile anche alla grande distribuzione, grande distribuzione che in questo momento ci ha chiesto, in Valle d'Aosta, di potersi adeguare (quindi è lei che ci ha chiesto tempo) per arrivare a dare una soluzione che consentirebbe quest'avanzamento. In termini politici, io non ho nessun tipo di timore a essere una persona coerente soprattutto nel continuare a rappresentare che non esiste una tirannia politica nei confronti delle aziende e dei tecnici delle aziende tale per cui, un domani, dovesse arrivare qualcun altro, sarebbe nella condizione di poter dire all'Azienda USL e alle sue strutture che cosa fare secondo un'opportunità politica. Quindi, di conseguenza, non lo faccio io e credo non lo farebbe, perché non potrebbe, neanche lei, ma di fatto ciò non esiste e continuare a dire ai cittadini che è possibile fare questo è una maniera per dar loro di fatto delle visioni che non arrivano a risolvere i problemi. I problemi si risolvono confrontandosi tra indirizzo e gestione, cioè tra quello che si vuole fare e quello che si può fare, nella maniera migliore possibile. È questo, di fatto, che è avvenuto anche in Commissione. Venendo anche a una sua dichiarazione di voto durante la giornata, uno dei momenti per i quali probabilmente non si arriva in alcuni casi a recepire le proposte di legge della minoranza è proprio perché, di fatto, tendono a non prendere in considerazione la difficoltà tra quello che si vuole fare e quello che si può fare. Nel momento in cui noi abbiamo chiaramente rappresentato che non si può partire dal presupposto di creare una normativa dedicata a ogni singola patologia, ma che bisogna, per forza di cose, fare i conti con quello che si sta facendo e che si è fatto e che, peraltro, non ho iniziato io a fare. Il numero di tavoli interistituzionali presente presso il Dipartimento sanità e salute della Regione autonoma Valle d'Aosta non è stato istituito dall'assessore Carlo Marzi come una specie di medaglietta che lui si dovrebbe apporre al petto per dimostrare che lavora, ma è una metodologia lavorativa corretta di ascolto nei confronti del territorio, di chi è in difficoltà che esiste da prima di me: continua con me e sopravviverà sicuramente al sottoscritto, ma è la maniera corretta per ascoltare chi è in difficoltà e incrociare l'indirizzo con la gestione, quindi quello che si vuole fare con quello che si può fare. Dei dispotismi, delle tirannie, per le quali la politica può dire a un tecnico: ""Fai così perché te lo dico io"" o ""Non fare così perché lo propone il collega Manfrin"", non esiste, non è corretto che esista e mi auguro che non esisterà mai."
47893,XVI,05/11/2024,"ASSISTENZA SANITARIA E OSPEDALIERA, Igiene e sanità pubblica",13,it,185.0,1983.0,M,LEGA VDA,16,4446,"Grazie Assessore perché, come lei sa, quando si infervora e non legge i fogli, finalmente viene fuori il carattere vero e il suo vero pensiero rispetto a quello che le scrivono direttamente gli uffici da dover dire; quindi possiamo fare anche una verifica di quello che giustamente ci ha detto. Ci ha detto una cosa importante, ce ne ha dette diverse di cose importanti: ci ha detto che gli importi, e il fatto che qualcuno le scriva per dirle che gli importi non sono sufficienti, non dipende da lei, perché gli importi sono stabiliti a livello nazionale e non sono variabili, e su questo ha perfettamente ragione. Allora qualcuno ci dovrebbe portare a riflettere su una cosa: se un importo non è variabile, ma non è sufficiente a coprire i bisogni di queste persone, soprattutto delle persone che sono in una condizione di necessità, cosa possiamo fare? Possiamo garantire che, invece di potersi rifornire dove è più caro, la persona si rifornisca dove costa di meno; in questa maniera si aumenta il potere d'acquisto a parità dei fondi che riceve; a parità di buono, la possibilità di rifornirsi nei negozi in cui costa meno è, nei fatti, aumentare la capacità di spesa di queste famiglie, e come si può fare? Con una proposta che costa zero. Ed è qui che veniamo alla seconda cosa che ha detto: non si può fare una legge per ogni patologia. Assessore, ringrazio innanzitutto la collega Minelli, che ci ha aggiornato sulla parte della Sardegna di cui non ero a conoscenza, quindi questa è una cosa importante che evidenzia come molte Regioni stiano andando nella direzione di concedere maggior potere d'acquisto alle famiglie, ma se questa norma è a costo zero, c'era bisogno di questa per poter arrivare a questo risultato. Non è che si fa una legge per ogni patologia, questa è una legge che dice: diamo un obbligo alle persone di poter spendere un buono che è limitato in alcuni negozi, che sono quelli che costano di più. Punto. Con questa proposta di legge diamo loro la possibilità di spenderlo dove caspita preferiscono. Dove caspita preferiscono. Mi sembra una scelta di buon senso. Obiettivamente, chiunque venga messo di fronte a questa scelta: ""Ma preferisci spendere il buono dove ti dico io, in pochi negozi dove costa di più, o dove vuoi tu?"", io credo che il 90% delle persone, messe di fronte a questa domanda, risponderebbe: ""Preferisco spenderlo dove voglio io"". Questo penso sia lampante. Veniamo alla terza cosa che lei ha affermato: lei ha detto che nessuno ha detto che questa legge non si poteva fare. Assessore, ma come non l'ha detto nessuno? Ma l'ha scritto nel parere che ci ha trasmesso; c'è scritto qui, c'è scritto nel parere che ci ha trasmesso: ""La Struttura complessa di farmacia dell'Azienda USL ha pertanto evidenziato una incompatibilità normativa nella modalità di erogazione dei prodotti senza glutine descritta all'articolo 2 della proposta di legge regionale 146"". Il parere lo avete scritto voi, ce l'avete trasmesso voi, è scritto: verba volant, scripta manent. È scritto, quindi non è che non l'avete detto, l'avete detto e l'avete anche scritto, è qui, quando vuole tutti i membri della Commissione, e penso anche tutti i colleghi, visto che questo è stato messo agli atti e ce l'hanno, lo possono leggere. Avete scritto che è incompatibile, lo avete scritto voi, eppure nella Provincia di Trento si fa, in Basilicata si fa, in Sardegna si farà, allora avete scritto una cosa falsa, è molto semplice. Per venire rispetto ai dubbi che ha espresso la collega Minelli, specificamente per la parte dei controlli, avevamo previsto, se lei guarda l'articolo 2 della nostra proposta di legge, che con delibera di Giunta si andasse poi a disciplinare quelli che erano i controlli, quindi è evidente che una serie di aspetti, che sono più minuti rispetto alla parte dei controlli, era delegata poi a una delibera che andava ad applicare - la famosa delibera applicativa - la legge, quindi disciplinava come i controlli sarebbero stati erogati. Io credo però, senza ombra di dubbio, che abbiamo dimostrato oggi che questa legge è fattibile, che questa legge è a costo zero, che questa legge aumenta il potere d'acquisto di coloro che oggi ricevono i buoni, e che qualcuno sta cercando di difendersi in maniera evidente, perché le motivazioni che sono state fornite, tecnici o non tecnici, si sono dimostrate fallaci e la mancata accettazione di questa proposta di legge è solo politica. Mal gliene incoglierà."
47894,XVI,05/11/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",14,it,171.0,1995.0,M,LEGA VDA,2,8931,"Sono passati 24 anni dall'alluvione del 2000, l'ha ricordato anche lei in apertura del Consiglio. Chi l'ha vissuta in prima persona, si ricorda bene cosa è successo; io avevo cinque anni, quindi non posso ricordarmi, però la Valle d'Aosta era stata tagliata ad Arnad, nel senso che non c'era la possibilità, da parte dei Vigili del Fuoco professionisti, con la caserma Saint-Christophe, di andare in bassa Valle, che rimaneva, da questo punto di vista, isolata. Un problema che è assolutamente non di poco conto. Prima della regionalizzazione, la competenza dei Vigili del Fuoco in bassa Valle era della caserma di Ivrea; poi, dal gennaio del 2020 sono invece iniziate le discussioni e i confronti per posizionare un distaccamento dei Vigili del Fuoco, appunto, in bassa Valle, e queste, se si va a vedere anche un po' le discussioni che ci sono state in questo Consiglio negli anni scorsi, erano le parole del presidente Rollandin del 22 febbraio 2012. Iniziava, appunto, dopo la regionalizzazione, la ricerca del luogo in cui porre questa caserma; dopo una ricognizione, il luogo prescelto fu quello di Donnas. Con la delibera 2734 del 14 luglio 2003, si procedeva infatti all'acquisto di un immobile nel comune di Donnas da destinarsi a sede del distaccamento dei Vigili del Fuoco professionisti in bassa Valle, mentre con la delibera 402 del febbraio 2004 veniva approvato l'appalto dei servizi di progettazione per la realizzazione del distaccamento, appalto poi oggetto di un'estensione di incarico di progettazione da parte della giunta regionale il primo febbraio 2008. Ci furono, come si vede già dalle date, tante, ma tante, lungaggini, tant'è che diversi anni dopo si era ancora fermi. Il presidente Rollandin in Consiglio, il 12 novembre 2008, affermava però: "" Le projet exécutif devra être achevé d'ici au 2009, par conséquent, on estime que les travaux pourront commencer ou fin 2009 ou 2010 "". In effetti, vediamo tutti i lavori che sono partiti e oggi infatti abbiamo la caserma in bassa Valle. No, purtroppo non c'è la caserma in bassa Valle, perché cosa successe? Rispondendo a un'interpellanza del 19 ottobre 2011, l'assessore Lavoyer diceva che: ""A seguito degli approfondimenti di tipo progettuale e delle nuove normative vigenti in materia, le determinazioni, da un punto di vista tecnico, sono, quasi certamente, che quell'immobile non può essere destinato a questo tipo di finalità. La risposta che mi sento di dare, per certi versi, quasi definitiva, è che probabilmente in quell'immobile non ci potrà essere collocata questa struttura, per difficoltà dal punto di vista delle aree di manovra e per alcuni aspetti anche di tipo strutturale. Voglio inoltre sottolineare che quell'immobile è stato oggetto di un incendio che si è sviluppato a seguito della prima iniziativa di acquisto"". Ora, non voglio soffermarmi sui soldi spesi, perché comunque, dopo questa presa d'atto che l'edificio non era idoneo, l'edificio venne poi inserito nell'elenco delle alienazioni. La volontà però comunque allora era ancora quella di istituire un distaccamento di professionisti in bassa Valle, però si iniziava a vedere un po' qualche distinguo, un po' un prendere del tempo, perché sono emblematiche le parole del presidente Rollandin del 22 febbraio 2012 che, sempre in Consiglio, diceva: "" Pour ce qui est de l'installation du détachement de la Basse Vallée, nous sommes en train d'étudier, de concert avec le Commandement régional des Sapeurs-pompiers, les différents  emplacements possibles, en tenant compte des divers facteurs qu'il convient de prendre en considération pour ce faire, à savoir l'efficacité et l'impact de la présence d'un détachement des sapeurs-pompiers, des besoins en personnel et des frais relatifs et la création d'un tel détachement "". Sappiamo tutti che, quando si parla di analisi, di approfondimenti, di valutazioni, poi l'obiettivo è di non fare nulla, almeno non in breve termine. Il 18 aprile 2012, sulla stessa linea d'onda, il presidente Rollandin diceva sempre che si stava valutando la realizzazione, insieme anche ai distaccamenti dei volontari, mentre il 24 ottobre 2012 la maggioranza respingeva la mozione ""Orientamenti in merito alla creazione di un distaccamento misto dei Vigili del Fuoco in bassa valle e in alta valle"". Di tutte queste iniziative - e sinceramente non lo sapevo, poi ovviamente approfondendo e facendo le ricerche ne sono venuto a conoscenza -, si è fatto promotore soprattutto il collega Chatrian, insieme al gruppo Alpe di allora, di cui faceva parte anche il collega Bertin; era veramente un fermo sostenitore del distaccamento in bassa valle, quindi so benissimo che il collega sicuramente in qualche maniera avrà cercato di convincere eventuali scettici in maggioranza per votare questa mozione, che è praticamente identica a quella che presentava lui in termini di iniziative e del suo gruppo di allora, Alpe. Da allora però, da quegli anni lì, non ci fu nessuna notizia in merito al distaccamento in bassa Valle, fino a che arrivò Laurent Viérin che nel 2017, in occasione dell'assemblea annuale dei Vigili del Fuoco volontari, disse: ""Per meglio organizzare gli interventi fra personale e professionista volontario, occorre pensare a un polo di professionisti anche in bassa Valle e non solo ad Aosta"", utilizzando uno dei tanti edifici nuovi. Sappiamo che, come tante promesse, quasi tutte, fatte dal presidente Viérin, poi non se ne fece niente. Ed eccoci qua, adesso, sette anni dopo quelle parole, con una mozione - che ricalca quelle che erano state portate avanti dal collega Chatrian e dal collega Louvin di allora - che chiede appunto, tramite ovviamente la concertazione con il Comando dei Vigili del Fuoco e non solo, di porre tutte le azioni per avere un distaccamento in bassa Valle di professionisti. È ovvio, non è che si chieda domani di avere un distaccamento in bassa Valle di professionisti, perché sicuramente bisogna trovare il luogo, bisogna vedere che sia idoneo, bisogna poi dislocare i mezzi, la questione del personale da fare assolutamente, perché non è che si faccia una caserma vuota; però con questa mozione nessuno pretende di avere un distaccamento in brevissimo tempo, è una volontà politica da esprimere. Poi purtroppo oggi vediamo un dato che è abbastanza purtroppo triste, forse inevitabile, sotto alcuni aspetti, e riguarda i volontari, perché troppo spesso si diceva che in bassa Valle non si voleva il distaccamento dei professionisti perché c'erano già dei bei gruppi di volontari. Ora, sappiamo benissimo che i compiti di professionisti e volontari in alcuni ambiti sono simili, ma non sono gli stessi, anzi, i volontari sono comunque i primi che arrivano sul posto e sono assolutamente essenziali, non è però ammissibile che, in emergenza, i professionisti ci mettano praticamente un'ora per arrivare magari a Gressoney-La-Trinité; è troppo come tempo, però oggi vediamo che nei volontari c'è sempre meno ricambio generazionale, questo purtroppo è un dato di fatto, per cui le teste bianche, le teste con i capelli bianchi sono sempre di più e i giovani sono sempre meno, tant'è che in qualche maniera sarà da affrontare prima o poi anche il discorso dell'accorpamento di alcuni distaccamenti di volontari. Però sappiamo tutti che avere un distaccamento di professionisti laggiù, ora, in collaborazione con i distaccamenti dei volontari che comunque ancora ci sono, sarebbe qualcosa assolutamente di simbiotico, di efficiente. In più, sempre per andare incontro ai volontari, tutta una serie di corsi che oggi vengono fatti a Saint-Christophe potrebbero essere eventualmente fatti nel distaccamento in bassa Valle, per evitare a chi magari si muove dalla valle del Lys, dalla valle di Champorcher, dalla val d'Ayas, di farsi decine e decine di chilometri per venire qua ad Aosta a fare dei corsi; invece avere un distaccamento in bassa Valle sarebbe sicuramente utile. Questa quindi è una mozione di assoluto buon senso che - lo dico già adesso - è emendabile: se da parte della maggioranza, da parte dei colleghi, c'è la volontà in qualche maniera di renderla più specifica o meno specifica, sotto alcuni aspetti, ben venga, non credo che ci sia nessun tipo di problema, sapendo benissimo che questo però è un tema che diventerà sempre più cruciale, sapendo poi anche che comunque i tempi di realizzazione di un distaccamento in bassa Valle non credo possano essere così brevi, ecco che questa è una mozione politica che vuole dare delle risposte ai cittadini della bassa Valle, che non devono essere considerati di serie B, visto che sono lontani e visto che, come ho detto prima, in emergenza i Vigili del Fuoco che partono da Saint-Christophe ci mettono, alcune volte, anche quasi un'ora per arrivare sul posto, ed è decisamente troppo. Con questa mozione si vuole, in qualche maniera, fare in modo che non ci siano cittadini di serie A o di serie B: quindi mi auguro che ci sia la massima convergenza."
47894,XVI,05/11/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",14,it,0.0,1985.0,M,RV,4,7426,"Ringrazio il collega Lavy per la presentazione della mozione e qualche elemento in più rispetto al testo, anche di natura storica, perché siamo partiti da anni fa. Vorrei, prima di tutto, fare una considerazione che è sostanzialmente utile, poi, ad alcuni ragionamenti che farò. La legge 37/2009 per l'organizzazione dei servizi di antincendio della Regione, all'articolo 2 stabilisce che il Corpo valdostano dei Vigili del Fuoco si articola in personale professionista e in personale volontario, che non è una cosa banale, ma indica un modello, una struttura, che poi si delinea in n modalità e con una sua strutturazione, ma è un punto di partenza importante, perché il Corpo in sé ha una componente professionista e una componente volontaria, ma sostanzialmente, essendo un Corpo, si dovrebbe muovere insieme o comunque in maniera coordinata. Non entro nelle polemiche che spesso sono state oggetto anche di iniziative di ogni gruppo, ma questa è una premessa che, tecnicamente, dovrebbe indicare la via sulla quale il modello è costruito. Proprio in estrema sintesi, il modello può essere così rappresentato, non soltanto per quello che riguarda il servizio di antincendio, ma il collega Lavy citava e ricordava, o meglio, quello che era successo ai tempi dell'alluvione, ricordiamo anche che questo Corpo, come altre realtà di Protezione civile, si adopera non soltanto per uno specifico obiettivo, ma per tutta una serie di obiettivi che sono poi anche fonte di pericolo e di potenziale danno oppure danno ed emergenza per la popolazione. Sostanzialmente, quindi, viene da fare una prima considerazione, nel senso che se si vuole superare questo modello, se l'obiettivo anche e in parte di questa mozione è superare questo modello, e quindi cambiare anche in maniera radicale quelli che sono gli investimenti che sono stati costruiti nel tempo, sono stati stanziati nel tempo, dallo stesso punto di vista, bisognerebbe dirlo, perché vorrebbe dire o cambiare il modello o metterlo da parte e modificarlo completamente. Quindi prevedere più di un distaccamento, magari investire di più sulla parte professionista rispetto a quella volontaria; ma non lo dico per mettere una parte contro l'altra, anzi, tutt'altro, però bisogna fare un ragionamento molto diverso. A fronte di questo, pensare di creare un nuovo distaccamento, al di là della comprensibile affermazione del collega di dire: questa è una mozione prettamente politica, in realtà è sicuramente una mozione politica, ma che è anche un programmino dal punto di vista amministrativo non di poco conto, perché realizzare un distaccamento non è soltanto un tratto di penna, ma - lo ha ricordato lui con l'esempio del capannone di Donnas - bisogna trovare i luoghi, bisogna investire in modo diverso sul modello sino a oggi definito, bisogna valutare anche le forme di integrazione con i volontari perché, lo sappiamo, dove c'è un altro distaccamento professionista i volontari hanno un altro tipo di funzione, mentre in realtà... cito a esempio quello di Valtournenche, dove i volontari hanno un altro tipo di organizzazione e di mezzi. Mi consentano una battuta i colleghi: la caserma di Aosta, sugli interventi strutturali, sappiamo che ha una priorità forse maggiore rispetto alla realizzazione di nuove strutture. Nel tempo, sono stati tanti e sono notevoli comunque, anno per anno, nei bilanci gli investimenti fatti su questo tipo di struttura e di modello complessivo. Mi sarei un po' aspettato, ma forse il tempo di presentazione è quello che è, anche alcuni dati in più per giustificare la necessità o la paventata necessità di realizzare un distaccamento in bassa Valle tout court mettendolo così, dal punto di vista del numero degli interventi, delle tipologie di intervento, anche delle tempistiche, perché si fa in fretta a dire: ""Da Aosta ci vuole più di un'ora"", però forse un'analisi un pochettino più puntuale e un pochettino più numerica ci avrebbe permesso forse di comprendere meglio quella che poteva essere la necessità. Una necessità che non vuole escludere, ma vuole anche efficientare nel complesso il sistema, perché penso che ognuno di noi vorrebbe un servizio importante come una caserma dei Vigili del Fuoco e un Ospedale vicino casa, però purtroppo bisogna organizzare in maniera più puntuale ed efficiente tutto il territorio. Sul passaggio che è stato fatto relativamente anche al tema del reclutamento dei giovani Vigili del Fuoco volontari, nel Consiglio precedente è emerso anche nel dibattito e nelle discussioni che sono state fatte sulla legge che è anche citata nelle premesse, quella relativamente al reclutamento del Corpo valdostano dei Vigili del Fuoco, forse io a questo punto lo avrei utilizzato per un altro tipo di soluzione, o per capire quale potesse essere una soluzione al fatto che ci siano delle tempistiche, anche lunghe, per l'entrata nel Corpo dei Vigili del Fuoco volontari da parte dei giovani. Soprattutto - in parte l'ha detto il proponente, ma secondo me non è solo en passant da considerare, ma in realtà andrebbe considerato proprio per valorizzare il modello organizzativo complessivo del Corpo che oggi si è dato, quello forse di fare un passo ulteriore, soprattutto dalla parte volontaria, e valutare, perché no, dei distaccamenti di volontari magari intercomunali o intracomunali per potenziare, sia in termini di dotazione organica, e anche fare efficienza sui mezzi, e superare la rappresentazione geografica soltanto comunale, proprio in ottica di rafforzare quel modello che si compone - ripeto - della parte professionista e della parte volontaria, e forse andare anche un po' oltre, in termini di efficienza e di efficacia, soprattutto, per quello che riguarda - si direbbe nel mio mondo - le regole di ingaggio, nel momento in cui, appunto, c'è una situazione di emergenza. Perché non dico delle novità, ripeto, sono state anche oggetto di discussione in quest'Aula... il fatto che magari una componente volontaria si veda quella professionista passare davanti al distaccamento e non c'era stata comunicazione. Questa è una delle problematiche e delle distonie che si generano nel momento in cui in realtà il Corpo non si muove in maniera efficiente, univoca e anche uniforme, ma in forma appunto distonica. Forse questo è un ulteriore elemento che, prima di pensare a creare dei nuovi distaccamenti, dovrebbe essere prioritario. Nel complesso, almeno per quello che riguarda il nostro gruppo, noi abbiamo dei dubbi sull'impegnativa e sulla mozione, non me ne vogliano i colleghi firmatari. Ho cercato di fare una considerazione più complessiva e cercare anche di fare una valutazione di fondo - ripeto - sull'importanza del modello oggi è organizzato. Prima di cambiarlo o di creare delle situazioni a macchia di leopardo, forse è meglio considerare quello che è stato fatto fino a oggi e quello che si può fare per migliorare il funzionamento anche stesso di un modello che, comunque, sta garantendo e garantisce ancora presidio del territorio, efficienza nel momento di agire quando c'è un'emergenza, che è anche molto magari più complessa e rischiosa di quello che può essere un incendio. Oggettivamente, quindi, ascolteremo il dibattito e anche la posizione del Governo, però, così posta, i dubbi che abbiamo su questa mozione ci portano a dire che la nostra posizione di voto sarà quella di astensione. Ma ci riserviamo di vedere da cosa scaturirà dalla discussione in Aula che seguirà."
47894,XVI,05/11/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",14,it,156.0,1976.0,F,PCP,6,3518,"Ringrazio il collega Lavy per aver depositato questa iniziativa perché, almeno da quello che ho letto e dalla sua presentazione, mi sembra vada più che altro nell'ottica di comprendere qual è la volontà politica. Abbiamo appena votato una legge per il reclutamento dei Vigili del Fuoco, conosciamo bene le criticità legate al mondo dei Vigili del Fuoco volontari, anche tutta la normativa adesso riferita alla responsabilità che sta in capo anche a chi interviene durante alcuni interventi, quindi spesso, se non si ha il corso completo di formazione, se non si è capi distaccamento, a quel punto lì deve intervenire per forza qualche professionista; quindi, anche sotto questo punto di vista, molto probabilmente ancora di più che un tempo, in questo momento forse, in alcune situazioni, è indispensabile avere la presenza in tempi relativamente brevi anche del personale professionista. Nel corso della celebrazione di Santa Barbara del 2023 il comandante Coriale parlava comunque di 2.324 interventi (direi un numero considerevole rispetto a quella che è l'attività dei Vigili del Fuoco) e soprattutto un aumento del 15% degli interventi rispetto all'anno precedente, vuoi per le condizioni climatiche cambiate, vuoi perché forse anche alcuni volontari vengono a mancare. Quindi, sotto questo punto di vista, credo che questa mozione inizi già per lo meno a farci dare dei dati dal Governo, magari per meglio comprendere qual è il modello che si sta pensando, visto che stiamo andando verso un reclutamento di nuovi Vigili del Fuoco, visto comunque che sappiamo quanto ci mette un Vigile del Fuoco a poter diventare professionista, quindi tutto il percorso che deve fare: non è che faccia il concorso e viene subito messo in servizio. Sotto questo punto di vista, collega Aggravi, condivido con lei il fatto che, nel momento in cui si parla di reclutamento, ci deve essere già, nell'idea di chi governa la macchina amministrativa, l'idea del modello che vuole applicare; quindi giustamente, secondo me, è questo il momento di porre questa domanda. Il modello che si vuole applicare in Valle d'Aosta è quello Aosta-centrico, dove abbiamo la caserma in Aosta, togliamo i Vigili del Fuoco dall'aeroporto Corrado Gex, togliamo loro anche altre attività, secondo me importanti (poi ci sarà occasione, perché nel prossimo Consiglio porterò un'interpellanza anche su un'importante lettera che abbiamo ricevuto da parte del Soccorso alpino, che alcune domande sicuramente le pone al Consiglio regionale); quindi sotto questo punto di vista io credo che, in un'ottica generale, proprio di modello organizzativo, sia importante capire dove stiamo andando prima di reclutare i nuovi Vigili del Fuoco. Si pensa di fare un concorso per 30 Vigili? Naturalmente, se l'idea è quella di un distaccamento in più, dovranno essere notevolmente aumentati; se invece siamo tranquilli e sappiamo che il Corpo dei volontari riesce a coprire e in qualche modo non vi sono problemi sotto questo punto di vista per tutto quello che è l'antincendio, ma anche per tutto quello che è il soccorso pubblico -perché sappiamo bene quali sono gli interventi che devono affrontare i Vigili del Fuoco -, sicuramente questa mozione inizia a porre le basi per capire qual è il modello organizzativo che si sta pensando in vista di quel reclutamento. Sarà interessante capire la posizione del Governo regionale per capire veramente quali sono le intenzioni del Governo rispetto a questo che è uno dei Corpi fondamentali della Protezione civile valdostana."
47894,XVI,05/11/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",14,it,293.0,1968.0,M,UV,8,5756,"Gli interventi sono stati interessanti, e parto dalla fine per dire al collega Lavy che la politica è soprattutto serietà: non basta alzarsi al mattino e credere di poter risolvere un percorso che - come è già stato sottolineato anche all'interno del dibattito - ha una serie di componenti che devono comunque essere messi assieme per poter dare una risposta che sia concreta, effettiva, sostenibile e utile al fine di allestire un percorso nuovo. Dal punto di vista generale i colloqui e i confronti con il territorio li abbiamo anche noi abbastanza sovente, sono condivisibili per certi versi le aspettative che ci sono sul territorio stesso in merito a tutta una serie di situazioni che possono svilupparsi e che nel tempo sono state analizzate; lei ha tracciato un po' quella che è stata la cronistoria, una cronistoria non così virtuosa perché probabilmente quello che lei definisce come tempo perso, quello di analizzare, penso che invece sia un elemento fondamentale: non è una perdita di tempo fare delle valutazioni sulle necessità del territorio, le opportunità e i bisogni che devono essere soddisfatti. Ci sono tutta una serie di situazioni che devono essere messe in ordine per poter dare una risposta complessiva, e alcune sono già state sottolineate da chi è intervenuto; abbiamo visto che l'individuazione di un immobile è qualcosa di cruciale all'interno di quella che deve essere la destinazione per l'utilizzo di una nuova caserma. Il passato ci è testimone che le scelte a suo tempo fatte si sono poi dimostrate incompatibili con quelli che erano i bisogni. L'individuazione del personale non si limita a decidere se nel prossimo concorso dei Vigili del Fuoco devo assumerne 30 o 60 perché il fabbisogno medio di un nuovo distaccamento può essere di trenta persone in più; bisogna avere cognizione di quelli che possono essere i servizi, i bisogni e di quello che può essere un organigramma completamente soddisfatto dai Vigili del Fuoco professionisti, oppure da un percorso che possa vedere una concomitanza all'interno di una nuova struttura sia di Vigili del Fuoco professionisti che Vigili del Fuoco volontari, dando così uno slancio maggiore a chi vuole avvicinarsi a questo tipo di professione, magari per gradi o magari con un percorso diverso da quello del Vigile del Fuoco professionista. La tematica è molto complessa. A questo si aggiungono delle valutazioni che sono già state citate sulle situazioni di distaccamento dei Vigili del Fuoco volontari sul territorio; valutazioni che, in qualche modo, in maniera embrionale, sono già state anche analizzate all'interno dei vari distaccamenti, per capire se ci sia la forza, la volontà di mettere assieme, magari mantenendo ognuno la propria identità. Perché l'identità comunale dei distaccamenti, per certi versi, è fondamentale, sia da un punto di vista della presenza fisica, sia da un punto di vista socio-culturale, perché vuol dire che sul territorio devono comunque esserci delle persone che si rendono disponibili nel momento di bisogno e che sono tecnicamente preparate. È chiaro che per essere più performanti, maggiormente ""professionisti"" e anche avere dei percorsi di formazione più specifici, con dei mezzi più adeguati, probabilmente bisognerebbe mettere assieme le forze, identificando all'interno di un certo contesto territoriale delle figure che possono dare delle risposte più ampie e soprattutto con delle tecnicità più forti e importanti per quelli che sono gli interventi più specifici. Il quesito, così come è posto, è un po' carente. Può essere di stimolo per la politica fare un'analisi seria -lo ripeto - di quello che potrà essere lo sviluppo del sistema dei Vigili del Fuoco in Valle d'Aosta, facendo anche le dovute valutazioni sul distaccamento di Courmayeur: per il suo percorso, la sua nascita, il suo sviluppo, le sue esigenze attuali, il fatto di doverlo potenziare, di tenerlo così, di ridurlo, di non averlo più? Tutto è opinabile e, a seconda dell'angolazione con cui guardiamo la cosa, le sensazioni possono essere diverse. Io credo che questa sia una buona tematica, non da affrontare tanto a fine Legislatura, ma su un programma elettorale, per dare uno sviluppo nei prossimi anni a quella che può essere l'evoluzione anche territoriale della presenza dei Vigili del Fuoco, con un'attenzione sicuramente particolare alle esigenze di tutto il territorio, con un'attenzione alle esigenze dei Vigili del Fuoco volontari, quelli professionisti, alla possibilità di potenziare determinati percorsi, all'attenzione anche delle Amministrazioni comunali che possono essere maggiormente interessate (il fatto di essere più lontane da Aosta evidentemente comporta delle situazioni di disagio diverse da quelle di chi è a Saint-Christophe o di chi è a Saint-Pierre, probabilmente). Questo è un po' il nostro punto di vista. Non è un no, non è un sì, è una valutazione seria su una proposta; è un voler lavorare, così come si è fatto fino adesso, anche nelle more della definizione di un disegno di legge, di più disegni di legge, che vanno e andranno a incidere anche sull'organizzazione, sia del Corpo dei professionisti, sia del Corpo volontario, che dovrà nascere nei prossimi mesi e che potrà essere caratterizzato anche da questo tipo di valutazioni. Nel ringraziare complessivamente per aver posto sul tavolo questo tipo di argomentazione, per quanto ci riguarda, al momento noi ci asteniamo, ben coscienti che la tematica deve essere di assoluta attenzione da parte della politica, le interlocuzioni con il territorio devono continuare ad esserci, così come da un punto di vista professionale bisogna organizzare tutti questi elementi che sono andato ad elencare per avere un quadro molto puntuale e poter intervenire nel migliore dei modi."
47894,XVI,05/11/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",14,it,171.0,1995.0,M,LEGA VDA,10,3908,"Ringrazio lei, presidente Testolin, per il tono con cui si è posto su un tema del genere; ringrazio anche i colleghi intervenuti. Ci sono però alcune questioni, perché lei praticamente sembra che mi abbia attribuito il fatto che io, quando ho detto che quando si affronta un tema, si dice lo si analizza, lo si deve verificare e tutto, è una perdita di tempo. In realtà non ho detto che sia una perdita di tempo, ho solamente detto che quando qualcuno dice così, poi sappiamo spesso come va a finire, per cui non si raggiunge il risultato, perché appunto queste analisi di cui si parla si fanno da vent'anni. Come ho detto, i primi ragionamenti sul fare il distaccamento in bassa Valle sono del 2000, di quando poi il Corpo è diventato valdostano, è stato regionalizzato. Quindi se questo fosse un tema nuovo capirei questo discorso di dire: facciamo le analisi, ma è da 25 anni che se ne parla, quindi, per favore, non veniamo a raccontarcela sul fatto che bisogna fare degli approfondimenti e quant'altro. È ovvio che è un sistema nuovo, un modello nuovo, ma il nostro compito è ovviamente discuterne; di certo con una semplice mozione non è che si possa delineare un modello da cambiare in toto , però giustamente sul piatto si deve porre anche questo tema. Qui ce lo possiamo dire senza problemi: il distaccamento in bassa Valle, per tanto tempo, è stato osteggiato proprio dai volontari che appunto si vedevano in qualche maniera avere una concorrenza interna sul loro territorio. Io li capisco i volontari, poi verso di me non si può dire assolutamente nulla del fatto che io sia contro i volontari, perché a ogni assemblea annuale dei Vigili del Fuoco volontari poi porto sempre un'iniziativa e per quanto riguarda, per esempio, l'allertamento, si sprecano le iniziative che ho portato. Però sta a noi decidere, ormai, che direzione vogliamo per il futuro, soprattutto in alcuni territori. Io parlo con dei Vigili del Fuoco e a immaginarmi un volontario che va a intervenire su un incidente con un'auto elettrica a me sinceramente vengono un po' i brividi, perché questo volontario ha la formazione? No, non ce l'ha, quindi da un lato o facciamo la formazione per i volontari (però voglio vedere poi chi partecipa ai corsi) o altrimenti, purtroppo, dobbiamo fare affidamento ai professionisti, che questa formazione, per esempio sull'intervento delle auto elettriche, che hanno tutta una loro prassi, ce l'hanno. È ovvio che - l'ho detto prima - è una mozione del tutto politica, era anche un po' per vedere le reazioni all'interno della maggioranza, dato che ho ripreso tutti i temi che aveva portato il collega Chatrian insieme al suo gruppo 10-12 anni fa, dato che in Giunta c'è un Vigile del Fuoco o ex, però siamo qua con una mozione molto semplice, semplicistica senz'altro, che ho detto poteva essere benissimo emendata, si poteva dire, invece di partire già subito a mille con il distaccamento, potevate chiedere e dire: ""Facciamo prima un approfondimento in Commissione"". Da parte nostra non ci sarebbe stato nessun tipo di problema, anche perché sapevamo che i dati che sarebbero venuti fuori venivano nella nostra direzione, quindi nel portare a fare un distaccamento in bassa Valle. Come sempre non c'è questa volontà, volontà mancante che viene mascherata con ""Facciamo ulteriori analisi, vediamo, non si può fare a fine Legislatura"". Okay, quando la facciamo? Non lo so. Ad inizio di Legislatura si dice ""Troppo presto, bisogna fare le analisi"", a fine Legislatura si dice ""È troppo tardi, bisogna fare le analisi"", non prendiamoci in giro su questo. Di certo, questa è una mozione che vuole guardare oltre l'attuale sistema, sicuramente, parlandoci fuori dai denti, che non può piacere a tutti, parliamoci chiaramente, ma sta a noi, in quanto amministratori regionali, in qualche maniera, tracciare una direzione, e questa secondo noi è quella buona. Portiamo quindi al voto la mozione."
47894,XVI,05/11/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",14,it,156.0,1976.0,F,PCP,12,2623,"Speravo che il Presidente fornisse dei dati e un'analisi che evidentemente, da quello che ho compreso, non è ancora stata fatta o forse che con la modifica della legge 37/2009, che è comunque in arrivo per la fine dell'anno, abbiamo oltretutto dato un incarico, quindi immagino che chi ha quell'incarico avrà fatto quell'analisi puntuale, quindi abbiamo messo dei soldi, mi immagino un'analisi puntuale rispetto alla riforma della 37/2009, con tutti i dati che servono in questo caso, certo, per arrivare a quello che chiede il collega Lavy. Non me ne voglia se il nostro gruppo non la voterà, perché in questo momento dire di istituire quando non si hanno quei dati, non è semplice, perché, come dicevo, sarebbe interessante comprendere quanti sono i volontari, quanti hanno la formazione completa, quanti stanno effettivamente operando o meno; sarebbe importante avere tutto questo per definire quel modello, e sicuramente un pezzo importante di quel modello sta all'interno della legge 37, quindi immagino che non sarà tema di programma elettorale, ma dovrebbe essere tema in discussione quando discuteremo la modifica della 37. Mi permetta però, Presidente, rispetto all'individuazione della sede, noi costruiamo sedi per ben altre cose dal nulla, credo che sia per i Vigili del Fuoco che per il 118 che vaga - forse adesso ha trovato una sede, però sta vagando da molto tempo - molto probabilmente un'individuazione della sede, anche se non è in un edificio vecchio e vetusto ma gliela facciamo nuova, forse varrebbe la pena fargliela. Anche rispetto all'individuazione del personale, ribadisco, prima di parlare di reclutamento, noi dobbiamo avere idea di qual è il modello che vogliamo applicare, perché sennò se iniziamo a pensare, perché poi sappiamo bene che il concorso sarà fatto a livello nazionale, il corso sarà fatto a Roma, quindi anche tutte quelle prerogative del Corpo regionale vanno un po' a farsi benedire, quindi in qualche modo siamo a rimorchio di Roma, anche sotto questo punto di vista, molto probabilmente, per l'individuazione del personale, quel modello ci vuole. Idem per quello che riguarda la possibilità di avere una composizione mista tra professionisti e volontari: anche questo deve sempre stare in quel modello per cui dobbiamo capire dove si sta andando a tendere. Non voteremo quindi la mozione, però aspettiamo con ansia la modifica della legge 37/2009 per comprendere bene i dati rispetto alla tematica dei servizi antincendio e quindi magari riproporre questa mozione alla luce di dati che potrebbero rafforzare questa tesi piuttosto che, invece, decidere per un'altra soluzione."
47895,XVI,05/11/2024,"CONSIGLIO REGIONALE, Organizzazione degli uffici",15,it,261.0,1964.0,M,RV,2,3780,"Durante lo scorso Consiglio ci siamo confrontati su un'interpellanza che aveva ad oggetto ""Informazioni in merito al riparto del fondo unico aziendale dell'Amministrazione regionale per l'anno 2024"". Questa interpellanza rilevava come nel contratto decentrato concernente il fondo unico aziendale ci si era confrontati sul definire e disporre di parte del FUA ai dipendenti che svolgono la propria attività presso le segreterie particolari, in ragione della disponibilità a lavorare in orari rigidi e prolungati, al fine di coprire l'orario di servizio della segreteria e per la pronta disponibilità telefonica al di fuori dell'orario di servizio. Questa scelta aveva escluso dai benefici del FUA sia la segreteria particolare del Presidente del Consiglio regionale, sia le segreterie dell'Ufficio di Presidenza e le segreterie dei gruppi consiliari. Questa scelta ci aveva lasciato un pochino perplessi e avevamo chiesto delle spiegazioni al Presidente della Giunta, ricordando anche la disponibilità di questi ""particolari servizi"", così vengono definite le segreterie. In tale occasione, il Presidente ci aveva fornito una risposta, dove ci illustrava che nasceva questa scelta dal riconoscimento dei carichi di lavoro, dei ritmi particolari che caratterizzano il lavoro presso le segreterie del Governo regionale per la disponibilità a lavorare in fasce di orario prolungate, per le sollecitazioni continue e molteplici che i dipendenti ricevono dall'esterno, per il monte ore orario di straordinario che viene svolto durante l'anno e la disponibilità nei giorni non lavorativi e di riposo a rispondere a eventuali urgenze. Era stato fatto anche un confronto sulle ore di straordinario svolte dalla segreteria particolare della Presidenza del Consiglio e quella svolta dalla segreteria particolare del Governo regionale. Per quanto riguarda invece la richiesta se era possibile per il FUA 2025 di avere uno spazio che riguardava anche le segreterie particolari del Consiglio, quella dell'Ufficio di Presidenza e quella dei gruppi, il Presidente aveva risposto che, alleggerendo le posizioni particolari che oggi vengono indicate come assorbenti una parte del FUA, forse si creerà uno spazio in favore di queste segreterie. Questa risposta non ci ha soddisfatti pienamente, perché la definizione di particolari servizi riguarda tutte le segreterie, comprese quella della Presidenza del Consiglio, magari per motivi diversi, non so per quale motivo vengono definiti particolari servizi, però da una ricognizione risulta che gli orari giornalieri sono fissi, mentre quelli delle segreterie particolari godono di una certa flessibilità, una flessibilità in entrata limitata rispetto a quelle delle altre segreterie particolari. Vi è una flessibilità per le segreterie particolari della Giunta mensile sugli orari, mentre in questo caso la flessibilità di 15 minuti riguarda l'entrata in servizio giornaliero. Sovente il part-time o il continuato devono cambiare orario per coprire le carenze di personale di cui abbiamo già parlato più volte in questo contesto consiliare e non si può svolgere il lavoro agile; forse è per questo che vengono definiti particolari servizi. Dico questo solo per sottolineare come ogni servizio è particolare a seconda di quanto viene svolto e che il lavoro straordinario, secondo me, viene retribuito in quanto tale, non si è obbligati a svolgerlo, vi è una disponibilità, forse è retribuito troppo poco, allora bisognerebbe lavorare sotto questo aspetto e non sotto l'aspetto del FUA. Pertanto, chiediamo al Presidente della Giunta di attivarsi affinché nel corso della prossima contrattazione del FUA 2025 renda nota alle parti trattanti la necessità di valorizzare anche il personale operante nelle segreterie al servizio del Consiglio regionale."
47895,XVI,05/11/2024,"CONSIGLIO REGIONALE, Organizzazione degli uffici",15,it,156.0,1976.0,F,PCP,4,1738,"Era un po' complicato da capire, ma adesso ci concentriamo sulla mozione e poi sulla risoluzione che già anticipa che cosa è stato detto nel dibattito, quindi è molto interessante, visto il dibattito sulla mozione. Per quello che riguarda la mozione, crediamo che abbia assolutamente senso quello proposto dai colleghi di Rassemblement e oltretutto va un po' anche nell'ottica di quello che ci siamo detti all'interno della discussione del DEFR e all'interno anche di quello che è stato un nostro ordine del giorno rispetto, ad esempio, al lavoro agile, perché è normale che se ci sono delle necessità particolari rispetto alla questione del personale operante nelle segreterie del Consiglio regionale, sotto questo punto di vista loro come altri dovrebbero o avere la possibilità di chiedere una mobilità, nel caso in cui volessero ad esempio usufruire del lavoro agile, oppure secondo noi è corretto chiedere anche un'incentivazione, perché se non possono usufruire di tutte le cose che sono di pertinenza di altri colleghi, noi riteniamo che, in qualche modo, quelle figure debbano essere valorizzate. Sappiamo poi del fuggi fuggi che c'è dagli uffici del Consiglio regionale, quindi anche su questo molto probabilmente bisogna fare una riflessione, perché ricordo che, agli albori della mia esperienza lavorativa, era uno dei posti più ambiti, quindi si cercava di andare in Consiglio regionale; oggi mi sembra che quest'attitudine vada invece al contrario, quindi in questi ultimi anni abbiamo perso delle importanti unità e soprattutto andremo a perdere un'importante collaboratrice per quello che riguarda tutti i gruppi regionali nei prossimi mesi. Assolutamente votiamo questa mozione di Rassemblement, che condividiamo in tutto."
47895,XVI,05/11/2024,"CONSIGLIO REGIONALE, Organizzazione degli uffici",15,it,293.0,1968.0,M,UV,6,1945,"Non ho letto in toto la risoluzione, quindi non sapevo se sulla stessa c'era già scritta anche la mia risposta, come ha detto la collega Guichardaz ma poteva essere una soluzione. Scherzi a parte, la questione sollevata ha già avuto sostanzialmente una risposta nell'interpellanza, mi pare che il collega Restano l'avesse posta in una delle scorse sedute di Consiglio. L'invito a voler perorare la causa dà al Presidente della Regione una facoltà che non è propriamente sua, peraltro, perché c'è una delegazione trattante del FUA che va a definire le iniziative da attenzionare e da sostenere. Al netto di questo passaggio, che non è trascurabile, credo che la cosa interessante sia di sapere questo: che si è in itinere , si è quasi completato il cerchio, per una revisione della legge regionale 22 che andrà a modificare alcune situazioni che sono attualmente in essere, tra le quali quella di identificare un numero diverso di componenti all'interno delle segreterie degli Assessori, passando da due a tre, quindi andando a ristabilire, per certi versi, un carico del lavoro più contenuto, che sarà sicuramente motivo di una rivisitazione, anche dell'assegnazione all'interno del FUA, di un riconoscimento che è stato valutato positivamente per l'assegnazione di risorse nel 2024. In questo contesto, il prossimo anno probabilmente non vedrà più un'assegnazione in FUA di queste risorse, anche perché l'obiettivo principale è quello di utilizzare le risorse del FUA per premiare quelle che sono delle situazioni di meritocrazia, che dovrebbero essere l'obiettivo all'interno del contesto di questi fondi; quindi l'obiettivo sarebbe quello di alleggerire l'incidenza di tutte queste indennità per particolari esigenze organizzative, andando a risistemare quelle che sono le varie situazioni e dare una destinazione diversa e più puntuale del Fondo Unico Aziendale. Questo ci porta ad esprimerci con un voto di astensione rispetto alla mozione."
47895,XVI,05/11/2024,"CONSIGLIO REGIONALE, Organizzazione degli uffici",15,it,261.0,1964.0,M,,8,852,"Presidente, lei ci ha dichiarato il suo voto di astensione, ma non ha preso in considerazione i dipendenti del Consiglio nel suo discorso, forse ha sottointeso il fatto che il prossimo anno, avendo maggiori risorse a disposizione, probabilmente si potrà valorizzare la parte meritocratica che riguarda i dipendenti del Consiglio. Spero che sia così. Sta di fatto che quest'anno questo fondo, in base a quello che lei ha appena detto, è stato usato per premiare delle professionalità o delle competenze messe a disposizione della Giunta che voi non avete ravvisato in seno al Consiglio, e questo non ci dà soddisfazione. Noi voteremo naturalmente a favore di questa mozione. Colgo l'occasione di questa replica per dire che la risoluzione su mozione probabilmente sarebbe stata utile per la discussione che abbiamo appena fatto, comunque la faremo dopo."
47895,XVI,05/11/2024,"CONSIGLIO REGIONALE, Organizzazione degli uffici",15,it,261.0,1964.0,M,RV,10,3952,"Come ho appena detto, il confronto sulla risoluzione è probabilmente utile per arrivare alla discussione e alla votazione della mozione, o per lo meno abbiamo la presunzione di credere che possa essere utile per far cambiare idea al Presidente della Giunta. Il Presidente ha richiamato la revisione della legge regionale 22, noi partiamo invece da quella che è la discussione del Fondo Unico Aziendale 2024, dove è stata rilevata la mancata mappatura delle attività svolte e degli orari prestati dall'insieme dei dipendenti della Regione e conseguentemente un'assegnazione di risorse aggiuntive passibile di produrre delle discriminazioni tra i dipendenti. Se andiamo a leggere quello che è lo studio della Bocconi relativamente al nuovo modello organizzativo, emergono alcune indicazioni, quali in particolar modo? Quella che è l'evoluzione del modello organizzativo si basa soprattutto sulle competenze e sulla motivazione dei dipendenti regionali, che necessitano di essere potenziate attraverso dei sistemi strutturati di gestione del personale a supporto di tutte le strutture organizzative e va valorizzato il metodo, il merito, vanno chiariti i percorsi di crescita e di carriera, va favorita la mobilità interna e vanno offerte delle opportunità di sviluppo del personale. Viene inoltre sottolineato come i processi di cambiamenti strutturali, per quanto sempre orientati a una logica di medio periodo e di continuo lavoro sull'organizzazione, richiedono al tempo stesso la condivisione e la partecipazione del personale direttamente chiamato a mettere in atto le proposte elaborate. Viene inoltre evidenziato che la creazione di un clima di fiducia sugli esiti del processo è molto importante per il conseguimento dei risultati cui si deve tendere, quindi serve un coinvolgimento diretto e immediato del personale nell'elaborazione e nell'attuazione delle specifiche proposte. L'Università Bocconi evidenzia inoltre come è importante attivare i cantieri di innovazione, come è importante attivare i gruppi di lavoro trasversale, la responsabilizzazione del personale su specifici risultati cui si tende, questo in un arco di lavoro ben già definito. È quindi importante avere dei feedback , fare delle riunioni di calibrazione delle performance per poter valorizzare quello che è il lavoro svolto dai dipendenti pubblici. Il fatto di aver riorganizzato solo una parte dell'Amministrazione regionale (quelle che sono le particolari posizioni di responsabilità), lasciando ancora da riorganizzare gran parte del lavoro, lascia un attimino un po' di sfiducia all'interno del personale su quelli che poi sono gli esiti definitivi del processo, e non si va così a tendere a quelli che sono gli obiettivi primari definiti dallo studio dell'Università Bocconi. Noi quindi chiediamo alla Giunta regionale, al Governo regionale, di avviare una ricognizione e una mappatura delle funzioni e mansioni svolte dal personale dipendente delle diverse categorie in ciascuna delle strutture amministrative della Regione, quale requisito essenziale e preordinato per arrivare a valutare l'opportunità di una riclassificazione del personale dipendente, così come anche già accennato per la revisione della legge regionale 22, e quale requisito essenziale per valorizzare, all'interno di tutti i tavoli contrattuali, compreso quello per il reparto del Fondo Unico Aziendale, tutto il personale dipendente regionale sulla base delle professionalità acquisite, delle funzioni svolte e dei particolari orari di servizio prestati. Credo che, impegnandosi la Giunta a svolgere quanto lei viene richiesto, sia un prerequisito essenziale per poi arrivare alla valorizzazione di cui ha parlato prima il Presidente, quindi anche alla votazione della mozione che ho appena illustrato in precedenza. Se non si segue un processo logico, non definito da Rassemblement Valdôtain ma dall'Università Bocconi, poi si rischia di cadere nei fraintendimenti di cui stiamo discutendo."
47895,XVI,05/11/2024,"CONSIGLIO REGIONALE, Organizzazione degli uffici",15,it,293.0,1968.0,M,UV,12,1154,"In merito all'impegnativa della risoluzione, la ricognizione e la mappatura che si richiedono dal collega (la mappatura delle funzioni, delle mansioni svolte e dalle professionalità espresse dal personale dipendente) sarà sicuramente oggetto e dovrà essere oggetto del lavoro che sarà e dovrà essere svolto a valle delle modifiche della legge 22 che prima le avevo indicato; legge 22 che sarà, a breve - come dicevo - sottoposta all'esame di questo Consiglio regionale che istituisce le aree funzionali in luogo delle categorie delle posizioni e che prevede la riclassificazione del personale dipendente sulla base del nuovo ordinamento professionale, nell'ambito del quale si farà riferimento alle famiglie professionali, ai profili professionali e ai profili di ruolo, quindi una rivisitazione complessiva di quello che è l'inquadramento. L'impegno è pertanto quello che già l'Amministrazione ha individuato come percorso e che coincide sostanzialmente con quello da lei auspicato, se non capisco male. Per cui il nostro voto, anche in questo caso, sarà di astensione, perché ha un percorso già definito nella rivisitazione del modello nel suo insieme."
47895,XVI,05/11/2024,"CONSIGLIO REGIONALE, Organizzazione degli uffici",15,it,0.0,1985.0,M,RV,14,2971,"Viste le premesse della mozione, non ci aspettavamo un diverso posizionamento sulla risoluzione, ma faccio una considerazione, o meglio, mi sento di dire facciamo una considerazione in senso lato, che parte anche da quella che era stata l'audizione in seconda Commissione con il team dell'Università Bocconi, poi con un contributo che avevo indirizzato al Presidente della Regione, poi anche iniziative che sono state fatte non soltanto dal nostro gruppo. Oggettivamente, c'è un percorso che, almeno, ritengo un po' complicato da comprendere, mi spiego: modifichiamo la 22 e poi facciamo una valutazione dei pesi e dei carichi, quindi quello che è utile a ridisegnare una struttura. Però la domanda da farsi è: ma prima di modificare le regole e di rifare la pesatura, oggi noi abbiamo un'idea di quelli che, a fronte dell'attuale organizzazione, sono i carichi, i pesi, le aree su cui si deve intervenire, le aree di inefficienza, le aree di efficienza? È una domanda che, in realtà, si ripete e la ripeto, almeno io personalmente, da quell'audizione, perché dipende come si vuole procedere, perché oggettivamente ci potrebbe essere il rischio che, modificando la 22 senza aver compreso, che poi non è solo la modifica della 22 ma anche poi come si concretizza la strutturazione della mappa dell'Amministrazione, per utilizzare un termine che è anche presente sul sito internet stesso della Regione, si possa poi finire, magari per mantenere in piedi delle strutture o sovraccaricare delle strutture ancora perché non si è valutato prima se queste operavano in condizioni di efficienza, magari alcune sono sovradimensionate, altre lo sono meno, quindi, oggettivamente, prima di andare a progettare in sé il primo piano e il tetto, dovremmo anche un attimo capire le fondamenta oggi in che stato sono, ma questo - ripeto - era l'obiettivo della risoluzione che, come diceva il collega Restano, era funzionale, poi, a una valutazione più complessiva dei carichi che, oggettivamente, almeno per quanto ci riguarda, deve tener conto di tutta l'Amministrazione e non solo di Piazza Deffeyes, ma anche di Via Piave. Oggettivamente, ci spiace perché l'occasione poteva, al di là del voto in Consiglio delle due iniziative, fare anche un approfondimento ulteriore nella Commissione deputata;  comunque - forse lo ha già detto il Presidente della seconda Commissione, ma lo anticipo al Presidente Testolin - è stata richiesta da parte del nostro gruppo un'audizione, visto che in un'audizione per un altro disegno di legge le forze sindacali ci avevano annunciato appunto che erano già stati fatti degli incontri relativamente alla modifica della 22. Io penso che in quella sede, al di là della specifica tematica che riguarda quel disegno di legge, forse è il caso di fare un rappel su quelli che sono l'organizzazione e l'andamento della messa a terra - come si usa dire - di quelle che sono le considerazioni dello studio Bocconi, perché oggettivamente qualche dubbio permane."
47895,XVI,05/11/2024,"CONSIGLIO REGIONALE, Organizzazione degli uffici",15,it,261.0,1964.0,M,RV,16,1170,"Solamente in dichiarazione di voto per dichiarare le mie perplessità. Nell'ambito della discussione degli emendamenti che abbiamo presentato oggi su alcune leggi che riguardavano le clausole valutative, ci è stato detto e risposto che servivano delle procedure. Ora mi viene da fare una riflessione di questo tipo: nel caso di un accreditamento o di una certificazione di qualità ISO, vengono definite quelle che sono le buone prassi, le istruzioni operative oppure le procedure che avete richiamato questa mattina. Ebbene, in questo caso, le buone prassi e le procedure dovrebbero dire che prima bisogna raccogliere i dati, analizzarli, elaborarli e poi dopo giunge momento, il nodo decisionale, per cui si prende la decisione e si va a scrivere la legge. Ma come si fa a scrivere una legge in assenza di dati? Come si fa a raggiungere l'obiettivo? Mi sembrate un po' confusi, a dire il vero, almeno dal mattino al pomeriggio avete cambiato indirizzi e orientamenti. Ne prendiamo atto, siamo rammaricati, soprattutto probabilmente ne sarà rammaricato tutto il personale dell'Amministrazione regionale che vede questa mancata valorizzazione come una mancanza di fiducia."
47896,XVI,05/11/2024,"ENERGIA, FINANZA REGIONALE E LOCALE",16,it,206.0,1966.0,F,PCP,2,3771,"Come ricorderete, otto mesi fa, a inizio marzo, il nostro gruppo aveva proposto a questo Consiglio una mozione che, in buona sostanza, chiedeva di impegnare il Presidente della Regione a sollecitare il ripristino della riduzione al 10% dell'Iva sulle cessioni di pellet che, proprio a partire dal primo marzo 2024, è tornata al 22%, poiché la finanziaria, che era stata votata alla fine dell'anno scorso, aveva previsto la prosecuzione nell'agevolazione soltanto per i primi due mesi dell'anno in corso, soltanto per gennaio e febbraio. Durante la discussione di quella mozione, il collega Manfrin, il Capogruppo della Lega, ci aveva annunciato che, nella stessa data in cui noi avevamo depositato quella mozione, e cioè il 7 marzo, la senatrice Spelgatti, insieme ad altri Senatori della Lega, aveva depositato un disegno di legge intitolato appunto ""Modifiche alla tabella A allegata al decreto del Presidente della Repubblica 26 ottobre 72, n. 633 per la riduzione dell'aliquota dell'imposta sul valore aggiunto relativa alle cessioni di pellet"". A fronte di quella comunicazione, poi anche dell'intervento del Presidente della Regione, avevo proposto di emendare l'impegnativa del testo che avevamo depositato, impegnando il Presidente, attraverso i canali istituzionali, e tramite i nostri due parlamentari, a sollecitare il ripristino di quell'agevolazione e a invitare le forze politiche presenti in Parlamento a continuare a impegnarsi in quel senso. La proposta emendativa - lo ricorderete - non era stata accolta, anche in considerazione del fatto che avevamo già chiuso la discussione generale e il nostro regolamento, in questo caso, definisce chiaramente la procedura. Avevamo dunque ritirato la nostra mozione con l'auspicio che quel disegno di legge potesse proseguire il suo iter ed essere approvato dal Parlamento; e avevamo poi anche detto che avremmo seguito gli sviluppi. Il 20 settembre scorso, che è la data in cui abbiamo depositato questa mozione che sto illustrando, il disegno di legge di cui ho parlato non ci risultava ancora aver iniziato l'esame nella sesta Commissione finanze e tesoro, a cui è stato assegnato, e ho controllato ancora alcuni giorni fa: l'iter è in qualche modo fermo. Sono passati da marzo, come dicevo, otto mesi, mesi in cui l'Iva è rimasta al 22% e se in primavera e poi durante l'estate molti che già avevano fatto i loro rifornimenti non si erano accorti dell'aumento, ora che siamo d'autunno e a settembre, quando noi abbiamo depositato la mozione ricordo che faceva già anche parecchio freddo, molte sono state le segnalazioni preoccupate che ci sono pervenute e il disappunto dei nostri concittadini che usano... come sappiamo, perché in Valle d'Aosta c'è un grande uso di stufe e impianti a pellet, di conseguenza sono molte le famiglie interessate. Ho cercato in questi giorni anche di guardare se nella finanziaria che andrà in discussione a breve a Roma ci fosse qualche misura collegata a questa questione dell'agevolazione dell'Iva e non ho trovato nulla. Tenuto quindi conto delle esigenze e delle sollecitazioni che pervengono da parte della cittadinanza, considerato che giace in sesta Commissione del Senato questo disegno di legge di cui è prima firmataria la senatrice della Valle d'Aosta e considerato che c'è un certo carattere d'urgenza in questo senso, quello che noi chiediamo con questa nuova mozione è che il Consiglio regionale impegni il Presidente della Regione, attraverso i canali istituzionali, e inviti i parlamentari valdostani a sollecitare l'approvazione del disegno di legge che ho citato. Inoltre, chiediamo che si invitino le forze politiche che hanno dei loro rappresentanti al Parlamento a impegnarsi affinché si arrivi al ripristino di quell'agevolazione nella normativa statale."
47896,XVI,05/11/2024,"ENERGIA, FINANZA REGIONALE E LOCALE",16,it,185.0,1983.0,M,LEGA VDA,4,7464,"Desidero innanzitutto ringraziare ovviamente le colleghe per la presentazione di quest'iniziativa e la cronaca che le colleghe hanno fatto è assolutamente corretta rispetto a quella che è stata un po' la discussione della mozione in numerosi Consigli fa. Ricordo peraltro che le colleghe non si erano tanto fidate quando avevo detto loro che era stata depositata una proposta di legge e avevano chiesto di vedere il testo perché pensavano che le potessi prendere in giro. Ne prendo atto e sono lieto che si sia visto che la proposta di legge è stata depositata, per cui nessuno voleva prendere in giro nessuno. Come sappiamo, sul tema del pellet la Lega ha sempre mostrato una grande sensibilità verso soprattutto la necessità di abbattimento dei costi che gravano sulle famiglie per il riscaldamento. E il pellet, come abbiamo detto in generale, è una delle parti del riscaldamento. Come ricorderà quest'Aula abbiamo a più riprese sottolineato le grosse criticità del teleriscaldamento, dei costi superiori per le famiglie, non soltanto per la parte più fragile, ma in generale per tutte, e il pellet ovviamente non fa eccezione. Infatti, proprio a testimoniare quest'attenzione ci sono numerose iniziative, tanto in questo Consiglio quanto in Parlamento, che lo dimostrano. L'ultima, proprio in ordine di tempo, è stato l'emendamento - questo ovviamente per quanto riguarda le iniziative approvate - che è stato poi approvato, emendamento all'articolo 1 comma 46 della legge 30 dicembre 2023, n. 213, che era intitolato: ""Iva su pellet al 10% per i mesi di gennaio e febbraio 2024"", questo era stato l'ultimo intervento in ordine di tempo. Il comma 46 infatti, introdotto nel corso dell'esame parlamentare, assoggetta ad aliquota Iva, ridotta però al 10% (in luogo di quella che è l'aliquota ordinaria, quindi del 22%), la cessione del pellet anche per i mesi di gennaio e febbraio 2024. Quindi si è riusciti, con una manovra proprio in sede di discussione di bilancio, a prorogare questo abbattimento del rincaro Iva. Questa disposizione fu introdotta dal passaggio al Senato con un emendamento dei relatori e fu appunto fortemente voluta dalla Lega. Nello specifico, la norma aveva prorogato per due mesi la disposizione già introdotta nel passaggio parlamentare della legge di bilancio per l'anno 2023; anche qui la legge 29 dicembre 2022, la n. 197, il cui articolo 1, comma 73, e prevedeva l'Iva agevolata sul pellet al 10% per tutto l'anno. Anche qui, la misura introdotta con emendamento di maggioranza, a prima firma Lega; quindi abbiamo sempre testimoniato quest'interesse. A supporto della bontà di quest'azione, troviamo, oltre che il principio dei minori costi che per le famiglie... e sicuramente questo è un dato che evidentemente cuba: abbiamo avuto purtroppo una serie di rincari e il rincaro purtroppo per la parte dell'energia elettrica, del riscaldamento, è stato uno dei rincari che ha inciso maggiormente sulla spesa delle famiglie. Peraltro, abbiamo già visto anche nella scorsa seduta, probabilmente ne parleremo ancora, anche in questa ed in occasioni di altre mozioni, che una parte di rincari hanno colpito, e anche duramente, molte famiglie, dall'inizio della guerra in Ucraina, con questi importanti rincari. Però, al netto però delle azioni che si innestano sul principio di quelli che sono i minori costi per le famiglie, abbiamo anche dei diversi altri dati che supportano quella che è l'iniziativa che è stata poi depositata. Cominciamo con il dire che il pellet - e questo è un argomento che viene chiaramente utilizzato, ma è importante dirlo a chi ha un'attenzione anche verso le rinnovabili - è un combustibile rinnovabile, è un combustibile legnoso, rinnovabile, pertanto al pari degli altri combustibili legnosi. E questo è secondo me un passaggio importante anche da tenere a mente: legna da ardere e cippato, per questo deve godere dell'Iva agevolata al 10% come è stato fino al 2014. Mi permetto di fare un attimo anche una parentesi storica: con la legge di bilancio 2015 varata del governo Renzi, con l'allora ministro Calenda, su spinta dell'associazione del GPL, che vede nel pellet l'unico reale combustibile concorrente, l'Iva fu portata al 22%, perché fino a quel momento il pellet aveva beneficiato sempre dell'Iva agevolata. Chiaramente si tratta di un paradosso purtroppo tutto italiano, che pone sullo stesso piano sia i combustibili fossili che rinnovabili, quindi questo è un dato sicuramente di cui tenere conto. E ancora, una freccia nel proprio arco è la parte relativa al Made in Italy: le aziende italiane produttrici di tecnologie per il riscaldamento domestico a pellet sono market leader europee e rappresentano oltre l'80% delle vendite nel vecchio continente, oltre che fiore all'occhiello del Made in Italy, caratterizzate da un turnover annuo che supera il miliardo di euro. La crisi mondiale che ha caratterizzato gli ultimi anni ha impattato pesantemente sull'industria nazionale - lo sappiamo bene - con un aumento dei costi purtroppo per la produzione, la stabilità del mercato, data dal ritorno dell'Iva al 10% sul pellet, è stata fondamentale, anche per le aziende tecnologiche che hanno potuto incrementare le loro vendite nel mercato nazionale, con il conseguente apporto positivo al bilancio dello Stato. Quindi noi abbiamo, da una parte, la parte di risparmio per le famiglie, da un'altra parte, una parte rinnovabile, che viene utilizzata al posto del GPL, dall'altra parte la tutela delle aziende Made in Italy. C'è anche un altro punto in favore di quest'iniziativa, ovvero la questione del legno Made in Italy. Nel progetto del Governo ""Legno 100% Made in Italy"", si inserisce anche la filiera dei combustibili legnosi, fondamentali per contribuire all'autonomia energetica nazionale attraverso un utilizzo sostenibile della materia prima legnosa, disponibile secondo il principio del giusto legno nelle giuste filiere. Una filiera circolare del legno, con un ripristino delle segherie, trainate anche dalla possibilità di produrre pellet come coprodotto del loro ciclo produttivo, è fondamentale sia per l'industria italiana, ma anche per il presidio e lo sviluppo dei territori, garantendo reddito e ricchezza che verrebbero investiti localmente e non per alimentare economie lontane. Abbiamo quindi una serie di punti sicuramente positivi che non si limitano al taglio dei costi e alla scontistica per le famiglie, ma abbiamo una serie di punti a favore. Ecco perché, a fronte di tutti questi punti, e a fronte del fatto che la Lega, con la prima firma della senatrice Spelgatti, ha depositato questo disegno di legge. La Lega con orgoglio ha depositato un disegno di legge che ripristina e rende strutturale il taglio dell'Iva sul pellet e ovviamente, su quest'impegnativa, non può che esprimersi in maniera assolutamente favorevole e sosterrà una mozione in questo Consiglio, augurandosi che le forze rappresentate in Parlamento facciano altrettanto; è evidente che in quest'Aula ci sono diverse forze, sia di maggioranza che di opposizione, non soltanto a livello locale, ma a livello nazionale, che hanno dei loro ""addentellati"" parlamentari e quindi ci auguriamo che questa proposta possa trovare il benestare e l'accoglimento anche a livello parlamentare, perché il valore credo che non si debba dimostrare più di tanto, quindi riteniamo che questo valore sia già stato ampiamente dimostrato. Per queste motivazioni, ovviamente, il Gruppo Lega voterà in maniera favorevole."
47896,XVI,05/11/2024,"ENERGIA, FINANZA REGIONALE E LOCALE",16,it,146.0,1973.0,M,FI,6,2372,"La diffusione del pellet come fonte di riscaldamento è aumentata notevolmente negli ultimi anni, così come sono aumentati i prezzi e l'Iva. L'Iva è l'imposta sul valore aggiunto che grava completamente sui consumatori finali ed è applicata sugli acquisti di beni. Permettetemi di mettere in evidenza il fatto che il sottoscritto ha più volte portato all'attenzione di questo Consiglio regionale la problematica riguardo all'aumento dell'Iva sul pellet. Ricordo che la prima mozione presentata dal sottoscritto, e votata da tutti i colleghi qui presenti, era datata il 2 dicembre 2021, quindi circa tre anni fa. Ora vi fate tutti portavoce di questo problema, ma ben venga, voglio dire. Allora si impegnava la Giunta regionale a valutare l'inserimento nel prossimo provvedimento di bilancio di un intervento specifico volto a sostenere la spesa per l'acquisto di pellet da parte delle famiglie valdostane. Un aiuto importante, appunto, per le numerose famiglie che utilizzano questo combustibile per riscaldare le proprie abitazioni. Concedetemi di fare un breve excursus storico: la proposta di aumentare l'Iva su pellet da legno, dal 10% al 22%, fu dovuta alla legge di stabilità del 2015, diventando così un costo aggiuntivo al bilancio delle famiglie, già provate dall'aumento del costo della vita. Ricordo che la spesa del riscaldamento nella nostra regione incide notevolmente sulle nostre famiglie e per questo motivo negli anni molte forze politiche hanno avanzato proposte al fine di ridurre l'aliquota Iva sul pellet. Infatti, a partire dal primo gennaio 2023, l'aliquota Iva sul pellet è stata ridotta al 10%. Una riduzione che ha portato benefici a tutto il settore, ma soprattutto ai consumatori finali, e mi riferisco appunto alle nostre famiglie valdostane. La nota dolente, però, è che dal primo marzo, come ha anche ricordato la collega, l'Iva è tornata dal 10% al 22%, ma a quanto pare i produttori di pellet hanno ridotto anch'essi notevolmente i prezzi. Oggi il prezzo di un sacco di pellet di 15 chili si attesta intorno ai 5-6 euro, contro i 10-11 euro che appunto si pagavano per acquistare un sacco nel 2023, influenzato allora anche dall'andamento della guerra in Ucraina. Tenuto conto che il pellet è attualmente uno dei combustibili più usati, come gruppo noi voteremo questa mozione per confermare la sensibilità e il sostegno verso questo tema."
47896,XVI,05/11/2024,"ENERGIA, FINANZA REGIONALE E LOCALE",16,it,0.0,1985.0,M,RV,8,1705,"Per un breve intervento a sostegno della mozione. La voteremo anche come gruppo di Rassemblement Valdôtain e anche un pensiero: ho ascoltato gli interventi dei vari colleghi che sono intervenuti in Aula, in particolare quelli del collega Manfrin e anche del collega Ganis, e ho anche pensato a quello che, tra le righe, precedentemente, forse stamattina mattina, in un intervento di replica al Presidente, avevo citato: ""L'assalto alla dirigenza della finanziaria regionale"". Io faccio una proposta... anzi, un appello, e ringrazio il collega Chatrian del suggerimento, un vero appello: perché bisogna approvare un disegno di legge quando c'è l'occasione, nella definizione della finanziaria di Governo, di presentare degli emendamenti, anche come chiedeva il Capogruppo dell'Union al DEFR, e quindi sfrutto anche questa sollecitazione? Perché non si presentano degli emendamenti alla finanziaria? E lo dico soprattutto alle forze di Governo nazionale ma anche a chi ha dei rappresentanti all'opposizione nazionale per poter cercare di fare qualcosa in maniera più rapida e più fattiva rispetto a un disegno di legge che sappiamo come finisce, perché noi qui in Valle abbiamo una lunga esperienza sul fatto che le proposte di legge poi finiscano nella palude delle Commissioni. Come è successo quindi in altre situazioni, io faccio un appello: non chiedo alle colleghe di emendare la mozione perché comunque la condividiamo, però faccio un appello a tutte quelle forze che hanno rappresentanza in Parlamento, siano esse in opposizione o al Governo, di presentare uno o più emendamenti oppure un appello anche al Governo per trovare una soluzione su questo problema, sarebbe una soluzione molto più rapida."
47896,XVI,05/11/2024,"ENERGIA, FINANZA REGIONALE E LOCALE",16,it,293.0,1968.0,M,UV,10,1160,"Per certi versi, l'ultimo intervento mi ha un po' bruciato la risposta, nel senso che, al netto della condivisione, che è una condivisione trasversale sulla tematica, lo abbiamo già dimostrato in altre circostanze, ne abbiamo dibattuto lungamente e oggi abbiamo fatto un riepilogo delle puntate precedenti, effettivamente assistiamo un po' a un corto circuito politico istituzionale, perché siamo tutti d'accordo, ma non riusciamo a cambiarla. Generalmente, quando si è tutti d'accordo, bisognerebbe trovare un percorso che agevoli quest'iniziativa in qualche modo e qua è chiaro che corre l'obbligo di contare su quella che può essere la spinta decisiva al Parlamento da parte dei movimenti e dei partiti che là sono presenti. Ça va sans dire . Vedo il collega Baccega che annuisce. Per il resto, non possiamo che essere d'accordo con questa proposta, lo eravamo già stati nel 2022 quando allora, a firma del presidente Lavevaz, si erano sollecitati anche i parlamentari valdostani a prendere un'iniziativa in questa direzione, quindi lo faremo ancora, ma auspicandoci che soprattutto l'invito inoltre alle forze politiche sia raccolto in maniera trasversale."
47896,XVI,05/11/2024,"ENERGIA, FINANZA REGIONALE E LOCALE",16,it,206.0,1966.0,F,PCP,12,1873,"Per ringraziare tutti coloro che sono intervenuti. Il collega Manfrin ha giustamente detto che, nel momento in cui ci aveva annunciato quel deposito di disegno di legge, eravamo state caute e notoriamente io sono come San Tommaso e da quando conosco alcune dinamiche, lo sono ancora di più: avevo effettivamente verificato che questo disegno di legge fosse così come il collega ce lo aveva presentato. Ricordo anche che nella discussione della mozione di marzo 2024 io avevo detto ed esplicitato che - allora il collega Ganis faceva parte della Lega - erano state presentate da parte del vostro gruppo delle iniziative già precedenti e che avevano incontrato il favore di tutti, come poi è stato anche detto da qualcun altro poco fa e che avevamo votato anche noi. Noi siamo perfettamente consapevoli che esistono sistemi di riscaldamento che, per quella che è la nostra idea e in qualche modo anche formazione, prediligiamo; penso per esempio a sistemi che non utilizzano nessun tipo di combustibili fossili, il pellet non lo è, però sappiamo che non è a emissioni zero, ma in una fase di transizione verso un abbandono totale di questo sistema, è utile, soprattutto in una regione come la nostra, e ne siamo perfettamente consapevoli. Ringraziamo quindi per l'accoglimento di questa mozione e in effetti quanto richiesto anche nell'appello del collega Aggravi è, in qualche modo, contenuto in quell'ultimo invito, come ricordava il Presidente della Regione, cioè noi dicevamo appunto di invitare le forze politiche che hanno rappresentanti al Parlamento a impegnarsi. Quindi impegnarsi vuol dire anche, nel caso in cui questo disegno di legge non riuscisse ad andare avanti, ma magari anche in qualche modo facendolo precedere da emendamenti alla finanziaria che speriamo possano essere presentati dalle forze che parteciperanno alla discussione della finanziaria stessa."
47896,XVI,05/11/2024,"ENERGIA, FINANZA REGIONALE E LOCALE",16,it,185.0,1983.0,M,LEGA VDA,14,2906,"Per confermare ovviamente il voto positivo all'iniziativa. Ringrazio il collega Aggravi per il suggerimento che ovviamente trasmetteremo a chi di dovere; lei sa, collega, che purtroppo una certa dimestichezza con i regolamenti, anche parlamentari, ci obbliga ad avere una certa aderenza a quello che può accadere. Lei ha parlato in maniera, secondo me, assolutamente perfetta della questione dell'assalto alla diligenza e, come immaginerà, come possiamo già leggere rispetto alle dichiarazioni di alcune forze politiche, alcune di maggioranza, altre di opposizione rispetto a quella che sarà la legge di bilancio, un vero e proprio assalto alla diligenza potrebbe esserci e come lei sa, e come tutta quest'Aula sa, uno strumento che il Parlamento ha per difendersi dall'assalto a diligenza, perché c'è una regola e una soltanto, che immagino qui tutti conoscano nella politica italiana, è che entro il 31/12 di ogni anno il bilancio deve essere assolutamente approvato. Quello è un imperativo categorico e non è possibile che si vada oltre, quindi - come sappiamo - c'è un mezzo che, al netto di canguri o non canguri, fa decadere tutta una serie di emendamenti, che è la posizione della questione di fiducia che sulla legge di bilancio è già accaduta e che quindi evidentemente fa in qualche maniera saltare qualsiasi proposta che qualcuno può fare. Gli emendamenti quindi possono essere sicuramente uno strumento, sono però chiaramente degli strumenti che sicuramente sono ad alto rischio, che, come abbiamo visto, sono già stati utilizzati in passato, e che quindi evidentemente la possibilità di utilizzarli in futuro c'è. C'è un altro limite: è appunto il tempo, ovvero, come abbiamo visto, per due anni consecutivi si sono presentati e sono stati approvati due emendamenti che hanno temporaneamente predisposto il taglio perché, come sappiamo, per fare dei tagli strutturali, vanno individuate anche le risorse necessarie a copertura di quel taglio. È proprio in quest'ottica che si inserisce la proposta di legge, che rende strutturale quel tipo di taglio e quindi restituisce la possibilità di poter supportare questo tipo di iniziativa. Chiudo con una battuta, perché quando poi ho detto prima mi auguro che tutte le forze votino in favore di questa proposta, sono poi andato a vedere come hanno votato le forze nel passato e mi sono reso conto con raccapriccio che forse è la forza politica che probabilmente è più vicina non so più a chi del vostro gruppo, cioè sinistra, verdi, AVS, aveva votato in maniera contraria rispetto al taglio dell'Iva sul pellet, quindi mi auguro che, invece, in questa occasione, se verranno presentati degli emendamenti di questo tipo, oppure ci sarà la calendarizzazione della proposta di legge, a questo punto tutti i partiti, anche ovviamente AVS, possa essere favorevole, possa rispondere favorevolmente a questa necessità che è stata manifestata in quest'Aula."
47896,XVI,05/11/2024,"ENERGIA, FINANZA REGIONALE E LOCALE",16,it,0.0,1985.0,M,RV,16,2076,"Sì, per confermare il nostro voto e per ringraziare anche il collega Manfrin relativamente al passaggio che ha fatto e ha pienamente ragione: infatti il 5 di novembre mi ha fatto portare a concentrare l'attenzione sull'assalto alla diligenza, ma anche alla dirigenza per avere le coperture finanziarie soprattutto, che sono il vero problema, perché c'est toujours l'argent qui fait la guerre, même dans l'administration . Mi fa dire però una cosa, e l'accolga come uno sprone, sia lei che anche le altre forze di Governo nazionale: verissimo, siamo in una fase complicata, sappiamo che la scure della fiducia è utile e anche un po' funzionale alla sopravvivenza di uno Stato, perché sappiamo che le colonne d'Ercole le abbiamo anche un po' provate da queste parti e non approvare un bilancio entro il 31/12 sappiamo che cosa comporta, però c'è un passaggio: allora bisogna rivedere e riportare questo taglio nell'ambito prima di tutto delle priorità di Governo, perché non deve nascere all'assalto della diligenza, deve nascere nel momento in cui si costruisce la legge finanziaria. Lo sprone quindi, se dovesse arrivare - probabilmente arriverà - la scure della questione di fiducia, è quello invece di sostenere anche l'inserimento in maniera strutturale, perché è sempre un problema di coperture, del taglio. Che poi sappiamo l'Iva tra l'altro è la principale fonte di entrata, alla fine è la vera liquidità che arriva nello Stato, quindi prevedere dei tagli sull'Iva è sempre una cosa complicata. Però allora lo si metta in cantiere per la prossima finanziaria o prossimi interventi strutturali, perché altrimenti anche lo strumento del disegno di legge potrebbe rimanere lì, tra color che sono sospesi. So che lei farà buon uso di queste parole e trasmetterà a chi comunque qualche emendamento ogni tanto lo presenta e ci auguriamo che più che un ordine del giorno, magari che poi ogni tanto vengono presentati come facciamo noi peraltro, però ci possa essere tra le priorità di Governo, di alcune forze di Governo, il taglio strutturale dell'Iva su questo bene primario."
47897,XVI,05/11/2024,(Nessuna classificazione presente),17,it,206.0,1966.0,F,PCP,2,9429,"Nell'ottobre dello scorso anno il nostro gruppo aveva presentato in quest'Aula una mozione per chiedere la predisposizione di una specifica azione di sensibilizzazione dei neo maggiorenni, in particolare sul tema della violenza nei confronti delle donne. L'iniziativa era nata a seguito di una segnalazione - lo ricorderete - pervenuta da una cittadina circa l'utilizzo, per una festa dei coscritti nel mese di agosto, di un'auto con una serie di scritte volgari, offensive, dalle pesanti allusioni sessuali che, dal nostro punto di vista, meritavano una reazione e un'attenzione anche da parte delle Istituzioni. Si era sviluppato un lungo dibattito, lo ricorderete, a tratti totalmente avulso dalla proposta della mozione in discussione, a mio avviso anche un po' surreale, viste alcune affermazioni che c'erano state, con anche delle veementi accuse, nei miei confronti, di strumentalizzazione di una festa, di mancanza di comprensione di quelli che sono dei comportamenti da tollerare perché sono sostanzialmente innocui, quindi è necessario avere comprensione e indulgenza. Al di là di quelle che possono essere le valutazioni che erano state fatte, quello che però c'era nell'impegno di quella mozione rivolta al Governo, che cito, che mi pareva e ancora oggi mi pare assolutamente equilibrato, era un impegno a valutare, in collaborazione con l'Assemblea degli Enti locali, la predisposizione di una specifica azione di sensibilizzazione rivolta ai giovani neomaggiorenni per prevenire ogni forma di molestia e di violenza nei confronti delle donne e l'abuso di alcol. Quell'impegno fu bocciato con 7 voti contrari, quelli dei colleghi del gruppo Lega, e 26 astensioni, cioè praticamente i voti di tutto il Consiglio, tranne i nostri due. L'assessore Marzi, nel suo intervento, aveva fatto l'elenco delle iniziative che erano state poste in essere dalla Regione e sottolineato come la stessa (la Regione) fosse all'avanguardia nel proporre dei progetti di contrasto alla violenza sulle donne. Chiedendo poi il ritiro della mozione, l'Assessore aveva concluso in questo modo: ""A fronte di quanto è successo, sarà nostra cura, da un punto di vista del tutto oggettivo, continuare a fare assolutamente attenzione a questi temi e soprattutto sarà anche nostra cura incrementare la collaborazione con il mondo scuola e con il CELVA per fare in modo che i messaggi, e quanto posto in essere, possa avere ancora maggiore efficacia sul territorio"". Infine aveva detto: ""Riteniamo che quest'iniziativa, da un punto di vista politico e amministrativo, sia superata"". Io credo che tanto superata non fosse, anche perché, a distanza di un anno, abbiamo appreso, tra fine agosto e inizio settembre, dagli organi di informazione, che durante un'altra festa dei coscritti, questa volta a Saint-Oyen, si è riproposta, alla presenza di auto addobbate con varie scritte oscene, se possibile più volgari di quelle dell'anno precedente, e secondo noi decisamente offensive nei confronti di donne e ragazze. Questa volta, quando è uscita questa notizia, abbiamo però letto su varie testate e su alcuni social commenti in termini decisamente negativi, in particolare un rifiuto a considerare queste scritte come una semplice goliardia e abbiamo percepito, ma era nero su bianco, uno sconcerto riguardo a un comportamento che poco o nulla - nulla a mio avviso - ha a che fare con lo spirito di una festa. Però, sempre dai media , abbiamo anche appreso che questa modalità adottata dai coscritti, e che sembra anche essere un po' diventata una prassi in alcune zone della nostra regione, è stata accolta positivamente dal collega Manfrin, che già si era speso - ricordo - in un elogio di questi fatti l'anno precedente e che in un suo post ha espresso enorme soddisfazione per il fatto che queste scritte fanno ancora bella mostra di sé sulle auto dei coscritti. Ora, al di là del fatto che personalmente non comprendo come si possa provare enorme soddisfazione per un episodio del genere, comunicarlo urbi et orbi , però ognuno è libero di farlo, e mi rendo anche conto che a un anno circa dalle elezioni, tutti i mezzi per racimolare consenso possono anche essere ritenuti adeguati da qualcuno. È vero anche che la pagina Facebook è quella del collega, però, dal mio punto di vista, esiste anche una questione, un po' di codice di comportamento, che i rappresentanti delle Istituzioni dovrebbero avere e io non posso condividere questo sistema. Su questo - e non solo su questo - credo che sia notoria la distanza che c'è tra il mio modo di vedere e di essere e quello del collega, però - come dicevo - siamo entrambi dei pubblici ufficiali e questo ha una valenza. Nei giorni successivi a questi episodi, io ho letto delle note di alcune forze politiche e di alcune associazioni femminili regionali, fra cui quella delle Donne Democratiche, che hanno espresso sconcerto e preoccupazione per il ripetersi e l'aggravarsi di tali manifestazioni e hanno anche stigmatizzato l'appoggio dato dal collega. Il 3 settembre la Consigliera di parità ha scritto al Presidente del Consiglio e ai Capigruppo sollecitando una precisa linea di comportamento riguardo ai linguaggi, immagini e riferimenti che, in qualche modo, siano svalutativi della dignità delle donne; una lettera di cui non è stata mai data alcuna comunicazione nei Consigli che ci sono stati dal 18 settembre a oggi, eppure era una lettera scritta al Presidente del Consiglio. Una richiesta, quella che era contenuta in tale lettera, che a noi pare opportuna, perché siamo convinte che l'uso di linguaggi sessisti e le espressioni di volgarità nei confronti delle donne siano da condannare in maniera molto decisa, in quanto crediamo che siano parte di un atteggiamento di discriminazione e di prevaricazione che è ancora troppo diffuso e che può potenzialmente portare a degli atteggiamenti pericolosi. Sappiamo tutti, o per lo meno spero che lo sappiamo quasi tutti, che viviamo immersi in una cultura che è improntata a uno scarso rispetto delle donne e io sono convinta che occorra contrastare e cercare di cambiare questo sistema con il contributo di tutti, anche - e magari anche soprattutto - di chi ha dei ruoli pubblici, dei ruoli istituzionali. A questo proposito, sarà anche interessante capire quali ulteriori passi che erano stati annunciati a ottobre del 2023 dall'assessore Marzi si siano fatti in quest'ultimo anno con il CELVA e con il mondo della scuola, per fare in modo - cito le esatte parole che erano state pronunciate allora - credo di poterlo fare, che ""i messaggi e quanto posto in essere possa avere ancora maggiore efficacia sul territorio"", perché io immagino, e confido, nel fatto che non si sia trattato soltanto di un'enunciazione fatta in quel momento e in maniera estemporanea, ma che si sia operato concretamente in tal senso, sia come Assessorato alle politiche sociali, sia come Assessorato all'istruzione. Ho visto che la mozione, nell'ordine del giorno di oggi, è stata assegnata questa volta all'assessore Guichardaz, quindi immagino che sentiremo da lui che cosa si è fatto nel corso di quest'anno. Come avevo già evidenziato un anno fa, e come tutti sappiamo, è prassi che nella nostra regione le Amministrazioni comunali organizzino delle manifestazioni solenni per consegnare ai neo diciottenni gli attestati di maturità civica; sono degli eventi, a mio avviso, importanti e significativi, a cui partecipano i Sindaci, gli amministratori, i rappresentanti delle Forze dell'ordine, in tanti casi la cittadinanza tutta; io ho partecipato più volte a queste manifestazioni perché mi sembrano un segno positivo da parte della comunità che accompagna i suoi giovani in quella che poi è la vita adulta e, a nostro avviso, in queste occasioni sarebbe opportuno invitare i giovani a degli atteggiamenti più corretti e al rispetto delle donne. È chiaro che questa è soltanto una delle possibilità che si possono utilizzare e sfruttare, a fronte del fatto che siamo assolutamente convinte che sia necessario un impegno assai più articolato, compiuto, per far sì che si possa operare un vero cambiamento culturale che veda un maggior grado di rispetto, ma si tratta appunto di occasioni che possono essere utilizzate anche in questo senso. Alla luce quindi di quello che ho esposto, e tenuto conto anche delle numerose prese di posizione e delle sollecitazioni che si sono verificate nei giorni successivi ai fatti che ho citato, e che mi permetto di dirlo, vengono da persone che sono anche molto lontane da quella che può essere la nostra posizione politica, parlo di cittadini che hanno assistito a questa cosa e ne sono rimasti abbastanza sconcertati. Alla luce quindi di tutto ciò, quello che proponiamo è che il Consiglio regionale stigmatizzi gli episodi e i comportamenti che sono stati descritti, impegni il Governo a valutare, in collaborazione con l'Assemblea degli Enti locali, la predisposizione di una specifica azione di sensibilizzazione rivolta ai neo maggiorenni per promuovere una cultura del rispetto delle donne e per prevenire ogni forma di molestia, di uso di linguaggi volgari, aggressivi e di violenza; inoltre chiediamo che il Consiglio impegni il Presidente del Consiglio a definire una linea a cui gli eletti si attengano, una linea di non tolleranza, di linguaggio, immagini e contenuti di qualunque natura attinenti al sessismo e a riferimenti svalutativi del corpo delle donne e della loro immagine o del loro ruolo sociale."
47897,XVI,05/11/2024,(Nessuna classificazione presente),17,it,110.0,1962.0,M,PA,4,6628,"In ogni società che voglia definirsi civile, uno dei beni più preziosi è il rispetto che un essere umano deve avere per un altro essere umano, principio assoluto che è alla base di ogni forma di convivenza tra persone a cui va riconosciuta la medesima dignità. Il sessismo, in tutte le sue forme, offende questo principio assoluto, lo mortifica e lo umilia, riaffermando una distinzione tra generi che certamente non esiste e non sussiste, se non nella mente di chi interpreta la libertà di pensiero e azione come un'arma contundente da brandire contro un altro diverso da lui; nel caso specifico, contro un'altra diversa da lui. Ringrazio quindi le colleghe che hanno nuovamente portato in Aula questo tema. In un mondo perfetto non vi sarebbe ragione di riaffrontarlo, con buona pace di tutti coloro che la volta precedente l'hanno ritenuta un'inutile perdita di tempo, a fronte dei più gravi e annosi problemi della nostra Regione; ma questo non è un mondo perfetto, è un mondo in cui ancora le donne sono fatte oggetto di molestie verbali, di scritte oscene, di discriminazioni nell'ambito sociale e lavorativo e di violenza brutale, in tutte le sue svariate forme, fino a giungere all'omicidio. Quindi, come Gruppo consiliare di Pour l'Autonomie, pensiamo che non solo questa sia la sede giusta per parlarne, ma anche che questa costituisca un'opportunità imperdibile per dare un segnale importante alla nostra comunità. La violenza di genere, in tutte le sue declinazioni e sfumature, è un fenomeno culturale profondamente radicato, fondato sulla persistenza di convincimenti e sul rinnovarsi di relazioni di potere che hanno radici antiche, per non dire antichissime. Non ci si stupisca quindi se ancora in una certa parte della nostra società si annidi tenacemente l'idea, del tutto erronea, che il corpo delle donne possa essere oggetto di prevaricazione verbale, per tacere di quella fisica, senza che questo costituisca un agito lesivo e comporti conseguenze sanzionatorie. Non ci si stupisca quindi se scelte quali quella di decorare auto con frasi a sfondo sessuale, evidentemente offensive per le donne, vengano salutate con soddisfazione e definite come una vittoria conseguita in barba alle femministe nostrane. A prescindere dal fatto che non bisogna considerarsi femminista per ravvisare in dette scritte volgari un chiaro insulto alle donne, quel che più mi fa specie è che il termine venga usato con chiaro intento dispregiativo, nonostante identifichi un portatore di ideali di uguaglianza di genere, che dovrebbero essere comuni non solo all'universo femminile, ma anche a quello maschile. La vicenda in oggetto non può essere minimizzata, come invece ho sentito fare da una certa parte politica, riconducendola nell'ambito di una festa con radici lontane e ormai consolidata nella nostra Regione e di una goliardia così cara ai giovani, non solo valdostani, perché essa costituisce una spia, un indicatore e una palese dimostrazione di come una certa visione distorta perduri e si autoalimenti, anche nelle più giovani generazioni, rinnovando quel circolo vizioso, mai interrotto, che ha come comune denominatore la svalutazione della dignità femminile. Come Gruppo consiliare di Pour l'Autonomie, interamente costituito da uomini, crediamo che sia giunto il momento di spazzare via atteggiamenti permissivi e giustificazioni inconsistenti che si rifanno a una storia e a dei valori in cui la società moderna non può più riconoscersi. Il primo modo per farlo è proprio quello di criticare apertamente e senza riserve tutti quei comportamenti sessisti che offendono le donne, ma anche tutti quegli uomini che credono nell'eguaglianza di genere. Se poi volete chiamarli femministi, è un problema vostro. Critica questa che reputiamo vada estesa a tutti coloro che professano o difendono la cultura del patriarcato - ops, scusate, non volevo dirlo, ma mi è sfuggito -soprattutto se ricoprono un incarico istituzionale. La libertà di opinione è certamente uno dei diritti più importanti di ogni cittadino ma non può e non deve costituire una coperta sotto cui nascondere l'incapacità o la mancanza di volontà di contrastare un fenomeno culturale che purtroppo genera ancora troppe vittime tra le donne. I dati sono sotto gli occhi di tutti e alcuni purtroppo riguardano anche la nostra Regione, a dimostrazione di come questo fenomeno si sia insinuato e perduri anche in comunità forti e coese come la nostra. Venendo ora all'impegno richiesto da questa mozione, valutiamo che l'Assessorato regionale competente abbia da tempo avviato politiche e interventi mirati alla sensibilizzazione degli studenti di ogni ordine e grado circa i temi del rispetto e del rifiuto di ogni forma di violenza rivolta verso le donne. Se ad oggi i risultati non sono interamente confortanti, è perché si tratta di un fenomeno che, per essere estirpato, richiede non solo l'impegno della nostra scuola, ma anche delle famiglie e della società civile. Come spesso accade, soprattutto tra i giovani, il cambiamento non passa attraverso l'imposizione, bensì attraverso l'esempio. Il mondo degli adulti ha un ruolo fondamentale nell'educazione affettiva dei giovani, sia quella compiuta direttamente, qualora si sia genitori, che quella compiuta indirettamente, attraverso la costruzione di una società fondata sul rispetto. Per quanto apparentemente distratti, i giovani ci guardano e da noi traggono modelli di comportamento, e spetta a noi il compito, certamente arduo ma cruciale, di rappresentare un esempio che sia positivo, propositivo e di tolleranza zero verso tutte le forme di violenza contro le donne, a qualsiasi livello d'intensità esse siano esercitate, a maggior ragione, e voglio sottolinearlo con forza, se ricopriamo delle cariche istituzionali. Concludendo e anticipando la dichiarazione di voto di Pour l'Autonomie, il nostro Gruppo consiliare ritiene che l'impegno richiesto da questa mozione sia stato nella pratica quotidiana già assunto dall'Assessorato competente, che sta mettendo in campo tutte le attività di sensibilizzazione sul tema di sua pertinenza. Il fatto che risultino ancora insufficienti temiamo sia da imputare soprattutto a un contesto che ci vede tutti, ma in effetti non proprio tutti, corresponsabili e pertanto il nostro voto sarà di astensione. Un'astensione che però porta in sé la ferma convinzione, più volte ribadita in questo intervento, che tutti i presenti in quest'Aula debbano farsi portatori e interpreti di principi di rispetto verso le donne, quando si tratta di prendere una posizione sui comportamenti che ne ledono la dignità e ne svalutano l'immagine e il ruolo sociale."
47897,XVI,05/11/2024,(Nessuna classificazione presente),17,it,185.0,1983.0,M,LEGA VDA,6,11997,"Ritengo, a buon titolo, di essere stato evocato, non da lei, dalle colleghe che mi hanno ampiamente riportato nel testo dell'iniziativa, quindi ritengo opportuno un passaggio. Alcune valutazioni, ma prima un po' nel merito rispetto a quello che è stato scritto, perché se noi prendiamo il testo della mozione e prendiamo il post che è lì e nessuno ha toccato, possiamo evidenziare come e quanto riportato, purtroppo come spesso succede, non corrisponda alla realtà. Infatti, a questo proposito, invito tutti a rileggere molto bene quello che ho scritto sui social , dove non riporto alcuna frase né condivisione rispetto a quanto campeggia sulle auto dei coscritti, bensì, lo vedrete come precisato, una piccola grande soddisfazione e una grande vittoria contro l'ideologia woke , che è cosa ben diversa, che è riferita alla velleità censoria che le colleghe, anche con questa mozione, vogliono evidentemente introdurre. Prendo a prestito - so che non si arrabbierà, ma rileggendo quello che è stato un po' il dibattito dello scorso Consiglio - le parole di un collega che mi sono parse assolutamente centrate: ""Forse pecco di imprudenza, ma per me le frasi gradasse, scritte con il nastro isolante sull'auto presa a prestito dai genitori, non sono un indicatore di volontà maligna, non mi preoccupano, rimangono quello che sono: frasi gradasse. Rimane vero il detto can che abbaia non morde. Mi preoccupa invece molto di più il lento e costante lavorio di persuasione praticato da alcune lobbies di pensatori di regime, veri e propri bombardamenti di pensiero, attraverso canali subdoli e intangibili, come alcune Pay Tv, che mandano soltanto alcuni messaggi che rifiutano e censurano certe attività e certi prodotti cinematografici, in nome invece di altri che rappresentano un pensiero comune, condiviso, unico, alcune pubblicità, alcuni organi di informazione e tanti portali social, quelli sì mi preoccupano. Come gruppo Lega, la nostra visione sulla festa dei coscritti e sul loro entusiasmo, sia pure feticista e pulsionale, rimane un codice che appartiene alla gioventù e ha un preciso momento della loro vita"". Grazie, collega Distort, non avrei potuto utilizzare parole migliori. I comunicati stampa invece, che sono stati citati e che arrivano da una parte politica ben precisa, non mi preoccupano perché sono esattamente quanto descritto dal collega Distort, ovvero esplicitano una volontà censoria di forze politiche ben precise, sono tesi a manganellare chi la pensa diversamente e che la penso diversamente da loro e che non mi piegherò mai al politicamente corretto, lo ribadisco e lo rivendico. Peraltro, come tenere in considerazione forze politiche o associazioni fintamente apolitiche che si scagliano sui coscritti che da sempre sono presenti nella nostra regione per una scritta che reputano sessista e che però non trovano nulla di male nel commentare, come ha fatto ad esempio un esponente proprio di quelle associazioni fintamente apolitiche, sotto l'articolo che annuncia l'arrivo del Gay Pride ad Aosta con lo slogan ""Lotta anale contro il capitale"". Come possiamo evidentemente mettere a paragone le due cose? Veniamo poi alla divertente nota del Consigliere di parità: prendo atto innanzitutto quello che abbiamo già ribadito (vi ricorderete l'interpellanza di qualche tempo fa) ovvero l'inquadramento normativo del soggetto in questione. Considerato che questa ricerca normativa nel merito della figura ci ha permesso di evidenziare come il Consigliere di parità, come specificato all'articolo 14 della legge regionale 53/2009, ha solo due funzioni, la prima è la promozione e controllo dell'attuazione dei principi di uguaglianza e opportunità e di non discriminazione tra donne e uomini nel lavoro (perché ci si dimentica sempre questo pezzo, tutto quello che detto prima nel lavoro) e in particolare tutte quelle attribuitegli ai sensi del decreto legislativo 198/2006 e dalla presente legge, ovvero interventi in materia lavorativa. Non c'è quindi lo scibile umano, l'universo mondo, la possibilità di esprimere idee su tutto quello che accade, dalla riproduzione delle formiche al lancio dei satelliti sull'universo, ma c'è la materia lavorativa e c'è anche: referente dei comitati per le pari opportunità di cui all'articolo 4. Non si capisce quindi a quale titolo il soggetto in questione lanci moniti o faccia valutazioni personali, addirittura trasmettendole al Consiglio circa la comunicazione social di esponenti istituzionali, arrivando addirittura - lo dico perché il Consiglio ne sia edotto, perché magari qualcuno si è perso qualche post - a chiedere le dimissioni del sottoscritto sui social. Una figura istituzionale che si occupa di lavoro che chiede le mie dimissioni sui social. Ancora, se il Consigliere di parità in questione che, come precisa la 53/2009, nell'esercizio delle sue funzioni è un pubblico ufficiale, perché non denuncia il tutto, se ritiene di aver ravvisato un'istigazione a delinquere? Perché, come sempre, ci si limita a fumose e vuote parole sui social o su letterine inconcludenti e invece non si fanno i passi necessari per assicurare il colpevole e la giustizia, se ne è certa? Sono quelle azioni che ha appena descritto il collega Di Marco, azioni concrete, non i ""proclama"" sui social o con le letterine a Babbo Natale. Mi verrebbe da dire che se il gentile Consigliere di parità desidera fare politica, come sta già facendo in maniera evidente, dovrebbe togliersi il cappello dell'incarico che gli è stato generosamente assegnato e lo potrebbe fare da semplice cittadina, non sfruttando il suo ruolo, peraltro pagato. Su quello che poi ha scritto, ci sarebbe da fare un tema, ma mi soffermo su una sola affermazione, che da sola descrive la fallacia di certe argomentazioni. Dice il Consigliere, nella sua lettera che ci ha trasmesso, che nelle ultime settimane sono stati denunciati ben due casi di tentata violenza e di violenza sessuale. Aspirerebbe il Consigliere, leggendo quanto riportato, ad addurre le responsabilità di questi tentati stupri proprio a questa cultura patriarcale generata dalle scritte sulle portiere o magari nei post social del sottoscritto. La foga di scrivere qualcosa di sinistra, come direbbe Nanni Moretti, però, le ha giocato un brutto scherzo e, leggendo la cronaca, possiamo comprendere che mai bersaglio fu più mancato, infatti nella lettera si precisa che i casi di specie sono avvenuti su donne valdostane, di cui una giovane durante una festa patronale. Nulla però si dice di chi ha materialmente eseguito o potenzialmente ha accusato di aver eseguito queste violenze o tentate violenze sessuali. Nello specifico, infatti, i due casi riferiti, resi noti dalle cronache, sono riferibili in un caso a un operaio straniero, temporaneamente in Valle, perché impiegato da un'impresa piemontese per delle opere in Valle d'Aosta, nell'altro a un cittadino extracomunitario che in alta Valle, addirittura, ha attirato una minorenne nella sua abitazione per provare ad abusare di lei. In entrambi i casi, però, una cosa è certa: difficilmente i due hanno partecipato ai coscritti e difficilmente questo, come si è tentato di fare, può essere utilizzato come una prova a favore. Anzi, per chi, come il Consigliere di parità in questione, si è occupato delle strutture di comparto nazionali dedicate alle politiche di genere, giovanili e migratorie, forse occasioni di profonda riflessione. Venendo invece alle impegnative, rileviamo esattamente, come il collega Di Marco, ma in maniera un pochino più estesa, qualche lievissima imprecisione che mi accingo a sottolineare, a cominciare dagli episodi e dai comportamenti che si vorrebbero stigmatizzare. Se l'intento - visto che non è ben chiaro contro che cosa ci si scagli - è stigmatizzare l'utilizzo politico da parte del Consigliere di parità, del suo ruolo e della sua carica, non possiamo che concordare e, anzi, sarei disponibilissimo a votare a favore. Se invece l'idea, visto che non c'è alcun riferimento concreto in questa impegnativa, soprattutto, collega, lei ci esorta sempre a scrivere in maniera chiara, comprensibile, ci fa delle correzioni, ci sottolinea con la penna rossa e blu, in questo caso l'impegnativa ha dei problemini, e visto che non c'è alcun riferimento concreto a quali siano gli episodi da stigmatizzare, vuole contrastare le manifestazioni solenni organizzate dalle Amministrazioni comunali per la consegna della maturità civica oppure, ancora peggio, intende avallare alcune opinioni assolutamente personali e parziali, che non rispecchiano quanto espresso, così come esplicitato, allora è evidente che non possiamo essere assolutamente d'accordo. A seguire, la seconda impegnativa ricalca pari pari quella già oggetto di reiezione da parte del Consiglio un anno fa, e questo è già stato ricordato da parte del collega Di Marco. L'assessore Marzi in quell'occasione motivò proprio il voto di astensione della maggioranza, dichiarando in Aula che si stavano già effettuando numerose azioni di sensibilizzazione, alcune anche decisamente poco centrate, ma di questo avremo modo di parlarne spero in questa seduta di Consiglio, e non essendo mutato nulla, direi che non se ne ravvisa assolutamente la necessità. Infine, la più importante, e qui io mi rivolgo a lei, Presidente, spero che prenda buona nota di quello che vado a dire: si vorrebbe trasformare il Presidente del Consiglio in una sorta di censore, che ci dica cosa si può pubblicare e cosa no, che tipo di linguaggio si può utilizzare, quale si deve bandire e il tutto sui propri social personali. Ebbene, ho già avuto modo di ribadirlo, io sono un attento cultore dell'articolo 21 della nostra Costituzione, che consente a ognuno, sia esso Consigliere o meno, la libertà di esprimere il proprio pensiero e che in questo modo e che questa linea che le collega vorrebbero stabilire così labile, così politica, così suscettibile delle sensibilità personali potrebbe garantire la libertà di espressione. Ad esempio, un commento come quello presente in molti dei cartelli presenti, mi spiace rifare questo esempio, al Gay Pride, rispetterebbero questo limite? Per esempio ci ricordiamo il riferimento ai bambini trans che ci sono stati all'ultima volta, quello rispetta o non rispetta i canoni dei commenti secondo il suo giudizio? E chi decide la linea che verrà applicata con più o meno discrezionalità? Sono a conoscenza le gentili presentatrici di quest'iniziativa che, per esempio, i social hanno già severissime policy da rispettare, che vanno anche al di là delle norme del nostro Paese? Al di là delle norme che regolano ovviamente la comunicazione e l'informazione, pena il ban , per esempio, e che il famoso post incriminato, collega, lo dico direttamente a lei, nonostante le plurime segnalazioni che sono giunte, è ancora lì, perché rispetta gli assurdi limiti che il mitico Zuckerberg stesso ha imposto. E soprattutto, care colleghe, perché, di grazia, gli eletti dovrebbero limitarsi a non tollerare qualsivoglia tipo di messaggio negativo nei confronti delle sole donne e non considerare uomini, bambini, persone con disabilità, persone con idee politiche diverse da quelle progressiste? Il tanto caro articolo 3 della Costituzione ci ricorda che tutti hanno pari dignità, quindi perché parlare di una sola parte della nostra società e non di tutte? La recente aggressione avvenuta ai danni di persone che non sono di sinistra presso la Cittadella dei giovani ci ricorda che l'odio, quello politico, proviene da una parte ben precisa, ha nomi e cognomi, eppure stranamente nessuno chiede leggi speciali o azioni particolari in questo caso, forse perché qualcuno è più uguale degli altri. A fronte di tutto questo, quindi, il gruppo Lega voterà convintamente contro questa mozione e contro qualsivoglia censura si voglia portare a chi esprime opinioni e soprattutto a chi difende feste con radici, che affondano nella storia della Valle d'Aosta. E, nonostante i vostri auspici, è d'obbligo ricordarvi che le radici profonde non gelano mai."
47897,XVI,05/11/2024,(Nessuna classificazione presente),17,it,160.0,1973.0,M,UV,8,2789,"A integrazione di quanto è stato detto e per portare anche da parte nostra un contributo alla discussione, credo- e questa è l'occasione per confrontarsi - che sia utile disincentivare i giovani dall'utilizzo di un linguaggio volgare rispetto alla sessualità e alle donne. Però questo richiede un approccio educativo e di sensibilizzazione e lo dobbiamo fare, lo possiamo fare con diverse azioni, a partire dall'educazione sui valori. É necessario insegnare ai giovani il valore del rispetto reciproco, aiutarli a comprendere che le parole che usiamo influenzano non solo gli altri, ma anche la nostra percezione di ciò che è giusto e ciò che è sbagliato; quindi, promuovere l'empatia, il rispetto, può incoraggiarli ad utilizzare un linguaggio più appropriato, con la consapevolezza delle conseguenze. Occorre spiegare ai giovani le conseguenze sociali e personali di un linguaggio offensivo, soprattutto nei confronti delle donne, discutere come il linguaggio volgare può contribuire a perpetuare degli stereotipi, violenza di genere, discriminazione, sia nella società che nelle relazioni interpersonali. Importante anche il ruolo di modelli positivi, l'esempio è uno strumento potente, educativo: genitori, insegnanti, altri adulti dovrebbero fare attenzione al proprio linguaggio e a quando è possibile usare i termini rispettosi e appropriati. Anche scegliere con attenzione i contenuti mediatici a cui i giovani sono esposti può fare la differenza. Importante è anche promuovere l'autostima e la fiducia in sé: molti giovani usano un linguaggio volgare per sentirsi accettati e rispettati dagli altri. Lavorare quindi sull'autostima e sull'identità personale, aiutandoli a capire che non devono usare certi termini per essere apprezzati, può aiutarli a fare delle scelte migliori nel modo di esprimere. Ma ancora nei social e nei contesti digitali, sono tanti i giovani - e purtroppo non solo i giovani - che utilizzano espressioni volgari online : insegnare le buone pratiche del comportamento digitale, facendoli riflettere sull'impatto delle loro parole, anche nel mondo virtuale, li può aiutare a costruire una comunicazione più rispettosa. Infine, e concludo, è importante ricordare che cambiare atteggiamenti e modi di esprimersi è un processo: genitori, educatori e società in generale devono continuare a sostenere i giovani in questa direzione, senza giudicarli, ma piuttosto aiutandoli a comprendere perché un linguaggio rispettoso è essenziale. Con un impegno congiunto, con un impegno di tutti, è possibile creare un ambiente in cui i giovani siano motivati a usare un linguaggio rispettoso, che valorizzi sia loro stessi che gli altri. Ed è questo che vogliamo fare, ed è questo che le Istituzioni stanno già facendo. Ed è per questo che ci asterremo su questa mozione."
47897,XVI,05/11/2024,(Nessuna classificazione presente),17,it,246.0,1979.0,M,LEGA VDA,10,3894,"Io penso che l'ottica con cui la nostra parte guarda sempre queste iniziative sia quella della libertà di espressione. Il collega Manfrin ha espresso un parere personale sul suo social e appunto, perché noi valorizziamo la libertà di espressione, pensiamo che sia fondamentale, ha potuto farlo e l'ha fatto, come chiunque di noi può farlo, sulle proprie pagine o in altri contesti. Se devo dire il mio parere personale, personalmente a me quel tipo di goliardia non piace, ad esempio, la ritengo di basso livello, di cattivo gusto, questo è un parere personale. Quando ho avuto ruoli in cui ho avuto a che fare con i ragazzi, non ho mai incentivato quel tipo di goliardia, perché è stupida, semplicemente, di basso livello. Però la libertà di espressione fa sì che nel mondo ci siano anche cose che sono stupide, sono di basso livello, non sono belle, sono magari moralmente discutibili, ma possono essere espresse, scritte su una macchina, scritte su un social, scritte in un libro, messe in un film, messe in una canzone, eccetera. Noi quindi dalla nostra parte abbiamo questa visione e dall'altra parte, mi dico, ad esempio, collega Minelli, quando abbiamo parlato dei Fridays for future, la manifestazione che è stata fatta qua in Valle, dove era presente un cartello (tra l'altro l'ho visto sulla pagina social di un ex Assessore)... quando c'è un cartello, in una manifestazione, con scritto ""bruciate i fascisti, non le foreste"", quella è libertà di espressione, noi l'abbiamo stigmatizzato, ma non abbiamo detto che devono togliere il cartello. Lo tengono, la ragazzina che l'ha messo su purtroppo è una ragazzina a cui è stato fatto il lavaggio del cervello, però ci sta, l'ha messo. Quello è un cartello che incita la violenza, posto che quella ragazzina probabilmente non riesce ad accendere neanche la stufa della nonna (non la famosa nonna dei detti di Cretier, magari anche quella), quindi rientra in una forma di libertà di espressione, che va tutelata non solo quando la libertà di espressione dice cose che piacciono a noi, ma soprattutto quando dice cose che non ci piacciono, perché sennò così è troppo facile. Lì quindi com'è possibile, collega Minelli, che su quello non facciate una piega, al di là dei manifesti del Gay Pride, anche ""sesso anale contro il capitale"". È brutto, semplicemente, è esteticamente brutto, poi però ci sta anche quello. C'è l'arte dissacrante, dipende dal contesto. Si faccia, è così. La libertà di espressione è questa cosa qua, e non ci può essere un ente censore, che sia il Presidente, che sia qualcuno di noi. Il limite poi è la legge che lo applica, quando si va oltre un certo limite; chiaramente il nostro ordinamento prevede interventi, quindi ci sono gli avvocati, ci sono i giudici eccetera. Ma in quel frangente, per cui la libertà di espressione può essere espressa, c'è ben poco da fare, perché chi è a quel punto che deve stabilire quali sono i confini? Chi è che deve stabilire in quali contesti? Cosa facciamo? Cominciamo a tagliare - ed è quello che succede da una parte politica, che non è la nostra - i film, cominciamo a modificarli? Cominciamo a dire che la Divina Commedia non possiamo più farla a scuola perché altrimenti qualcuno si offende? Ed è stato detto. Cominciamo a modificare le radici della nostra civiltà perché a qualcuno non piacciono e le ritiene offensive? Questo è il punto dal quale noi guardiamo queste questioni, quindi voteremo giustamente dalla nostra prospettiva contro, pur se ci sono delle cose che possono risultarci non piacevoli, non belle, ma perché sappiamo che sacrificare la libertà di espressione significa andare a creare dei gravissimi guai per tutta la nostra società. I limiti che ci sono, che attengono al mondo della giustizia, sono quelli che devono essere rispettati, per il resto, anche quando ci sono cose che non ci piacciono, ci dispiace tanto, ma questo deve essere accettato."
47897,XVI,05/11/2024,(Nessuna classificazione presente),17,it,156.0,1976.0,F,FP-PD,12,13464,"""Ti monto che ti smonto. Sete di squirt, putta!! Sputi o ingoi"". Ecco alcune frasi che i cari coscritti di cui discutiamo oggi hanno posizionato sull'auto che, per svariati giorni, immagino, li ha scarrozzati in giro per la Valle e forse anche fuori dai nostri confini. Io non ho mai avuto il piacere di partecipare alle feste dei coscritti, vivendo ad Aosta, qualche cena dei nati negli anni che finiscono con il 6, a volte anche piuttosto malinconiche, lo confesso, ma mai questa sorta di rito di passaggio che nei paesi della nostra regione ha una tradizione consolidata e che mio padre, ad esempio, ricorda ancora, a 70 anni di distanza con emozione, con un certo orgoglio, avendo portato il venerdì prima del carnevale da Epinel a Cogne il barò, il barilotto di circa 70 litri che i maschi diciottenni, pronti per la leva, usavano e usano tuttora, per contenere il vino che la tradizione vuole sia offerta agli abitanti di Cogne per partecipare collettivamente a questa sorta di rito di iniziazione all'età adulta. La festa dei coscritti, dicevo, è un modo per attestare un passaggio dall'età dell'incoscienza beata, che per definizione è quella dell'adolescenza e della prima giovinezza, a quella più razionale, posata e responsabile, l'età adulta, appunto. Oggi, come si può osservare, non dura solo più quattro giorni, ma a volte una settimana e anche di più, e coinvolge anche le ragazze, non solo più i diciottenni maschi pronti per il servizio militare. Ho fatto questa premessa perché non a tutti sono chiare, compresi alcuni coscritti, l'origine e la motivazione di questa festa, che in molte civiltà si esprime in modi diversi: alcuni emozionanti e simpatici, altri cruenti e a volte addirittura fatali. Ma torniamo al tema di cui alla mozione. Le frasi che ho evidenziato all'inizio del mio intervento, e che non ho letto certo con compiacimento, anzi, con una certa ripugnanza, per alcuni sono ""una sorta di vaccino contro l'ideologia woke , addirittura una piccola grande soddisfazione, una grande vittoria"". Ho citato alla lettera ciò che ha scritto il collega Manfrin in un suo post su facebook, con tanto di foto della vettura in questione. Al di là del mio pensiero su questo endorsement del collega Manfrin, che si conclude con un entusiastico ""Viva i coscritti"", che reputo comunque assolutamente fuori luogo, è un pessimo esempio per i nostri giovani e non solo, vorrei fare una rapida analisi di tipo letterale, così che si capisca meglio il mio pensiero e il mio disagio per quella che è stata da qualcuno, pochi per fortuna, definita una goliardata, addirittura un atto di libertà di pensiero e di espressione. Cominciamo dalla frase incriminata, che già l'anno scorso campeggiava sull'auto dei coscritti, non mi ricordo più di quale paese: ""Ti monto che ti smonto"". Partiamo dal significato del ""ti monto"": cos'è che si monta, colleghi? La panna, ad esempio, ma in questo caso il ""ti"" è indubitabilmente un pronome personale, di secondo grado singolare per essere precisi, e quindi il ""ti monto"", così come il ""ti smonto"" è rivolto a qualcuno o a una qualche categoria di esseri viventi. Visto l'entusiasmo manifestato del collega Manfrin per la frase incriminata, considerato il suo ormai proverbiale assillo per tutto ciò che richiama lo sviamento dalle normali traiettorie, è più facile che sia qualcuna invece che qualcuno. Ora, l'atto di montare richiama ai più la pratica riproduttiva dei bovini, dei suini e degli ovini. Avrete già sentito parlare di monta controllata, naturale, eccetera; una pratica che generalmente vede il maschio come parte attiva, diciamo così, e la femmina come soggetto che subisce la monta appunto, allo scopo di essere ingravidata per gli usi successivi, per la produzione dei vitellini, dei maialini, degli agnellini, eccetera. Veniamo al ""ti smonto"": cos'è che si smonta generalmente, colleghi? Potrebbe essere un turno di guardia o sempre la famosa panna, ma se associata al ""ti"", pronome personale, più ""monto"", è più probabile che la frase si riferisca a qualcuno, più facile a qualcuna, che per logica conseguenza è stata prima montata. Ma torniamo alla domanda: cos'è che si smonta, generalmente? Al netto del pronome personale che connota chiaramente l'azione come è rivolta a una persona, ciò che si smonta per antonomasia è un oggetto che si compone, poi si scompone, lo si riduce in pezzi, lo si smonta, appunto, magari per rimontarlo quando occorre riutilizzarlo per la funzione originaria. Ho usato questa tecnica retorica, forse un po' estrema, che non so se si può definir del paradosso, per far capire che parole buttate lì con l'idea di fare una goliardata innocua, rappresentano, magari involontariamente, per carità, un pensiero, un'ideologia, una cultura dominante, una cultura che non mi limiterei a definire semplificando sessista o maschilista, ma profondamente aggressiva e violenta. Lo ripeto: violenta, aggressiva e aggiungo giustificatoria, fatemi dire anche criminogena, poi spiegherò perché la ritengo tale. L'atto di montare e smontare una persona, molto probabilmente di sesso femminile, così come è veicolato in quell'auto rosa fucsia che avrà strombazzato per monti e per mari per giorni e giorni, è qualcosa che inorridisce, ancor più se minimizzata da qualche adulto (adulto nel suo significato letterale). Qualcuno potrà dire che faccio l'esegesi delle intenzioni, ""che ti monto, che ti smonto"" è un'innocua espressione da festa dei coscritti e che l'interpretazione che ho cercato di veicolare non ha alcun fondamento, anzi, è frutto di pregiudizi ideologici. Io penso invece che ragionare sul significato delle parole e sulle conseguenze che queste possono avere sulle persone, quelle che le veicolano e quelle che ne subiscono o ne subiranno gli effetti, non è una perdita di tempo; penso anche che le intenzioni di chi usa parole fuori luogo non sempre sono manifeste, neppure per chi le pronuncia, ma neppure possono essere derubricate a parole inconsapevoli. Naturalmente si potrebbe fare lo stesso lavoro di analisi per le altre parole scritte sulla famosa auto rosa, che tanto hanno citato il collega Manfrin e i suoi followers , ma mi limito a dire che ""sete di squirt, putta!! Sputa e ingoi"", oltre a far schifo in termini assoluti, oltre a essere espressione di una volgarità che niente ha di goliardico e di simpatico, e lo ripeto in quest'Aula con una certa reticenza, ma voglio che sia ben chiaro a tutti di cosa parliamo, sono a senso unico, ovvero sono rivolte a ragazze, donne, a persone di sesso femminile, non genericamente entità asessuate, diciamo così, non al genere umano indistinto nella sua molteplicità, ma proprio al genere femminile, colleghi, e lo sono con una tale violenza e disprezzo, che credo non ci si sognerebbe nemmeno di rivolgere alle specie animali di cui ho detto prima parlando della pratica della monta. L'uomo (chiamiamo così il coscritto in questione) in questo caso comunica a tutti coloro che incrociano l'auto incriminata un messaggio che, a mio modesto parere, non è goliardico, ma di intolleranza verso la donna. È un'idea di sudditanza totale della donna nei confronti del maschio che, di tutta evidenza, qua è il dominante assoluto, non uno dei partner paritario di un'ipotetica coppia di innamorati. Credo che sottovalutare questi comportamenti ostentatamente pubblici, addirittura applaudirli in nome di una supposta libertà di dire ""far ciò che si vuole"", sia un comportamento irresponsabile e, secondo me, anche pericoloso. Io sono profondamente convinto che esista un percorso quasi naturale, diciamo così, che potrebbe sfociare, infine - lo dico in ipotesi, non in termini assoluti, sia chiaro -, negli atti estremi di cui quotidianamente leggiamo gli esiti nelle pagine di cronaca nera. Un percorso che parte subdolamente dall'accettazione, o quantomeno dalla tolleranza e da una sorta di atteggiamento assolutorio di comportamenti come quelli di cui stiamo parlando, che addirittura si incoraggiano, come peraltro fa il collega Manfrin, a nome di un processo di sviluppo della personalità del giovane adulto o di una reazione a una supposta ideologia woke . Sul concetto di ideologia woke, mi si permetta solo una piccola digressione: penso che il collega abbia travisato il significato stesso e l'evoluzione o l'involuzione di tale concetto subìto negli anni. Vorrei solo far rilevare che qua non si tratta di cancellare una cultura, che è ciò che propugna l'involuzione del pensiero woke, ma di accettare, di incoraggiare una cultura basata su schemi che incitano al disprezzo dell'altro, anzi dell'altra, e che propugnano modelli a senso unico, come ho provato a spiegare. Un percorso che passa attraverso una fase di negazione delle elementari forme di rispetto verso l'altro, anzi, verso l'altra, rispetto che dovrebbe essere alla base di ogni forma di convivenza civile, specie tra persone adulte, quindi senzienti, e che potrebbe - e qui riprendo il concetto di criminogeno cui ho accennato - subire un' escalation che dall'insulto goliardico passa all'insulto per insultare, all'umiliazione psichica e infine fisica, fino agli atti estremi che ogni giorno ci vengono dettagliati dalle cronache. Al di là delle giuste e insindacabili considerazioni di chi in quest'Aula vede nelle ormai famigerate scritte una subcultura pericolosa e socialmente inaccettabile, permettetemi di condividere con voi alcune riflessioni da genitore. La prima richiede, come premessa, una domanda quasi banale: ma a chi sono intestate le auto che portano in giro le frasi incriminate? Posso ipotizzare, con quasi ragionevole certezza, non ai coscritti, visto che da pochissimo e fra pochissimo possono o potranno vantare la maggiore età. Da ciò scaturisce una seconda domanda: ma questa subcultura non è che in alcuni casi viene sdoganata e addirittura incoraggiata dai genitori? Io penso che se padre e madre accettano che una delle proprie auto sia riempita di frasi del tipo ""Ti monto che ti smonto"" eccetera e altre schifezze del genere, in fondo in fondo non sono poi così scandalizzati. Ovviamente non voglio entrare nel merito di talune dinamiche catalogabili nella tipologia ""conflitto intergenerazionale"", che alle volte si esprimono proprio attraverso una sfida aperta tra figli e genitori. In tal caso, siamo in un altro ambito che meriterebbe altre riflessioni, quindi mi limito alla prima ipotesi, cioè che i genitori sappiano che cosa fanno i loro figli; peraltro, i media hanno dato ampio risalto all'evento, quindi in tal caso credo che non sia ammessa ignoranza. Ho già detto ciò che penso sugli effetti che certe espressioni hanno sulla percezione dell'altro, e soprattutto dell'altra, sulla costruzione della personalità dei ragazzi e sui comportamenti che queste possono indurre in chi le utilizza, quindi evito di soffermarmici ulteriormente, ma poco si è detto, mi pare, sul fatto che i coscritti in questione e i loro genitori sono, a tutti gli effetti, persone con piena capacità di agire, oltre che elettori o prossimi tali, quindi cittadini pienamente abilitati a decidere della loro vita e delle loro scelte. I soggetti in questione sono oramai fuori dall'obbligo formativo, sono maggiorenni, o lo saranno a brevissimo, ma sui loro genitori non ci sono dubbi. Io credo che ci si possa prendere carico, come sistema scuola, compresa l'Università, di una riflessione su certi temi, naturalmente nel rispetto della sacrosanta autonomia che, occorre dirlo, viene invocata a corrente alternata da chi, a seconda degli argomenti, vorrebbe che la politica si infilasse o si sfilasse dalla scuola, ma se come società non ci interroghiamo sulla responsabilità dei singoli individui, sulla capacità della persona adulta di discernere tra ciò che è giusto e ciò che è sbagliato, non faremo mai un passo avanti e l'anno prossimo saremo di nuovo qua a dire che sono tutti responsabili, in primis la scuola, tranne i diretti interessati e le loro famiglie. La scuola si può aggiungere all'azione delle famiglie, degli attori del cosiddetto sistema educativo e la politica dovrebbe fare il suo, ma, senza una presa di coscienza collettiva dell'incapacità di alcuni adulti di gestirsi e di gestire le proprie pulsioni, la questione continuerà ad animare dibattiti inutili e stucchevoli che, diciamocelo, daranno solo visibilità a chi nel torbido ci vede benissimo. Concludo dicendo che non è l'Amministrazione regionale, attraverso le sue strutture o il sistema scolastico, che può prendersi carico, magari con atteggiamento paternalistico e con spirito rieducativo, del problema delle schifezze scritte sulle auto dei coscritti. Noi come tavolo Legalità e intergenerazionalità, come politiche giovanili, come sistema scuola facciamo una marea di azioni nella direzione di fornire elementi affinché tutti i cittadini, non solo i giovani neomaggiorenni, possano costruirsi una coscienza civica ma, lo ribadisco, non possiamo sostituirci alla società e neppure possiamo erogarci il diritto, o peggio il dovere, di educare o rieducare persone che, secondo me, non possono e non devono essere prese in carico dal sistema pubblico. Credo che occorra piuttosto una generale riflessione sul ruolo di tutti gli attori, chiamiamoli così, facenti parte della comunità valdostana: genitori, figli, politici, adulti. Per questo motivo ci asterremo, invitando ciascuno a fare il suo, a partire da qua dentro, affinché tutti, e ribadisco tutti, capiscano che dalla parola ai fatti il tratto è più breve di quel che si pensa."
47897,XVI,05/11/2024,(Nessuna classificazione presente),17,it,206.0,1966.0,F,PCP,14,7803,"Io ho ascoltato con interesse tutto quello che è stato detto e credo che questo dibattito che si è sviluppato sia anche un po' la prova che non sia questo che è stato presentato un argomento banale o che fa perdere tempo inutile e via di questo passo. Credo invece che sia stato importante riproporlo, riproporre questa mozione, a seguito dei fatti che si sono ripetuti. Devo dire che da parte dei colleghi della Lega, del collega Manfrin, non potevo aspettarmi parole diverse; era abbastanza prevedibile che si facesse ancora una volta una banalizzazione di quanto è accaduto, che si citassero nuovamente frasi ascoltate già lo scorso anno: si tratta di frasi gradasse, ""Il can che abbaia non morde"", ""ci vuole una certa comprensione"", ""i ragazzi vanno in qualche maniera compresi, ci sono radici profonde di questa festa nella nostra cultura""... Ma io non ho mai pensato che la festa dei coscritti non fosse qualche cosa di importante. Vivo in un paese, in una realtà che forse non è appunto quella della città, come diceva l'Assessore; so che le feste ci sono, sono importanti, sono un momento aggregativo, ma personalmente, nella mia realtà, cose di questo genere, per fortuna dico io, non si sono mai viste. Io immagino quindi che ci sia stato un peggioramento, mettiamolo così, di quella che può essere invece una forma di festa, di aggregazione, ma io la vedo davvero come una degenerazione questa, come un'assoluta degenerazione, e credo che richieda una reazione. Il collega Manfrin ha parlato di velleità censorie, ha fatto riferimento ai comunicati stampa di forze politiche e di associazioni che si professano apolitiche e ha citato una serie di cose. Ha sorvolato, diciamo così, sul fatto che i media , i giornali locali valdostani, alcuni più di altri, ma tutti in sostanza, hanno segnalato quest'episodio e si sono espressi in maniera direi molto netta e molto dura, e non credo che si possa pensare che certe testate siano in qualche modo vicine a quella che è la nostra posizione politica o a quella che è un'ideologia woke , come è stata definita. Io leggo da Valle d'Aosta Glocal del primo settembre: ""Vergogna istituzionale, sessismo dilagante offende le donne e la Valle d'Aosta, gli episodi hanno suscitato un'ondata di indignazione e di sconcerto"" e via di questo passo. In qualche modo io credo che questo secondo episodio, portato alla conoscenza un po' di tutti, abbia creato davvero una reazione diversa da quella che c'era stata l'anno scorso, che, peraltro, già aveva incontrato lo sfavore di buona parte dell'opinione pubblica. Ho ascoltato con sincero interesse il lungo discorso del collega Di Marco, il discorso del collega Jordan, la replica articolata dell'Assessore; noto - tra l'altro - che rispetto al dibattito dello scorso anno, in cui per la maggioranza aveva preso la parola soltanto ed esclusivamente l'assessore Marzi, qui abbiamo ascoltato delle opinioni, in gran parte condivisibili. Io ho apprezzato particolarmente alcuni passaggi dei vostri interventi. È stato detto, tra le altre cose, che è necessario un percorso educativo, bisogna spiegare che le parole hanno un peso, che i linguaggi volgari possono portare a delle situazioni di prevaricazione; è stato detto dal collega Di Marco in maniera molto decisa, direi, anche che c'è una condanna di quelle che sono le frasi che sono comparse sulle auto e non solo; mi sembra anche che ci sia stata in qualche modo un'espressione di negatività rispetto alle cose che ha detto anche il collega Manfrin. Poi l'assessore Guichardaz ha sdoganato quelle frasi pesanti che sono comparse sull'auto e ne ha fatto una sorta di esegesi, che ha un senso e che io condivido, però quello che poi resta a fronte di tutto questo, delle considerazioni che sono state fatte, è poi la decisione di voto, è come uno vota. Sono state dette tante parole, parole condivisibili, alcune più, alcune meno, ma che restano appunto parole, perché poi, alla resa dei conti, quello che resta di una mozione, che chiede un impegno preciso, è come si voterà. Questa mozione, come è successo lo scorso anno, immagino, prenderà due voti. Per noi non è una sconfitta, tutt'altro, significa, ancora una volta, che ci sono persone che poi dalle parole passano anche ai fatti. Mi si dirà: ""Eh, ma stiamo già facendo"", è stato detto, ""si fanno migliaia di iniziative, si fa di tutto e di più, siamo sulla strada giusta"" e ha anche detto l'assessore Guichardaz: ""Non può essere l'Amministrazione regionale che si fa carico di un problema che è molto più ampio e che coinvolge tanti più soggetti, le famiglie, la scuola, la società e tutto quello che vogliamo"". Vero, verissimo, ma da qualche parte concretamente bisogna partire e bisogna farlo con degli atti evidenti. Ora, siamo perfettamente coscienti, e saremmo delle sprovvedute, se pensassimo che un voto a una mozione cambia le cose. Io ho quasi 60 anni e so benissimo come vanno le cose, ma credo anche che un atto concreto da parte delle Istituzioni abbia un senso, perché poi che cosa succede? Quello che ha detto l'Assessore poco fa: fra un anno probabilmente saremo di nuovo qui a dirci le stesse identiche cose. Io credo che quella sì, sarebbe una sconfitta, perché invece è necessario che si facciano degli atti concreti. Ora, valutare un'azione di sensibilizzazione insieme al CELVA, che vada davvero anche a toccare in particolare quelle che sono le feste, la consegna degli attestati di maturità civica, che sono il momento in cui si decreta nelle comunità che questi ragazzi diventano maggiorenni, secondo noi ha un senso e non abbiamo nessun problema a ribadirlo, se sarà necessario a ripresentare ancora iniziative del genere. Io trovo che l'esito di quello che sarà questo voto, questa mozione, questo scorcio di giornata, è all'insegna dell'incoerenza, perché a poco serve fare un dibattito che dura un'oretta in Consiglio, se poi non c'è davvero una concretizzazione di queste parole, e non ci sarà, come non c'era stata lo scorso anno. Se non altro, magari, qualcuno che avrà avuto la pazienza a quest'ora di ascoltarci potrà fare qualche riflessione in più, perché degli stimoli ci sono stati. Io direi che rispetto allo scorso anno un piccolo passo avanti c'è stato, nel senso che almeno abbiamo sentito qualcuno esprimersi. Certo è che l'incoerenza diventa veramente eclatante nel momento in cui - immagino - i colleghi alla mia destra si asterranno, quando sono usciti tre comunicati, due del partito democratico (uno il primo settembre, uno il 4 settembre) e uno delle Donne Democratiche in cui sono state dette delle cose in maniera direi molto dura. ""Come Partito Democratico esprimiamo indignazione e sconcerto per le parole espresse dal Consigliere. Un rappresentante delle Istituzioni non può avallare un linguaggio sessista e violento. Non possiamo accettare le parole utilizzate dal Consigliere della Lega che ledono libertà e diritti di ogni donna. Le parole che compaiono sulle macchine di coloro che festeggiano i coscritti sono oscene e non degne di un paese civile. È passato un anno dall'ultima volta e purtroppo non è cambiato nulla"". Questo dimostra che serve più che mai un lavoro importante da fare con le nuove generazioni e con le loro famiglie, e immagino che si delegherà di nuovo alla scuola, a questo punto, perché si dice: ""L'educazione all'affettività nelle scuole può essere un punto di partenza"", ma si deve iniziare e si deve iniziare subito. Poi ce n'era un altro che risparmio e le Donne Democratiche che cosa hanno scritto? ""Non possiamo che essere indignate dalle parole espresse dal consigliere Manfrin sui social, auspichiamo che questi fatti non si replichino più, perché la dignità delle donne non può essere lesa in questo modo"". ""Non può essere lesa, c'è da fare un grande lavoro, tutti devono essere coinvolti""... e ci asteniamo!"
47897,XVI,05/11/2024,(Nessuna classificazione presente),17,it,246.0,1979.0,M,LEGA VDA,16,4569,"Guardi, Assessore, do la risposta più che altro a lei, la tirerò un po' in mezzo, questa volta. L'analisi logica delle scritte è stata veramente fuori luogo, se lo lasci dire. Penso che tutti qua dentro siamo adulti per... ( Interruzione fuori microfono)... logica, grammaticale, quello che sia, lei non si preoccupi, guardi, consigliere Padovani, non mi faccia... stia tranquillo, parli al microfono, qua c'è scritto ""microfono"", è un pulsante rosso come i comunisti, lo schiacci e così mi lasci in pace, non mi trascini su altre discussioni che ho un carattere fumante, purtroppo, e già devo contenermi. Grazie quindi, vada pure avanti con la sua chiacchierata. Assessore, l'ho visto anche particolarmente carico, sicuramente c'è stato qualche intervento esterno in questa sua lunga descrizione delle frasi. Stavo dicendo che non sfuggirà, visto che siamo tutti adulti, che il linguaggio sessuale è un po' diverso dall'essere applicato in maniera grammaticale, ha ragione la consigliera Minelli, quando è scritto da qualche parte, cioè quel ""ti monto che ti smonto"" non ha una terminologia violenta come è quando siamo in un'officina, cioè c'è un senso simbolico nel linguaggio sessuale, allusivo, che rientra nel mondo della sessualità. Che poi sia brutto, osceno, siamo d'accordo, io sono d'accordo con lei, ma non è un gesto di violenza di quel tipo, perché altrimenti alcune femministe vedono un rapporto sessuale come violento quando la donna subisce sempre. È sempre che subisce la donna, perché in qualche modo è l'uomo che penetra, non so, se vogliamo arrivare lì, siamo finiti, ma c'è qualcuno che ci arriva. Quindi quell'analisi nel dettaglio mi sembra un po' fuorviante però io le chiedo ad esempio, Assessore, quando in Cittadella si fa il film su un pensatore di cui poi io parlerò in separata sede, che è Mario Mieli, che abbiamo visto, un eroe del movimento LGBTQ, che parla espressamente... è stato fatto alla Cittadella, ha preso un sacco di soldi pubblici il film su di lui, che parla espressamente della liceità di ogni perversione, tra cui il sadismo, quindi la violenza consentita. L'avevamo portato noi in discussione qua e il collega Caveri si era smarcato un po' da questo: quando lo portammo prese una posizione, infatti fu attaccato dall'Arcigay su questo. Lì la libertà di espressione, la violenza nel mondo omosessuale, quella è accettata però dalla vostra parte. Cosa ne pensa di questo? Quel film lì, la libertà di espressione, per quanto riguarda il mondo LGBTQ, anche se c'è violenza, quella va bene però, quella è accettabile. Si vada a cercare un po' di robe su Mario Mieli, guardi, le do io qualche lettura da fare, quella è accettabile, l'abbiamo fatto qua, quindi cosa ne pensa? Cosa ne pensa, invece, lei dei cartelli - se torniamo alla violenza - dei Fridays for Future, ""bruciamo i fascisti"", cosa ne pensa? La libertà di espressione lì le va bene? Ci dica la sua su questo. O ancora, guardi, le do un aneddoto molto veloce: mi dicono dei colleghi che a scuola hanno su classi professionali con 15-20 ragazzi, ci sono 10-12 ragazzi che vengono dal Nord Africa, marocchini, e quando fanno le discussioni, questi dicono apertamente: ""Ma le donne qua devono mettere il velo, ma voi siete pazzi. Le donne devono mettere il velo"", poi qualcuno un po' più liberale c'è? Dico: ""Qualcuno un po' più liberale c'è?"", dice: ""No, se devono mettere il velo o no, è una decisione che spetta al marito"", questi sono quelli un po' più liberali, meno male che ce n'è qualcuno che per la libertà... invece questo spetta al marito. Ecco, assessore Guichardaz, un caso di questo di questo tipo cosa facciamo? Cosa dico ai miei colleghi? Di allertarla, di chiamarla? Dire: ""Guardi, fate intervenire qualcuno, la Polizia, perché questi sono contro la libertà della donna""? Li facciamo intervenire? Ecco, capisce che poi i temi si complicano parecchio, questo soltanto volevo aggiungere, si complicano parecchio quando c'è da fare i censori. Poi, ultimo punto, sull'educazione: se tutti questi interventi che fate nelle scuole portano ancora a casi di questo tipo, a me vien da dire: o non ne fate abbastanza e non li sapete fare, oppure non servono a niente, o forse sono anche controproducenti, perché certe cose vanno gestite dalle famiglie e oltre un certo limite l'ente pubblico non può andare, perché riguarda la libertà delle persone, quindi o tocca il mondo giudiziario (se lei pensa che quelle scritte tocchino il mondo giudiziario, avete le targhe, fate delle denunce), oppure purtroppo c'è un ambito in cui l'ente pubblico non può entrare."
47897,XVI,05/11/2024,(Nessuna classificazione presente),17,it,156.0,1976.0,F,FP-PD,18,2556,"Solo perché mi ha chiesto cortesemente il collega. Tra l'altro il dibattito è un dibattito che non mi sembra abbia preso una piega particolarmente ideologica, anche lei ha detto che non le piacciono certi linguaggi; a me non piacciono linguaggi che, in qualche modo, siano motivo di sopraffazione o motivo di insulto nei confronti di persone che sono sostanzialmente più fragili. Il fatto che lei abbia citato certe situazioni di cui abbiamo già abbondantemente discusso all'interno della Cittadella... come sa, io non mi sono mai entusiasmato per certi testi di canzoni o per certi comportamenti e l'ho detto, l'ho detto più di una volta, appoggiando anche il collega Caveri, mi sembra che su questo non mi si possa dare di quello che ideologicamente si schiera da una parte o che si schiera dall'altra. Io quello che ho detto è che - senza atteggiamento censorio, perché altrimenti dovremmo censurare probabilmente una società, perché in questo caso, come ho detto, non è solo un problema degli adulti o dei giovani adulti, ma è un problema di società intera - interrogarsi sulle parole non è male, nel senso che, secondo me, il sistema scuola, così come la società, si può interrogare su delle parole, su delle modalità che sono a senso unico. Quando io ho citato quelle parole apposta e ho calcato sulle parole perché non vengono dette per una questione di vergogna, probabilmente, ho messo in rilievo il fatto che si rivolgono a una parte precisa: cioè ""sputi e ingoi"" o altri termini che noi abbiamo letto lì, ""Putta!!"", non è che sono genericamente delle parole che ci si rivolge l'uno all'altra indifferentemente dal genere, sono probabilmente dei modelli culturali che, a mio modesto parere - io non ho mai frequentato le feste dei coscritti, neanche le mie figlie -, non credo facciano parte del sentire comune, e i colleghi lo hanno detto chiaramente. I colleghi, tanti, probabilmente hanno fatto le feste di coscritti senza bisogno di scrivere ""puttana"" sulla macchina o ""sete di squirt"" o robe del genere, perché quella roba lì è un tema che tocca probabilmente una precisa situazione. Dopodiché, se questa è libertà di opinione, può darsi che sia libertà di espressione e forse anche di opinione; dopodiché io mi interrogo e mi dico che se le mie figlie entrassero probabilmente all'interno di quell'auto, con dei ragazzi che sentono liberamente di poter scrivere sull'auto una serie di frasi goliardiche di quel genere lì, a me dispiacerebbe, francamente. Dopodiché, loro si scelgono i loro amici e non sono questi gli amici che si scelgono."
47897,XVI,05/11/2024,(Nessuna classificazione presente),17,it,184.0,1977.0,M,FP-PD,20,2129,"Chiedo scusa ai colleghi che volevano andare a casa. Come riporta la stessa iniziativa, sono state espresse parole di forte condanna nei confronti delle scritte sessiste e del comportamento del Consigliere regionale coinvolto da parte di diverse associazioni e forze politiche. Iniziativa da parte del Consigliere a cui siamo purtroppo abituati e dal quale sono già state prese le opportune distanze in occasione di un'altra sua iniziativa, che ha visto l'Ufficio di Presidenza censurarne il comportamento e la condotta deplorevole, con il richiamo a un atteggiamento più consono al ruolo e alla dignità dell'Aula, invitando altresì i Consiglieri coinvolti a formalizzare una dichiarazione scritta di scuse. Purtroppo abbiamo visto che queste iniziative si replicano. È capitato in questo Consiglio, così come in altre occasioni, che a inizio seduta venga ricordato come questa assise sia la massima espressione di chi, negli anni, è stato un esempio positivo, di chi si è impegnato per la propria comunità e di chi ha contribuito a migliorarla. Io credo, purtroppo, che le discussioni a cui spesso assistiamo servano soltanto ad aizzare le varie tifoserie, con l'unico obiettivo di una strumentale propaganda che spesso però porta ad un esito opposto a quello desiderato. Purtroppo anche quest'anno abbiamo assistito alla replica delle stesse identiche scritte: una pura provocazione, che ha visto lo stesso mezzo completamente ridipinto di rosa e con un upgrade ancora più indecente nei termini utilizzati, termini che, a differenza del nostro Assessore, io non avrei ripetuto. Confermo dunque la condanna forte dei fatti citati e del tentativo di minimizzare quanto accaduto, parlando di una ragazzata per cui, anche se non voteremo alla vostra iniziativa, confermiamo la condanna. Mi sfugge però l'obiettivo di quest'iniziativa, la ferma condanna contro le scritte sessiste e la censura del comportamento era arrivata da parte di tutti, senza possibilità di replica. Si è voluto invece dare la possibilità di replicare, di dar sfogo alle solite scontate manfrine di qualche collega che hanno, purtroppo, svilito il dibattito."
47897,XVI,05/11/2024,(Nessuna classificazione presente),17,it,206.0,1966.0,F,PCP,22,843,"Per dichiarazione di voto che, ovviamente, visto che non ritiriamo la mozione, sarà un voto favorevole, convintamente favorevole. Se ho capito bene, ci sarà un voto di astensione da parte di molti colleghi e ci sarà un voto contrario da parte dei colleghi della Lega. Volevo anche fare un chiarimento: ho ascoltato l'ultimo intervento del collega Malacrinò, a cui sfugge il senso di quest'iniziativa. Non mi stupisco che gli sfugga il senso dell'iniziativa, considerato quello che ho ascoltato, ma va bene così, significa che forse le iniziative, oltre a essere lette con attenzione e commentate con parole anche di sdegno, poi in qualche maniera devono essere prese per quello che sono, cioè la manifestazione di una volontà precisa, che si esprime con un voto che sarà, se ho capito bene, di astensione. Allora a poco servono tanti discorsi."
47897,XVI,05/11/2024,(Nessuna classificazione presente),17,it,185.0,1983.0,M,LEGA VDA,24,901,"Intervengo, in realtà, per fatto personale, quindi vorrei invitarla a non tener conto di quest'intervento e le motivo il fatto personale. Testé un collega ha detto, dichiarato in quest'Aula, che c'è stata una riunione dell'Ufficio di Presidenza che sostanzialmente ha censurato le dichiarazioni di chi non lo so, perché ha detto ""di un Consigliere"", e mi sono confrontato con il collega che fa parte dell'Ufficio di Presidenza per chiedere se i verbali siano secretati. Ora, siccome è stata citata questa questione e siccome non mi pare, ma nessun collega mi ha riferito di aver avuto mozioni di censura, le vorrei chiedere, Presidente, di esplicitare se sono state mandate mozioni di censura a qualche Consigliere o se i verbali sono stati fatti leggere a qualcuno per conoscerne il contenuto, a meno che non siano, appunto, membri dell'Ufficio di Presidenza. Le chiederei solo di esplicitare questo."
47027,XVI,06/03/2024,"AMBIENTE, ENERGIA",7,it,198.0,1964.0,M,FI,2,10999,"Si discute oggi il piano energetico ambientale regionale 2030, un importante documento di pianificazione in materia di energia che sostanzialmente ha la finalità di indirizzare tutti i settori che generano dei flussi energetici nel territorio valdostano. È un piano, come è stato già definito, molto articolato e complesso che si esprime sotto un profilo quantitativo e anche qualitativo; è fondato sostanzialmente sui bilanci energetici regionali e quindi è un documento molto corposo dove si trovano molti dati che rappresentano tutti gli indicatori e i settori che vengono toccati. A livello di macroaree si parla di edilizia residenziale, di terziario, di settore industriale, di settore dei trasporti e ci sono delle interessanti produzioni dei dati sui consumi finali netti per ogni settore, tutti disaggregati anche in termini di combustibili che vengono utilizzati di natura fossile o di natura rinnovabile. Credo che si possano fare alcune considerazioni, perlomeno su due macro settori: quello dei trasporti e quello dell'edilizia residenziale. Per ciò che concerne i trasporti, gli obiettivi che vengono fissati sono il -20% dei consumi finali netti rispetto al 2019 al 2030 come scenario di piano e il -24% di emissioni climalteranti. Sono dei risultati che dipenderanno dall'attuazione delle varie politiche che qui sono state individuate a livello di indirizzo generale e che dovranno essere sicuramente accompagnate da delle azioni più puntuali rispetto a quelle che sono elencate qui a livello d'indirizzo, perché ci sono, a nostro avviso, delle situazioni che dovranno essere implementate con attenzione: ad esempio, se guardo a questo settore, si dice che molto si punta alla riduzione dei mezzi privati per ridurre la mobilità sul territorio e anche attraverso il potenziamento delle attività di smart working con un contestuale aumento di ottimizzazione del trasporto pubblico locale. Su questo settore credo che ci siano delle oggettive difficoltà sul territorio valdostano a rendere questi indirizzi poi attuati in termini pratici, anche al fine di garantire i risultati che sono prefissati. Diventerebbe più facile raggiungere questi obiettivi qualora ci fosse la conversione verso mezzi a bassa emissione, ma qui dipendiamo molto dai ritrovati tecnologici, la diffusione dei veicoli elettrici, che sono la vera incognita in questo momento per ridurre effettivamente le emissioni e anche l'utilizzo dei combustibili fossili, quindi ci sono tutta una serie di situazioni che dovranno essere monitorate con attenzione affinché si possano verificare gli obiettivi che ci si è prefissati. Parlando invece di edilizia residenziale, c'è una previsione di calo dei consumi netti finali dell'11% da qui al 2030, ovvero nel prossimo settennio; all'interno di questa riduzione dei consumi c'è una previsione dell'aumento dei consumi elettrici che dovrebbero arrivare a una quota del 28% e una contemporanea riduzione dei consumi finali termici del 16%. Anche qui sicuramente sono delle indicazioni che possono essere ragionevoli in termini di raggiungimento di obiettivi, però è difficile che si possano perseguire e raggiungere attraverso uno scenario poco più che libero, ci vogliono delle incentivazioni per indirizzare i cittadini ad andare in determinate direzioni, perché diversamente poi sappiamo tutti cosa succede, il cittadino investe in funzione della competitività di un combustibile in funzione anche di valutazioni prettamente di natura economica. Non è sicuramente un processo semplice ma va accompagnato con grande attenzione. A nostro avviso, si potrebbe puntare in modo molto più significativo verso l'elettrificazione perché l'elettrificazione che è prevista darebbe un incremento dal 12 al 17%, non è un numero così impattante sotto il profilo dell'incremento del risultato, si potrebbe probabilmente fare di più, ma, per fare di più nel settore dell'elettrificazione, bisogna rendere competitivo il costo dell'energia elettrica perché diversamente è difficile che i cittadini passino dai combustibili fossili a quelli elettrici. Faccio un esempio banalissimo: in Francia l'acqua calda sanitaria in quasi tutte le abitazioni la scaldano attraverso l'elettricità, attraverso i boiler elettrici; qui in Valle d'Aosta questo non è possibile perché il costo dell'elettricità in Italia è superiore rispetto a quello dei combustibili di natura fossile, quindi c'è questa tendenza in atto che difficilmente, se non ci sono degli interventi di riduzione del costo dell'energia elettrica, possa poi concretizzarsi in senso proprio. Si potrebbero sicuramente ottenere dei risultati credo significativi sotto questo profilo qualora il costo dell'energia elettrica diventasse competitivo. All'interno del piano, a livello generale, vediamo che ci sono quattro assi d'intervento: il primo su cui si punta la riduzione dei consumi, io direi di contenimento dall'aumento dei consumi, perché è sufficiente andare a vedere nell'ultimo secolo quello che è successo, c'è un progressivo aumento dei consumi elettrici che derivano dalle nuove abitudini di vita che portano a una continua crescita e anche a livello statistico di previsione si danno in futuro delle crescite di consumi elettrici, pertanto il contenimento è una buona cosa, perché può passare anche attraverso dei comportamenti consapevoli dei cittadini, che potrebbero portare anche a delle riduzioni non solo attraverso degli interventi strutturali ma anche esclusivamente attraverso delle abitudini comportamentali. Dopodiché c'è l'aumento delle fonti energetiche rinnovabili, questo è un tema direi abbastanza importante qui in Valle d'Aosta, sappiamo tutti che l'idroelettrico la fa da padrone nella produzione di energia rinnovabile, a fronte dell'idroelettrico gli altri numeri sono risibili ancora in termini di gigawatt/ora prodotti di energia elettrica e le attuali tendenze di riduzione dell'acqua disponibile sotto questo profilo non lascia sperare in aumenti della produzione; piuttosto ci sono degli spazi sul fotovoltaico e sull'eolico che potrebbero essere sfruttati se oggetto di interventi significativi. Anche il capitolo delle reti e delle infrastrutture è un capitolo importante a cui bisognerà prestare attenzione e questi sono tutti elementi direi descrittivi sui quali poi sono concentrate le azioni d'intervento che sono contenute nel piano. Sicuramente, come dicevo prima, il piano è di indirizzo di carattere generale, è un piano che attiene al nostro territorio, bisogna tener conto però che viviamo in una realtà che dipende anche dai comportamenti dei vicini, ma anche da chi è più lontano dalla Valle d'Aosta, cioè dipendiamo anche dalle politiche nazionali, europee, internazionali in senso più lato, non è che in Valle d'Aosta si possono tirar su dei muri ai confini e conteniamo lì la qualità dell'aria e beneficiamo poi degli effetti direttamente delle azioni che sono previste all'interno del piano. Il piano discende dalle strategie e dai protocolli internazionali che poi ogni realtà declina a seconda delle sue peculiarità e le sue potenzialità in termini anche di raggiungimento di obiettivi, perché a livello nazionale vengono date alle singole Regioni nei bilanci energetici regionali degli obiettivi da perseguire in funzione dello stato di partenza della situazione, in funzione delle potenzialità disponibili per raggiungere su ogni indicatore determinati valori nel tempo migliorativi rispetto a quelli attuali. Bisogna sfatare questo mito, come ha detto anche qualcuno che è intervenuto prima di me, che il tutto discende dalle politiche che si fanno in Valle d'Aosta, cioè la qualità dell'aria sì migliorerà, dipende da delle dinamiche interne, ma dipendiamo anche dalle correnti e quindi dall'aria che arriva da fuori Valle e dalle regioni contermini. Le politiche ambientali sono delle politiche corrette, che devono essere improntate alla sostenibilità e questo vale soprattutto anche in una realtà come la nostra, che è una realtà turistica che può anche ottenere dei benefici dal registrare dei livelli qualitativi buoni rispetto agli indicatori che delineano la qualità percepita dell'ambiente. Sicuramente tutte queste politiche che sono declinate in questo piano, come dicevo hanno la necessità poi di strumenti di attuazione e di accompagnamento, i quali saranno la vera sfida da perseguire nel tempo per accompagnare questo percorso. Sotto questo profilo, riteniamo che sia indispensabile dare delle priorità, perché il settore energetico abbraccia tanti altri settori e quindi può costituire anche un'occasione di mettere in moto la macchina dello sviluppo, sotto questo profilo, ci sono delle opportunità sia per quanto concerne tutto il settore dell'edilizia residenziale, ma anche quello del terziario, per promuovere dell'economia innovativa che va verso l'efficientamento energetico, però non possiamo immaginare e pensare che il tutto discenda solo dalle politiche nazionali, bisogna anche individuare delle priorità a livello locale e mettere a disposizione delle risorse per favorire gli investimenti. Un altro aspetto che è correlato a questo è che, per poter realizzare gli investimenti, bisogna anche cercare di semplificare le procedure, se vogliamo elettrificare e fare politiche di efficientamento energetico, non è possibile immaginare nel futuro che ci siano dei percorsi articolati e complessi come sono stati sino a oggi per ottenere dei finanziamenti attraverso delle pratiche che sono troppo lunghe a livello temporale rispetto ai bisogni e ai tempi dell'economia. Sotto il profilo generale, si potrebbero dire tante altre cose e fare tante puntualizzazioni, però credo che alla fine il documento è un documento che, al di là dell'indicazione degli obiettivi a livello numerico, è molto descrittivo e quindi i risultati saranno essenzialmente proporzionali agli investimenti che verranno promossi e al monitoraggio che ci sarà nell'attuazione di questa pianificazione. Pertanto, per quanto ci riguarda, porremmo come gruppo attenzione a questi aspetti, seguiremo le linee che sono indicate su questo piano e andremo a fare poi le valutazioni man mano che ci saranno dei deliberati di tipo applicativo per verificare la coerenza con le indicazioni che sono contenute in questo corposo documento, che è ricco di pagine, come è stato evidenziato, la sommatoria va oltre le mille, non è sicuramente stato un lavoro semplice per tutti i Consiglieri prepararsi e avere piena contezza di quest'argomento, così come credo che vada espresso apprezzamento alle strutture del COA e dell'Assessorato, perché veramente è un piano che, sotto il profilo documentale, è molto ben fatto, perché è fondato su dei numeri e su degli indicatori, non è il solito piano che rappresenta le situazioni esclusivamente a livello descrittivo. Pertanto, per quanto concerne poi il voto, ci riserviamo di fare delle valutazioni che saranno consequenziali anche alle discussioni che ci saranno sugli ordini del giorno e sulle iniziative che verranno presentate dai colleghi."
47027,XVI,06/03/2024,"AMBIENTE, ENERGIA",7,it,169.0,1980.0,M,UV,4,12267,"Faccio anch'io un breve intervento e qualche riflessione su questo PEAR che andiamo ad approvare oggi. Come detto stamani mattina - lo diceva il collega Chatrian -, l'approvazione di un piano è un momento importante ed è così perché è un documento programmatico dal quale poi discenderanno delle leggi, degli atti normativi, degli atti legislativi per i prossimi anni, in questo caso la prospettiva è del 2030 ma sappiamo che questo PEAR avrà una vita ovviamente anche più lunga. Non voglio ripetermi sull'analisi puntuale e analogica del documento che è già stata fatta in maniera molto puntuale innanzitutto dall'Assessore, che l'ha molto ben esplicitata, ma poi da tutti gli interventi molto interessanti che si sono susseguiti questa mattina e oggi pomeriggio. Voglio tentare di fare un piccolo ragionamento di più ampio respiro partendo dal presupposto che, come detto da qualcuno questa mattina, non siamo né l'ombelico del mondo, né siamo soli al mondo, tantomeno siamo 125 mila su una popolazione mondiale che ormai ha superato gli 8 miliardi, quindi vuol dire nove zeri, vuol dire 0,001% della popolazione mondiale, quindi siamo decisamente un piccolo granello di sabbia rispetto alla popolazione mondiale, ma questo non vuol dire che non dobbiamo dare il nostro contributo a tutti gli effetti e a tutte le conseguenze che i cambiamenti climatici e, di conseguenza, le azioni in campo energetico richiedono. L'abbiamo già detto anche stamani mattina: il nesso di causalità tra gli aspetti energetici e gli aspetti ambientali... sono strettamente legati e anche bidirezionali. Partirei da qualche analisi rispetto ai dati del 2023 e il primo aspetto che voglio sottolineare è che nel 2023 la domanda di petrolio è aumentata di nuovo in maniera molto importante rispetto agli anni precedenti, credo che fosse una quindicina di anni che non c'era un aumento così significativo della domanda di petrolio a livello mondiale; siamo a circa 102 milioni di barili al giorno, è un dato altissimo e c'è stato un aumento di 2,4 milioni al giorno rispetto al 2022, quindi un aumento altissimo, del 2%. Sono aspetti molto significativi, perché siamo in un momento in cui stiamo diminuendo l'utilizzo dei carboni fossili; in realtà, non è così perché abbiamo una crescita che ha due facce: una faccia che è quella dei Paesi cosiddetti ""OCSE"" dei quali facciamo parte, in cui ovviamente c'è effettivamente una diminuzione dei consumi di combustibili fossili, dall'altro però ci sono i Paesi cosiddetti ""emergenti"", i Paesi non OCSE, che hanno invece una fase di grande crescita a livello mondiale, quindi anche di aumento vertiginoso dei consumi di carburanti fossili. Per darvi un altro numero, negli ultimi 20 anni i primi, quindi i Paesi OCSE di cui facciamo parte, hanno ridotto la loro domanda di circa 3 milioni complessivamente, i secondi però l'hanno aumentata di 25 milioni in 20 anni, quindi chiaramente il saldo è molto negativo, cioè c'è un aumento ancora molto importante. Queste sono premesse di un'analisi un po' globale, un po' geopolitica globale, che sono contenute anche nelle premesse del nostro PEAR ma sono state anche oggetto di approfondimenti e di ragionamenti nella controversa COP 28 che si è svolta, come ricorderete, a inizio dicembre negli Emirati Arabi. Analisi che, a detta degli economisti più esperti, conferma quest'andamento di aumento di utilizzo di combustibili fossili per i prossimi 4 o 5 anni ancora, poi ci sarà una specie di plateau , cioè si raggiungerà una sorta di equilibrio, che però si protrarrà per diversi decenni. Questo vuol dire che da un lato ci sono i Paesi, cosiddetti ""sviluppati"", che però se facciamo una proporzione di popolazione, sono piccoli rispetto alle popolazioni di Cina piuttosto che di India, che hanno un'incidenza a livello mondiale molto più importante, hanno grandi numeri a livello popolazione e hanno anche una situazione di grande crescita, perché la Cina ha una crescita molto rapida a livello di economia. Pensiamo, ad esempio, che oggi il consumo pro capite - che è un dato, secondo me, interessante - di energia di un Cinese è poco più della metà di un abitante di un Paese sviluppato come il nostro; per gli Indiani ancora peggio, credo che sia il 15% circa, adesso non ho segnato il dato ma era un dato ancora più basso. Se pensiamo che queste popolazioni sono una percentuale altissima della popolazione mondiale, abbiamo la risposta di chi sarà il responsabile del futuro energetico del mondo, perché veramente siamo nelle loro mani, al di là della Valle d'Aosta, che era un provocazione, ma se guardiamo tutti i Paesi sviluppati e guardiamo l'Europa, è di tutta evidenza che lo sviluppo e l'incidenza dei cambiamenti in campo energetico che questi Paesi riusciranno a mettere in campo saranno quelli che poi definiranno il futuro del nostro pianeta, a furor di retorica è così. Noi abbiamo fatto la nostra rivoluzioni industriale secoli fa ormai con il carbone, dobbiamo solo sperare che loro lo facciano in maniera un po' più sostenibile e lo stanno facendo oggettivamente, perché la Cina in particolare sta investendo tantissimo sullo sviluppo tecnologico e sulla ricerca e, dall'altro lato, non possiamo chiedere, per il fatto che la rivoluzione industriale l'abbiamo già fatta, al mondo non sviluppato o, meglio, in fase di sviluppo, di non svilupparsi perché arriva dopo di noi. Questo è banale da dirsi ma è così. Nella COP 28 c'è stata un'analisi mondiale, come è giusto che fosse, sugli sviluppi energetici mondiali, finalmente dico io si sono fatti dei passi avanti anche rispetto alle visioni e alla volontà d'incidere e d'investire sulla ricerca e sul nucleare di ultima generazione. Io, da questo punto di vista, non voglio aprire qua una discussione ma sono abbastanza convinto che sarà l'idrogeno, questa volta sì, a salvare in qualche modo il mondo, ovviamente non come vettore energetico ma come fonte di energia nelle centrali di prossima generazione, parlando di fusione e non di fissione. Ci vorranno ancora dieci decenni ma sarà probabilmente l'unica strada possibile. Questo non vuol dire che oggi dobbiamo stare con le mani in mano e aspettare il 2050, perché non possiamo permettercelo, però questo per dire che lì dobbiamo puntare, lì dobbiamo studiare, l'Italia peraltro è sempre stata nei decenni, in tutto il Novecento, da questo punto di vista all'avanguardia nella ricerca e nello sviluppo, quindi credo che possiamo ancora essere importanti e incisivi a livello mondiale su questi tipi di sviluppo e di ricerca. Da questo punto di vista, io credo che - cercherò di fare un ragionamento di ampio respiro per non ripetere quello che è già stato detto - dobbiamo anche avere cura in questi ragionamenti - che sono la sfida veramente del prossimo futuro e della nostra generazione e direi anche delle prossime generazioni, dei nostri figli e dei nostri nipoti - ad avere uno sguardo veramente globale, perché il rischio è che noi facciamo i nostri ragionamenti per cercare di fare il meglio, come è giusto che sia, nella nostra parte di mondo, nel mondo sviluppato, senza guardare quello che avviene invece dall'altra parte del mondo. Penso a degli aspetti molto pratici, noi parliamo, ad esempio, di fotovoltaico, che ovviamente è sacrosanto, dobbiamo svilupparlo ovunque possiamo, dobbiamo implementare, come è stato previsto sul nostro piano energetico; dall'altro lato perché sappiamo che i pannelli fotovoltaici, le celle, i motori elettrici in particolare, richiedono dei materiali che, da un lato, sono, per quanto riguarda i pannelli solari, di silicio, non è una terra rara, ma è un materiale che viene cavato e coltivato - così si dice - soprattutto in Africa e in dei posti dove lo sfruttamento della persona e lo sfruttamento anche minorile è molto importante. Dall'altro lato, sui motori elettrici, abbiamo la necessità di utilizzo delle cosiddette ""terre rare"", penso, ad esempio, al neodimio, che è un materiale che viene utilizzato all'interno dei magneti, che viene raccolto e coltivato soprattutto in Cina. Credo quasi che il 70% delle terre rare arrivino dalla Cina e quasi più del 90% viene lavorato comunque lì, con delle difficoltà anche sui rapporti di lavoro sulle questioni di qualità del lavoro della persona che sono da tenere nella giusta considerazione, nei ragionamenti che noi facciamo non dobbiamo essere egoisti da un lato sugli aspetti energetici, dall'altro dobbiamo anche avere una visione sul mondo che sia totale. Un'altra azione sul PEAR credo sia l'azione 3: quella che parla delle reti, è un altro aspetto fondamentale da risolvere - è già stato toccato un po' da tutti quelli che mi hanno preceduto questa mattina - perché se torniamo anche indietro un attimino nei ragionamenti che abbiamo già fatto anche qui negli ultimi anni... pensiamo, ad esempio, alla mobilità elettrica, anche questa ovviamente da sostenere, da sviluppare, ma pensiamo se oggi tutti i Valdostani banalmente avessero l'auto elettrica, cosa succederebbe? Che il sistema andrebbe completamente in tilt perché le infrastrutture non sono in grado di gestirle. Abbiamo un problema di capacità installata, in Europa siamo un po' indietro, nel senso che siamo molto lenti rispetto all'infrastrutturazione e alla capacità installata e dall'altro lato abbiamo delle reti che sono quasi sempre vetuste o comunque che hanno necessità di un revamping , come si dice in gergo tecnico. Un altro dato che è interessante e che ho reperito è che oggi ci sono in Europa 600 gigawatt, quindi vuol dire 600 mila megawatt, di impianti di energia rinnovabile, quindi o eolico, o solare fotovoltaico che sono totalmente funzionanti, quindi producono energia ma non sono collegati alla rete, quindi è un dato importante, 600 gigawatt è una quantità di energia molto importante. Questo semplicemente perché manca la rete, manca un'infrastruttura per mettere in circolo quest'energia. Anche sugli impianti - si parlava questa mattina di metano piuttosto che di idrogeno - senza entrare nel merito, anche lì pare che una buona parte della presenza di metano - di cui parlava credo la collega Minelli questa mattina - che è presente in atmosfera banalmente arriva dalle perdite degli impianti e dei metanodotti. Questo è un altro dato molto significativo di una situazione di una rete infrastrutturale mondiale che è molto complessa. Avviandomi alla conclusione di questo breve intervento, credo sia chiaro a tutti che questo tema, come dicevo prima, sia un tema veramente nodale delle prossime generazioni, sul quale debba essere posta da tutti, dalla politica in primis , tutta l'attenzione che merita. Devo anche dire che spesso la politica non fa proprio completamente il suo mestiere a fondo, perché spesso - ma questo fa parte ovviamente dei ruoli e dei giochi della politica - nelle discussioni, e parlo anche ai livelli più alti, nei temi energetici non si dice sempre la verità, adesso non lo voglio banalizzare, ma si distorce un po' la verità a seconda di quello che uno vuole sostenere o, meglio ,magari della tesi che vuole confutare dell'avversario politico e questo su dei temi come questi, è un aspetto assolutamente controproducente, dico una banalità ma è così. Veramente a volte riusciamo a stravolgere delle questioni che, dal punto di vista tecnico-scientifico, sono delle questioni elementari, confutandole e dicendo: ""No, non è così"", perché dobbiamo sostenere una tesi contraria rispetto a quello che sta dicendo qualcun altro. Su questo credo che possiamo e dobbiamo fare dei passi avanti, dobbiamo un po' tutti - ma questo non vale solo per questo tema ma per tutto - informarci per poter decidere, questo ci è un po' chiesto su tutti i campi. Chiudo anch'io ringraziando le strutture dell'Assessorato, in particolare l'ingegner Cappellari, e le strutture del COA, che hanno lavorato con passione e dedizione a questo documento, perché, al di là della questione più evidente, che è quella della puntualità scientifica del documento, credo sia evidente a tutti il fatto che sia un documento molto facilmente leggibile anche da uno che non è magari avvezzo a dei dati più scientifici, quindi un documento che ha saputo mettere nero su bianco delle indicazioni e degli indirizzi politici in una maniera molto chiara e molto ben facilmente leggibile."
47027,XVI,06/03/2024,"AMBIENTE, ENERGIA",7,it,246.0,1979.0,M,LEGA VDA,6,5132,"Sarò rapidissimo, perché i colleghi sanno che su questo tema il nostro gruppo si è già espresso varie volte, in particolare sulle questioni dei gas climalteranti, quindi non sto a ripetere tutto. Sento piuttosto delle considerazioni oggi che confermano la bontà delle nostre. Rivendiamo che le nostre considerazioni hanno sempre cercato di essere in un'ottica globale, cioè di inserire la Valle d'Aosta in un contesto e non partire a spada tratta su un qualcosa che può essere anche un imperativo morale indubbiamente, ma poi, se non ha una vera attinenza, bisogna pensarci due volte prima di agire in maniera esagerata. Noi ci ritroviamo perfettamente in questi discorsi di prudenza, discorsi globali appunto, la Valle fa - così do io un paio di questi numeri sulla produzione di CO2 equivalente, quindi tutti i gas climalteranti insieme - 1,17 milioni di tonnellate, questo è il dato 2017 mi pare che viene preso ad esempio per elaborare tutta la fossil fuel free , che a sua volta influenza il PEAR di cui stiamo parlando, l'Italia fa 418 milioni di tonnellate di CO2 equivalente, quindi noi facciamo un 418esimo dell'Italia. A sua volta l'Italia è inserita nel contesto europeo, l'UE fa 4 miliardi di tonnellate, quindi siamo di nuovo una frazione di quello che fa l'UE, che a sua volta fa l'8-10% delle emissioni globali. Questo ci fa capire quanto la nostra posizione sia da inserire in un contesto molto più grande. Riguardo al nucleare di cui si è appena parlato, chiaramente non è un discorso che riguarda il Consiglio regionale, ma chiaramente rivendichiamo anche che il partito della Lega su questo tema ne fa una battaglia a livello nazionale da parecchi anni, quindi ça va sans dire , è un tema di cui noi parliamo, anche criticati a volte da qualcuno, gli ambientalisti più radicali non vogliono il nucleare e questo va un po' a collidere con il fatto che se consideriamo il global warming la più grave minaccia dell'umanità, io direi che è giusto utilizzare il nucleare. Se si dice: ""No, va beh, ma possiamo farlo più avanti"", allora il global warming non è così pericoloso; delle due l'una. Sul nucleare invece che si basa sull'idrogeno, quello è un altro campo e devo dire che io sono poco competente, non lo so quando finalmente avremo quella tecnologia, risolverebbe quasi tutti i problemi; speriamo ma certamente è questione di decenni, invece il nucleare di nuova generazione no. Su questo piano quello che ricordo, se ne è discusso nelle varie audizioni con la fossil fuel free 2040... siamo circa 10 anni avanti gli obiettivi già sfidanti che si è posta l'UE, quindi ricordiamocelo, c'è stata una discussione durante una Commissione e si diceva giustamente che noi dobbiamo guardare i più bravi, ci mancherebbe; in questo caso però la nostra impressione è che cerchiamo non tanto di fare i più bravi, ma cerchiamo di fare i fenomeni, che sono due cose ben diverse. Non arriveremo probabilmente a realizzare quel taglio così drastico del 75%, perché chiaramente è molto difficile, si intraprende quella direzione, per carità, va bene ma teniamo sempre presente quanto facciamo e quanto ci stiamo imponendo. Sul fatto poi di come è declinato il PEAR è già stato spiegato tutto, credo che il concetto migliore sia che la migliore energia è quella non consumata, quando andiamo sul mancato consumo, lì certamente facciamo la cosa più intelligente che si possa fare, l'energia non consumata è la più green per eccellenza, quindi ogni volta che risparmiamo, ogni volta che riusciamo a tagliare e a efficientare è cosa buona e giusta, intelligente e la dobbiamo fare. In ultimo ricordo che dobbiamo sempre tenere a mente che l'asse strategico della Valle, in questo caso con l'idroelettrico, la miglior forma di energia pulita che ci sia a disposizione ad oggi... noi abbiamo in mano con il nostro idroelettrico una carta vincente che deve, ed è certo nei piani, aiutare la transizione energetica, ma la transizione energetica che avviene inseriti nel contesto nazionale, perché è lì che avremo un peso, è lì che potremo dare la nostra energia anche nei momenti in cui serve di più, quando fotovoltaico ed eolico non riescono a dare dei rendimenti e lì l'idroelettrico entra in gioco e lì l'energia viene pagata anche di più. Inutile quindi guardare, ed è stato detto varie volte, alla Valle d'Aosta che si chiuda e realizzi da sola il più possibile, è un bello slogan , è un qualcosa che può servire da immagine per qualcuno ma fattivamente non ha alcun senso. Un chilo di CO2 prodotto ad Aosta, un chilo di CO2 prodotto a Carema sono sempre un chilo di CO2. A noi importa avere in mano e sfruttare nel miglior modo possibile, nel modo più intelligente possibile quello che la Valle può fare. In questo caso con la transizione energetica, anche se il mio partito varie volte ha criticato duramente e continuerò a farlo le visioni più estreme che vengono fuori a livello europeo e che un sacco di danni fanno e faranno... allo stesso tempo per la Valle d'Aosta la transizione energetica sul settore che riguarda l'idroelettrico ben venga, avremo qualcosa di importante in mano e dovremo valorizzarlo in tutti i modi."
47027,XVI,06/03/2024,"AMBIENTE, ENERGIA",7,it,146.0,1973.0,M,LEGA VDA,8,2978,"Ringrazio gli intervenuti e tutte le persone che hanno lavorato alla stesura di questo piano. Mi limiterò a trattare una parte del piano vista la sua importanza e vastità. Ricordato che l'obiettivo del PEAR è quello d'iniziare un percorso progressivo e di abbandono di combustibili fossili mediante la riduzione di consumi, circa il 12%, attraverso la produzione di fonti energetiche FER e la riduzione delle emissioni di gas serra, la nostra attenzione si pone su di un'azione che riguarda gli interventi alle reti e alle infrastrutture. Faccio riferimento alle azioni volte a favorire la transizione energetica, asse 3, mediante lo sviluppo delle reti di teleriscaldamento sulla base dei nuovi allacci pianificati oltre a quelli già in corso di realizzazione. Come gruppo, lo abbiamo più volte evidenziato in Consiglio regionale: il teleriscaldamento nella nostra regione presenta delle criticità, bollette altissime per i consumatori, l'impossibilità da parte dei consumatori di scegliere fornitori diversi, tra l'altro, esiste anche una sola caldaia, non è previsto il doppio allacciamento e non c'è la possibilità di aderire a nessun bonus sociale. Queste cose le ha più volte evidenziate il collega Manfrin nelle sue varie iniziative. Ma cos'è il teleriscaldamento? È una forma di riscaldamento che consiste nella distribuzione di acqua calda attraverso reti di tubazioni per lo più interrate proveniente da una centrale di produzione. Nella nostra regione o, meglio, per quanto riguarda il comune di Aosta, oltre all'acqua di scarto dello stabilimento, verrà immessa in rete anche l'acqua proveniente dal forno fusorio della Cogne. Questo recupero di calore rappresenta una fonte preziosa per alimentare in modo sostenibile le reti di riscaldamento. A nostro avviso, però questo sistema presenta delle spinosità, come la presenza di stazioni intermedie volta a mantenere costante la temperatura di normale funzionamento. Ricordo che l'acqua nella rete si aggira a temperature comprese fra i 90 e i 120 gradi. Queste stazioni, non potendo essere alimentate da impianti che utilizzano fonti energetiche rinnovabili e FER, dovranno essere alimentate a gas naturale; uno svantaggio questo ma, non solo, altri possono essere i lunghissimi tempi di ritorno degli investimenti, la dispersione termica nei circuiti di distribuzione e per i condomini i contratti sono vincolanti e spesso, come abbiamo già evidenziato, le tariffe applicate sono sconvenienti per l'utilizzatore. Per questo motivo una rete di teleriscaldamento efficiente deve tener conto di tutte queste problematiche, deve rappresentare appieno la nostra realtà, lasciando anche ai cittadini la possibilità di scegliere il proprio fornitore. Occorre sfruttare al meglio le nostre fonti energetiche prodotte da FER e come nella nostra regione dare calore con processi di scarto a costo zero. Tenendo conto che la tecnologia del teleriscaldamento è complessa, come tale va gestita all'altezza di questa complessità."
47027,XVI,06/03/2024,"AMBIENTE, ENERGIA",7,it,281.0,1976.0,M,UV,10,4765,"Grazie colleghi per gli interventi e un ringraziamento all'Assessore dello sviluppo economico, formazione, lavori e trasporti e alle sue strutture, in particolare al Dipartimento Sviluppo economico ed energia, che ha provveduto a parte della costruzione del PEAR, così come ringrazio il Dipartimento ambiente per il coordinamento con le strategie e la Struttura Valutazione e autorizzazione ambientale e qualità dell'aria, il Dipartimento Programmazione risorse idriche e territorio. Un'impostazione di un documento che è di fatto condivisa, il PEAR, che, come detto, è inoltre coerente con i principali piani di competenza che l'Assessorato ha recentemente approvato o che sono in via di definizione, quale la Strategia regionale di sviluppo sostenibile, la Strategia regionale di adattamento al cambiamento climatico, il Piano di tutela delle acque di cui parleremo durante la discussione degli ordini del giorno e la Road map fossil fuel free 2040 sulla quale ci siamo anche confrontati ultimamente in Commissione. Gli obiettivi del PEAR al 2030 sono compatibili con il raggiungimento della strategia al fossil fuel free al 2040, è chiaro che azioni di questo tipo hanno bisogno solitamente di accelerazioni nel medio-ultimo periodo in funzione appunto delle azioni che vengono messe in atto in precedenza, quindi interventi di oggi che necessitano di un arco temporale che poi dovranno generare gli effetti attesi per poi amplificarsi. Questo bisognerà fare con il PEAR e con gli altri piani. Due strumenti quindi che sono coerenti e anche se di diverso ordine temporale che non può comunque essere preso in considerazione. Un PEAR che è stato oggetto di una procedura ambientale strategica durante la quale il piano è stato pubblicato con lo scopo di darne evidenza e di consentire a tutti i soggetti interessati di inviare osservazioni che sono arrivate in parte importanti e che sono state esaminate dal Dipartimento energia e in gran parte accolte. Il parere motivato di VAS ha evidenziato che il piano non introduce impatti ambientali significativi. Il PEAR affronta con realismo tematiche attinenti a transizione energetica, sfide importanti che la stessa pone e persegue nei diversi assi e obiettivi credibili che consentono di porre le basi per addivenire all'obiettivo approvato dal Consiglio regionale di addivenire alla completa decarbonizzazione entro il 2040. Per rispondere ad alcune considerazioni, in merito al decreto delle aree idonee, per rispondere al collega Aggravi, che individua tra le aree papabili le aree industriali dismesse tra cui quelle che erano delle cave, quindi le ex cave, occorre ricordare che il tutto è legato a iniziative private ma che le nostre cave, per esposizione, superficie e quota, non sono particolarmente appetibili. Le casistiche invece presenti nei territori della Plaine che potrebbero essere o comunque nei dintorni... sono state tutte pressoché recuperate dal punto di vista ambientale e ora rappresentano aree agricole, quindi una realtà la nostra che ha agito nella direzione più corretta relativamente al recupero di tali zone. Occorre poi ricordare che alcune di tali aree sono in zone particolari, sotto frana o sottoposte a rischio valanghivo. Un PEAR che rappresenta un punto di partenza ma che credo possa essere definito concreto e credibile perché traguarda, come dicevo, obiettivi raggiungibili e in linea con quelli di altre strategie. Il tema dei rifiuti viene trattato nel PEAR nella declinazione della produzione di energia e calore da biogas, il quantitativo è attualmente modesto e valutato in diminuzione come tendenza in quanto in applicazione del piano rifiuti si sta progressivamente aumentando la raccolta differenziata dell'umido domestico, che è il principale fattore di produzione di biogas. La messa in esercizio dell'impianto TMB (Trattamento Meccanico Biologico) nel centro di Brissogne contribuisce ad abbattere la percentuale di rifiuto umido presente nell'indifferenziato e dunque la produzione di biogas. Sempre in relazione alla tematica rifiuti, va detto che le nuove modalità di raccolta dei flussi potranno dare risposte anche in relazione alla durata del sito di Brissogne, un piano rifiuti che è il risultato di un lavoro portato avanti con gli Enti locali e che prevede, proprio in accordo con il CELVA, dislocazioni di centri di stoccaggio, intesi come i cassoni, sul territorio. Enti locali che, come sappiamo, gestiscono un sistema di raccolta ma con i quali bisognerà sempre più continuare a lavorare al fine di rafforzare le sinergie e le strategie anche e soprattutto dal punto di vista comunicativo. Un piano quindi che, come detto, si raccorda in un insieme di strategie e di altri strumenti programmatori regionali e interventi, un PEAR sicuramente concreto."
47027,XVI,06/03/2024,"AMBIENTE, ENERGIA",7,it,33.0,1965.0,M,AV-VdA Unie,12,15080,"Grazie a tutti per gli interventi. Il confronto e la discussione e anche gli elementi che sono stati portati negli interventi in aula hanno arricchito questa lunga fase di lavoro da parte del Governo e supportati - come abbiamo detto e ripetuto, e ha fatto credo piacere a tutte le strutture che ci hanno lavorato - dalle strutture tecniche che hanno redatto il piano. Credo che questo sia un elemento già di per sé di crescita su un tema di così grande importanza, perché in passato argomenti come questi non avevano avuto la stessa attenzione, quindi le forze politiche, i singoli Consiglieri hanno sicuramente a cuore le politiche energetiche. Partendo da quella che è stata un po' una considerazione generale, è vero che possiamo incidere poco soprattutto in un contesto internazionale ma è un po' come educare i nostri figli, ognuno, se facesse già quello che può fare per farli crescere nelle regole e con il rispetto dello stare e vivere insieme, intanto avrebbe già fatto una buona cosa da educatore e da genitore dei propri figli. Qui la politica prova a educarsi al tema dell'energia cercando di lanciare dei messaggi per consumare meno, produrre di più da fonti energetiche, cercare di adottare stili di vita differenti e cercare di indirizzare la propria azione di piano e poi di finalizzazione di leggi e di delibere nella direzione di migliorare nel futuro, partendo da noi stessi, partendo dalla nostra piccola regione, tutti quegli aspetti che potranno far vivere meglio le prossime generazioni. L'incidenza quindi di quello che faremo alla fine dell'approvazione del piano alla fine di questa discussione sarà magari minima, ma sarà importante sotto il profilo politico e sotto il profilo culturale perché da qui partono anche le giuste indicazioni per cercare di migliorare la nostra comunità e il nostro territorio. Sono due gli atteggiamenti in aula - non posso che sottolinearlo alla fine del dibattito -: uno l'ho trovato molto realistico, ossia fatta la considerazione generale, tutti siamo intenzionati a lavorare per migliorare la situazione, ponendo però la giusta attenzione al vivere quotidiano della nostra comunità, al mantenimento dei servizi nel prossimo decennio senza il rischio di correre troppo verso delle scelte per le quali non siamo sicuri di poter poi garantire quello che può essere necessario per le nostre famiglie e per le famiglie dei Valdostani, per non fare un salto nel buio soprattutto come comunità; dall'altro un atteggiamento che ovviamente rispetto come sempre: quello della collega Minelli per conto del gruppo PCP, molto più importante, molto più deciso verso la direzione del raggiungimento di risultati e target senza una considerazione generale sull'impatto che questi messaggi possono avere sulla nostra comunità. Una comunità che non può abbandonare dall'oggi al domani il suo servizio di trasporto pubblico perché si decide che tutto può finire in ambito elettrico o diversamente che non può abbandonare le sue reti del metano, perché da domani mattina non siamo sicuri di poter scaldare le nostre case in maniera diversa, o che ancora non si può lanciare verso la direzione di dire: tutti dobbiamo mettere sui nostri tetti il fotovoltaico, perché neanche questo è così di semplice attuazione. Tutti condividiamo che dobbiamo produrre più energie rinnovabili e consumare di meno, che dobbiamo efficientare, se possibile attraverso gli interventi, è stato detto da più colleghi attraverso delle disponibilità di risorse la riduzione dei consumi nelle nostre case... e costruire case molto più in linea con le esigenze dalla sostenibilità e del contenimento dei costi energetici. Dall'altra parte però non possiamo neanche lanciare semplicemente dei messaggi che hanno una visione un po' troppo dell'oggi, un po' troppo di cercare di dare soddisfazione a chi vuol sentirsi dire queste cose ma in maniera molto pragmatica e concreta, in particolare il Governo non lo può fare perché rischierebbe di mettere in difficoltà cittadini, imprese, famiglie e il territorio in generale. Sono due atteggiamenti diversi, lei ha detto: debolezza dell'impronta politica, io invece dico differenza dell'impronta politica; voi potete raccontare tutto quello che volete e io non voglio raccontare quello che raccontate voi. La mia impronta politica è assolutamente diversa e non parlo al vostro modo di pensare, parlo in maniera diversa e si ricordi che nel fare i complimenti alle strutture tecniche sono le stesse strutture tecniche che sostengono che in termini tecnici e scientifici quello che dite non è sostenibile nel prossimo decennio, perché io ho l'abitudine, come il Governo, di non utilizzare le strutture per farmi dire che ho ragione, utilizzo le strutture per darmi delle informazioni e degli elementi per poter fare delle scelte politiche, che non vuol dire non avere una visione ma vuol dire non strumentalizzare e non utilizzare quello che è a disposizione di tutti. Le strutture dell'Amministrazione regionale, il COA, è a disposizione di tutte le forze politiche e quindi non è a disposizione dell'Assessore per farsi dire da che parte vuole andare, è una cosa diversa. Quello che voi avete sostenuto non più tardi di ieri, il collega Ganis era presente, per esempio, sulle comunità energetiche, ad oggi queste strutture non lo sostengono come un percorso percorribile, non siamo nelle condizioni di poter fare dei passi in avanti così decisi nel giro di così pochi anni. Vengo alla parte più politica della risposta, questo decennio di PEAR di qui al 2030 deve essere utilizzato nella maniera migliore possibile per avvicinarci all'obiettivo che abbiamo lanciato tutti insieme per la fossil fuel free del 2040, quindi preparare tutto quello che serve per fare in modo che il prossimo decennio, quello dal 2030 al 2040, sia quello decisivo per andare poi a mettere a frutto le azioni di investimento per esempio sulla rete elettrica. Al di là delle colonnine per la ricarica delle macchine, anche solo per la comunità energetica, la rete elettrica andrà ripensata in molti posti, ci sarà bisogno di investimenti importanti, di una serie di investimenti che saranno fatti oggi per valorizzarli domani ed è per quello che il piano energetico ambientale regionale non fa la metà nel 2030 e la metà nel 2040, perché si sa bene che l'avvicinamento a questa tappa è un avvicinamento fatto di investimenti che metteremo a frutto nel decennio successivo. Questo è l'atteggiamento e la visione politica che ha accompagnato il lavoro tecnico di preparazione di tutto quello che abbiamo visto. Io non lo so se lei fosse stata Assessore, se riusciva a fare 1.350 pagine o se ne avesse fatte 200, io non ho dichiarato il numero delle pagine, credo che i documenti che i nostri tecnici ci portano all'attenzione sono quelli dati dalle disposizioni legislative. Porti pazienza, l'ho sentito dire, noi discutiamo le leggi per quelle che sono le organizzazioni e le procedure della VAS piuttosto che altro. Fa strano che a volte si chiedono tanti documenti, a volte sembrano troppi, dipende un po' da che tematica si trova... (intervento della consigliera Minelli fuori microfono) ...no, poi mi risponde dopo che a lei piace rispondere, accende il microfono e dirà tutto quello che vuole, ma quando parliamo di certi temi, allora ci vanno dei faldoni che non finiscono più e poi ci vanno delle altre cose. Il documento è stato fatto per come le strutture pensavano che doveva essere fatto, quindi proprio per questo, per l'attenzione politica e non per la debolezza, noi abbiamo fatto una sintesi, siamo andati sul territorio e poi andremo ancora a spiegarlo, perché questo è il nostro lavoro politico. A differenza del passato, ma proprio perché la politica ha maturato la sua sensibilità, sono previsti dei monitoraggi che faremo annualmente e hanno fatto bene le forze politiche a dire: ""Controlleremo i risultati che raggiungeremo nei prossimi anni"", perché è questo il lavoro. C'è un piano, sennò rischia di rimanere fermo e di non dare il suo risultato, quindi monitoreremo, abbiamo previsto un tavolo di lavoro perché ogni Assessorato possa contribuire e tutti coloro che lo vorranno fare a migliorare il lavoro che abbiamo previsto con questo piano per raggiungere dei risultati. Ci sono delle azioni concrete che sono già attive, anche qui mi pare che questo Governo e questa maggioranza sul piano della riduzione delle tariffe per i cittadini sul trasporto pubblico abbiano dato dei forti segnali, sollecitati dalle forze politiche in Consiglio regionale. Mi pare che abbiamo dato dei robusti segnali anche nella direzione, per esempio, della mobilità elettrica con l'ultimo bilancio e l'aumento degli incentivi va esattamente in quella direzione. Stiamo preparando un bando FESR per l'efficientamento del patrimonio pubblico e lo stiamo discutendo con gli Enti locali per fare in modo che si possa favorire i migliori progetti, non i progetti che arrivano prima; stiamo preparando un bando che uscirà nell'autunno per l'efficientamento energetico delle imprese sempre sul FESR e anche qui con un'attenzione alla riduzione dei costi dell'energia; poi potrei elencare altre iniziative ma non è questo il tema: oggi il tema è dotarci di un piano più attuale di quello precedente. Io voglio anche confermarle, perché ho chiesto sempre per evitare... che questo è il quarto piano, poi lei dirà che è il terzo ma questo è il quarto piano, 1998, 2003, 2014 e questo. Poi così è scritto, porti pazienza, ci dirà perché, secondo lei, quello del 2003 non è un piano, quello del 1998... comunque questo è il quarto piano, così è stato presentato dalle strutture. Per quello che ci riguarda, è un piano con una visione del futuro che ha un doppio obiettivo: lanciare delle politiche che hanno necessità di una spinta e di un'energia maggiore e preparare il campo per delle altre politiche. Noi sicuramente non siamo in grado di fermare un appalto, come quello del metano, assegnato con tanto di gara dal Comune di Aosta, tra l'altro, per conto di tutti i Comuni. Voi probabilmente avete un'altra forza a livello politico e amministrativo, potete fare anche quello, noi non ce la facciamo. Sicuramente oggi il metano non è in questa fase sostituibile da altre pianificazioni, obiettivamente quello che dobbiamo fare è cercare di arrivare in un'altra direzione in futuro, però sono cose che io credo sia giusto dirle perché altrimenti si rischia di far passare tutto come semplice e possibile. Non è così, in questo momento non è così e, se non ci diciamo le cose per quello che sono, non facciamo un buon lavoro per la nostra comunità. Poi, per fortuna, ognuno può andare in giro, raccontare le sue cose e fare i suoi comunicati, perché è giusto che si comunichi, ognuno valuterà alla fine del suo lavoro di questo mandato, come in tutte le altre legislature, quanto è stato serio e corretto nei confronti delle cose che ha pensato di fare e ha proposto di fare per la propria cittadinanza. Vengo all'ultimo tema che vi sta a cuore, e ne parleremo nell'emendamento delle comunità energetiche, ancora ieri, insieme ai sindaci, si sono affrontate tutta una serie di valutazioni, tra l'altro, CVA ha dato la disponibilità a fare un lavoro estremamente importante e ha offerto un lavoro agli Enti locali che sarà utile per la fase successiva, ancora ieri ci si è confrontati con i sindaci e con i tecnici per dire quale potrà essere la scelta giusta per il futuro in questo campo. Ci sono sicuramente più informazioni del passato, la legislazione... e il decreto è uscito, le regole del GSE, adesso rimangono da affrontare tutta una serie di attività di confronto tecnico-politico con il territorio per andare nella direzione di cominciare a fare una pianificazione, ricordandoci bene che le comunità energetiche non sono disciplinabili per legge, sono legate anche all'iniziativa privata, quindi noi dobbiamo cercare d'informare il territorio, creare dei cittadini consapevoli, fare in modo che alcuni cittadini non incorrano nelle problematiche che altri cittadini su altri territori hanno già incontrato, perché non è tutto oro quello che luccica come si dice. Le comunità energetiche possono essere un buon regolatore di utilizzo delle nostre energie per consumare di meno o per consumare nel momento giusto producendo di più, ma c'è bisogno di produrre di più e c'è bisogno di consumatori che possono allo stesso momento e in quel momento consumare la maggiore energia prodotta, però ci è stato detto ancora ieri quanto sia delicato l'aspetto delle regole societarie, quanto sia importante andare a disciplinare questi aspetti per evitare che ci siano delle future difficoltà e proprio per questo abbiamo previsto un nuovo appuntamento: il 22 marzo, organizzato dal COA sul tema delle comunità energetiche che vedrà importanti professionisti venire a dare una propria valutazione. Come ci siamo impegnati a fare un mese fa, stiamo concludendo la legge per avere di qui ad aprile una legge regionale a sostegno delle comunità energetiche, di qui alla fine dell'estate credo che, insieme ai sindaci e agli Enti locali, saremo in grado di fare una prima pianificazione per cercare di raggiungere, prima del giugno 2025, i risultati che ci poniamo di raggiungere perché quella è la scadenza per poter utilizzare le risorse del PNRR, senza però correre, facendo i passi giusti, senza mettere in difficoltà nessuno e cercando di dare a tutti la possibilità di ragionare al meglio. Noi obiettivamente siamo dell'idea che tutti vadano portati al tavolo coinvolti, ma non ci sentiamo di obbligare le persone a stare dentro una strategia e soprattutto non ci sentiamo di fare degli elenchi da mettere all'interno di un piano così alto come il piano energetico. Nella prossima ora andremo a discutere gli ordini del giorno e gli emendamenti e vedremo anche se può essere ancora migliorato, almeno a livello di progettazione del futuro. Questo piano non sarà un piano che probabilmente rimarrà definitivo per i prossimi 6-7 anni, perché la questione delle aree idonee e altri aspetti che sono in corso di definizione a livello nazionale ed europeo probabilmente incideranno su alcune valutazioni e sarà necessario andare a rivedere alcuni aspetti. Noi siamo soddisfatti di aver raggiunto questo risultato, di averlo raggiunto nei tempi compatibili del lavoro delle strutture che sono impegnate su tutti i fronti, e non solo su un unico obiettivo, in un momento di grande difficoltà, come sappiamo tutti, per la carenza di personale che accompagna il lavoro dell'Amministrazione regionale, ed è per questo che qui tutto il Consiglio si propone l'obiettivo di riorganizzare l'Amministrazione regionale del futuro, però con queste risorse e con queste disponibilità si cerca di fare tutto nei tempi opportuni. Ovviamente dispiace veder sottolineato ancora una volta un ritardo che non dipende da una volontà politica ma dalla forza lavoro a disposizione, ma lei, come sempre, collega Minelli, è più brava degli altri e ce la fa anche questa volta a mettere in negativo un lavoro enorme fatto dalle strutture per arrivare nel miglior tempo possibile."
47027,XVI,06/03/2024,"AMBIENTE, ENERGIA",7,it,77.0,1975.0,M,AV-VdA Unie,14,124,Per chiedere una breve sospensione da parte della maggioranza per valutare gli emendamenti e gli ordini del giorno proposti.
47027,XVI,06/03/2024,"AMBIENTE, ENERGIA",7,it,0.0,1985.0,M,RV,17,2428,"Ovviamente i temi che toccherò, insieme anche al collega Lucianaz, sono temi che in parte abbiamo già avuto modo di presentare o toccare nel corso della discussione generale. Il primo in particolare riprende il discorso che ho cercato di fare all'inizio relativamente alla coerenza di tutta una serie di piani che sono tangenti o comunque collegati al PEAR, in particolare in questo caso il piano tutela delle acque, che ad oggi è formalmente in bozza seppur sostanzialmente la III Commissione abbia fatto il suo lavoro. In particolare richiamiamo i contenuti di una scheda, che è quella presente all'interno della valutazione di coerenza esterna nel rapporto ambientale e all'interno di questa ci sono alcune note che hanno attirato la nostra attenzione. In particolare si parla di tutela quantitativa delle risorse idriche che deve essere conciliata con la necessità di incremento delle FER, si parla giustamente anche di reale disponibilità della risorsa idrica a seguito dei cambiamenti climatici e dell'attuale situazione, come in particolare si cita giustamente anche il fatto - e non ci torno perché in realtà ne abbiamo già avuto modo di parlare... e anche lo stesso assessore Sapinet l'aveva citato nella sua replica - dei contenuti del cosiddetto ""decreto aree idonee"", quindi le superfici e le aree idonee per l'installazione di nuove fonti rinnovabili. A fronte di questo, considerata l'importanza che ha questo piano... che hanno i due piani in realtà, noi chiediamo all'Assessore competente di ""riferire alla III Commissione consiliare, entro trenta giorni dall'approvazione del presente ordine del giorno, lo stato di aggiornamento e coerenza dell'attuale bozza del PTA rispetto ai contenuti del PEAR"". Io vorrei sottolineare un aspetto che ho cercato di descrivere e di argomentare nella discussione generale, ossia noi abbiamo, da un lato, un obiettivo: quello di potenziare la quota di produzione di energia rinnovabile, quindi di impianti da fonte di energia rinnovabile, però, dall'altro, bisogna contemperare gli effetti, in questo caso parliamo di acque, ma diciamo dell'ambiente circostante. È un equilibrio che è tutt'altro che semplice, anzi, è più che complesso e, a fronte di questo, è necessario che i vari piani, ora parliamo del PTA ma non soltanto, siano tra loro coerenti perché altrimenti faremmo l'ennesimo esercizio di stile. L'impegnativa è semplice, ascoltiamo quello che ci dirà il Governo."
47027,XVI,06/03/2024,"AMBIENTE, ENERGIA",7,it,281.0,1976.0,M,UV,19,1353,"Grazie collega Aggravi. Lo sappiamo che il PTA è un piano complesso, un piano importante che contiamo di affrontare nei prossimi mesi in Commissione, è un impegno concreto e la volontà era - sono sincero - anche di farlo prima, ma è chiaro che la mole di lavoro è notevole, i dossier sono tanti e anche tutta una serie di questioni legate al personale hanno imposto di darsi delle priorità, perché è vero che il piano e il lavoro vengono portati avanti dalle strutture, ma è vero altrettanto che la parte politica deve avere il tempo di conoscere, come ha detto qualcuno, e soprattutto poi di confrontarsi. Anticipo già che è un piano che conterà specificatamente tutti gli aspetti legati alla risorsa acqua, compresi quelli legati alla produzione energetica, quindi non solo il PEAR nell'impegnativa chiedeva di andare a confrontarsi sull'aggiornamento e sulla coerenza tra il PEAR e il PTA, ma, in realtà, qui l'impegno è quello proprio di arrivare a discutere con il testo definitivo del PTA, quindi PEAR, ma non soltanto. Sarà quindi un importante lavoro in cui la Commissione sarà ampiamente coinvolta ed è per quello che vogliamo arrivarci preparati facendo tutti i passaggi, impegnandoci ad arrivare di qui ai prossimi - ipotizzo - 60 giorni a discutere sul testo definitivo del PEAR, chiederei il ritiro dell'iniziativa, altrimenti ci asterremo."
47027,XVI,06/03/2024,"AMBIENTE, ENERGIA",7,it,206.0,1966.0,F,PCP,21,1669,"Vedo che il fatto di chiedere la parola provoca dei grugniti alla mia sinistra ma non fa niente, la chiedo lo stesso. Su quest'ordine del giorno noi voteremo a favore per una ragione molto semplice: intanto è stato correttamente evidenziato che nel PEAR si fa riferimento al piano territoriale delle acque, sono stati richiamati i contenuti della scheda ed è stato anche correttamente richiamato che c'è stata tutta una serie di iniziative in Consiglio su questo piano, che è un po' un desaparecido direi, perché sinceramente, al di là di quello che adesso ha detto l'Assessore, ci sono tanti dossier complessi, eccetera, però io mi sono un po' persa, devo essere sincera e non so bene come mai siamo ancora fermi, al di là del fatto che ci sono tante cose da portare a termine, perché era già stato fatto tutto un lavoro di approfondimento, di osservazioni e di restituzione di risposte da parte degli uffici e dell'Assessore... Rilevo che a noi ne mancavano una serie perché li avevamo presentati in due momenti diversi, ma arriveremo prima o poi a questa discussione. Poi credo che riferire entro trenta giorni dall'approvazione dell'ordine del giorno lo stato di aggiornamento e coerenza della bozza del PTA rispetto ai contenuti del PEAR sia un impegno assolutamente condivisibile, perché qua si chiede di capire lo stato di aggiornamento e poi anche di capire la coerenza che c'è tra i due piani, perché abbiamo detto più volte che tutta l'architettura pianificatoria non può essere fatta a compartimenti stagni, ci sono sicuramente questioni di cui si parla e dunque mi sembra corretto chiedere che si arrivi a una riunione in Commissione proprio su questo tema."
47027,XVI,06/03/2024,"AMBIENTE, ENERGIA",7,it,196.0,1963.0,M,UV,23,301,"Chiederei alla collega Minelli cosa intendeva per ""grugnito"", perché mi pare che sia il verso del porco o del maiale. Allora sarebbe interessante capire cosa intendeva e a chi si rivolgeva, perché non credo che dal pulpito da cui sempre parla si comporti in modo adeguato e porti rispetto ai colleghi."
47027,XVI,06/03/2024,"AMBIENTE, ENERGIA",7,it,206.0,1966.0,F,PCP,25,534,"Io ho sentito quello che ho definito un grugnito alla mia sinistra, l'ho sentito, non so esattamente da chi è pervenuto, potrebbe essere dal collega Rosaire o da lei, era un grugnito maschile e potrebbe essere di chiunque. Al di là di questo, non so se abbiamo da far perdere del tempo al Consiglio, però io le dico che cos'è, secondo il vocabolario, un grugnito, oltre a essere il verso caratteristico del porco e del cinghiale, in senso figurato il significato di grugnito è borbottio, suono gutturale inarticolato. Questo è quanto."
47027,XVI,06/03/2024,"AMBIENTE, ENERGIA",7,it,0.0,1985.0,M,RV,27,1202,"Meno male che, parlando di acque, sappiamo che i pesci non emettono nessun tipo di suono fino a questo momento, ma io vorrei tornare sull'argomento. Io non sono particolarmente affezionato a mettere a voto questo ordine del giorno, però chiederei la possibilità di avere due delucidazioni perché ho ascoltato la posizione dell'Assessore e, se ho capito bene, l'impegno da gentiluomini è quello di portare il PTA entro sessanta giorni in Commissione o comunque fare un passaggio. Io, a fronte di questo, però chiederei, al di là dell'Assessore, se c'è da parte del Presidente della III Commissione l'impegno - tanto io poi me le segno le cose - di iscrivere all'ordine del giorno della Commissione... un passaggio dove si possa effettivamente andare a comprendere un po' quello anche che diceva la collega Minelli, cioè qual è lo stato dell'arte o comunque lo stato di invecchiamento dal punto di vista ""alcolico"" del PTA e quindi poi poterlo portare a discussione del Consiglio. Vedo che si è prenotato, se c'è l'impegno anche del Presidente della III Commissione, io lo ritiro però mi segno che, se ho capito bene, l'Assessore entro sessanta giorni da oggi si impegna di portare il PTA in Commissione."
47027,XVI,06/03/2024,"AMBIENTE, ENERGIA",7,it,77.0,1975.0,M,AV-VdA Unie,29,651,"Collega Aggravi, come lei ben ha avuto modo in questi ultimi mesi di partecipare all'organizzazione dei lavori della III Commissione insieme anche ad altre Commissioni, che siano la V, la IV o altre ancora, penso che ci sia lo spazio per organizzare assolutamente il dibattito e, se ci fossero dei problemi, con l'impegno che si è assunto il collega Sapinet... eventualmente si farà lo stato dell'arte in Commissione con l'obiettivo di affrontare tale tematica, comunque ""interessata"" a tutti, in modo da poterla portare avanti con i tempi, con i modi e con gli approfondimenti utili. Da parte mia e da parte nostra c'è assolutamente la disponibilità."
47027,XVI,06/03/2024,"AMBIENTE, ENERGIA",7,it,0.0,1985.0,M,RV,31,3102,"Restiamo sempre in materia di acque, quindi senza strani suoni, ma solo quelli delle acque che corrono nelle nostre valli. Sempre legati alla scheda relativa al PTA, quindi la RE 05, e sempre tenuto conto che, come dicevo precedentemente, c'è la necessità di trovare un delicato equilibrio tra il potenziamento di impianti di produzione di energia rinnovabile e l'esigenza di salvaguardare l'habitat naturale delle nostre valli, noi con quest'ordine giorno proporremmo alla controparte del Governo di elaborare una legge regionale in materia di limiti al prelievo idrico e tutela dei corsi d'acqua. Ad oggi la Regione autonoma Valle d'Aosta, se non erro - e in tale caso correggetemi - è forse l'unica che non ha disciplinato in tal senso, c'era - e l'abbiamo richiamato nelle premesse - un disegno di legge: il n. 115 del 31 agosto 2017, il cui titolo è stato paro paro riportato nel titolo dell'ordine del giorno. Non entro nel merito dei contenuti, ma è, secondo me, importante dire di che cosa trattava, l'articolato aveva una serie di argomenti tra cui i limiti all'esercizio della concessione o della subconcessione, la quantificazione della portata, i canoni aggiuntivi da pagare e il tema molto complesso delle sanzioni. Sappiamo - ed è capitato più di una volta anche nelle audizioni in Commissione - che questo tema è stato riportato, ci sono delle importanti sentenze che negli ultimi mesi sono state portate all'attenzione sia della stampa, sia delle associazioni di categoria, quello che chiediamo con quest'ordine del giorno è un approccio pratico e proattivo a un problema che c'è e comunque a una risorsa, perché i canoni di concessione, di subconcessione e anche a volte le sanzioni possono essere considerate come una risorsa propria dell'Amministrazione regionale. Oggettivamente quello che si chiede non è un'indicazione di che cosa scrivere all'interno di questa legge, ma partire dagli argomenti già oggetto di attenzione - tra l'altro, se non erro, all'epoca era l'assessore Baccega che era stato chiamato in Commissione -, partendo da quel testo e ammodernandolo rispetto all'evoluzione normativa, soprattutto anche tenendo conto delle risultanze delle sentenze che mi sembra, tra l'altro, non siano particolarmente favorevoli alla controparte amministrativa e quindi forse è bene tenerne conto. Impegniamo l'Assessore competente a ""presentare, entro novanta giorni dall'approvazione del presente ordine del giorno, un disegno di legge in materia di limiti al prelievo idrico e di tutela dei corsi d'acqua, partendo da quanto già fatto in sede di presentazione del già citato disegno di legge 115, al fine di permettere alla competente Commissione consiliare di poter avviare le relative attività e audizioni sul tema"". Io non voglio caricare particolarmente di lavoro il collega Chatrian, che è bravissimo a gestire la Commissione e i tanti dossier che sono sul tavolo, però io penso che anche a fronte in particolare di quelle che sono state le sentenze che sono emerse, c'è la necessità di fare ordine, prima si fa ordine e meglio è. Sentiamo qual è la posizione del Governo."
47027,XVI,06/03/2024,"AMBIENTE, ENERGIA",7,it,281.0,1976.0,M,UV,33,1103,"Il disegno di legge citato mirava a definire il quadro sanzionatorio correlato al superamento dei limiti di prelievo delle concessioni di acqua, la cui urgenza derivava dai provvedimenti sanzionatori che erano stati adottati in quegli anni e che recentemente sono stati risolti in sede di giudizio. Anche in relazione a questo, occorre valutare la questione nel suo complesso, valutando attentamente tutte le implicazioni in gioco, ambientali e di sfruttamento della risorsa idrica. I limiti di prelievo e le misure di tutela sono definiti in attuazione della direttiva quadro in materia di acqua a livello di Autorità di distretto del fiume Po e al cui rispetto richiamano le norme vigenti, quelle previste dal PTA. Come detto prima, è quindi questo lo strumento con cui andare a intervenire inizialmente e certamente poi eventualmente corredandolo da norme specifiche. Occorre quindi lavorare in un modo complessivo, stabilire nel complesso tutte le norme relative alla gestione delle acque, comprese le linee di tutela, quindi in relazione all'iniziativa si chiede il ritiro, altrimenti ci asterremo."
47027,XVI,06/03/2024,"AMBIENTE, ENERGIA",7,it,206.0,1966.0,F,PCP,35,1266,"Abbiamo letto l'ordine del giorno presentato dal collega Aggravi, ascoltato la spiegazione e l'intervento anche dell'Assessore e noi riteniamo che sia un ordine del giorno condivisibile, perché questa richiesta, che è quella di arrivare a una legge in materia di limiti al prelievo idrico e di tutela dei corsi d'acqua, è importante e lo è soprattutto, ma non solo, per evitare degli abusi, secondo noi, relativi all'utilizzo idroelettrico. Sappiamo che ci sono delle sanzioni, che sono previste, eccetera, però sono delle sanzioni che ha poco senso pagare a posteriori quando invece ci possono essere delle regole chiare stabilite preventivamente, anche perché poi spesso sappiamo che queste sanzioni, per un motivo o per l'altro, non sempre vengono pagate e sappiamo che c'è un quantitativo incredibile di pendenze in questo senso. Noi riteniamo anche che sia corretto partire da quel disegno di legge del 2017, che poi era stato in qualche modo abbandonato, su cui, per la parte che era di competenza dell'ambiente, nel periodo in cui sono rimasta in quell'Assessorato, avevamo avviato anche una riflessione perché c'è comunque una parte che riguarda anche le strutture e le competenze di quel Dipartimento. Se non verrà ritirato l'ordine del giorno, lo voteremo."
47027,XVI,06/03/2024,"AMBIENTE, ENERGIA",7,it,0.0,1985.0,M,RV,37,2273,"Quest'ordine del giorno non lo ritiriamo. Io sono abbastanza stupito da una considerazione magari banale ma che in questo caso è sempre più strana. Se l'hanno fatto tutti o quasi tutti, perché noi non lo facciamo? Ma non perché dobbiamo seguire gli altri, perché mi sembra che sulla materia delle acque noi abbiamo qualche elemento in più anche già dalla fonte statutaria e forse anche qualche dovere in più vista l'importanza che le acque hanno per la nostra Regione. Per una volta il passaggio - e me lo sono segnato perché lo condivido - che fa la collega Minelli, che non è notoriamente in linea su certi temi con il sottoscritto... però servono regole chiare e stabilite a priori, perché la parte sanzionatoria ha sempre un'alea che sappiamo come sta andando. Forse è meglio definire a priori determinate regole, almeno si può agire di conseguenza, soprattutto rispettare e magari portare a casa anche delle risorse che fanno sempre comodo. Io non lo so se dietro a questa scelta, che, ripeto, trovo anche strana, perché io mi sarei aspettato piuttosto che dire non sono novanta giorni, che già è tanto quando una base di partenza è già scritta... un arco temporale un po' più ampio, mi sarei aspettato il fervore considerato che comunque l'obiettivo era quello di portare in Commissione un testo su cui poter lavorare e su cui giustamente poter fare delle valutazioni. Faccio però una considerazione: ero disponibile a emendarlo, ma anche ci fosse l'impegno in questo caso di natura tra gentiluomini da parte del collega Chatrian, Presidente della III Commissione, io non lo ritirerei perché questo è un punto politico, abbiamo un problema e lo dobbiamo risolvere, come non lo so, andrà fatto in Commissione, ma oggi io non mi sento di ritirare quest'ordine del giorno. Trovo molto strano che la maggioranza non colga l'occasione e temo che ci sia un filo rosso, magari un po' sbiadito, che tiene legato il povero Assessore all'ambiente, e me ne dispiaccio, perché so che è persona pratica con la quale si poteva condividere un percorso per una volta tutti dalla stessa parte, perché qua l'obiettivo, al di là di come la si pensi, è definire regole chiare che si possono applicare per evitare inutili contenziosi e inutili perdite di denaro da una parte e dall'altra."
47027,XVI,06/03/2024,"AMBIENTE, ENERGIA",7,it,77.0,1975.0,M,AV-VdA Unie,39,1819,"Mi sembra che l'Assessore abbia risposto nel merito all'ordine del giorno del collega, proverò a far cambiare idea al collega Aggravi sapendo già che non ci riuscirò, però cercando di argomentare più che la proposta, il ragionamento che sta alla base. Avremo modo, se non in questo mese, nel prossimo mese, di affrontare il PTA in III Commissione, avremo modo, insieme all'Assessore e ai suoi tecnici, di faire démarrer il PTA, quindi io utilizzo il termine che lei ha messo in evidenza prima: il fare ordine, che ci sia la possibilità su questa tematica di fare ordine all'interno del PTA e, se non è sufficiente all'interno del PTA, sul piano di natura più legislativa. L'impegno da parte nostra è di creare tutte le condizioni affinché in Commissione ci sia la possibilità di affrontare tale tematica, è vero che le altre Regioni hanno già legiferato, noi avremo modo di non solo confrontarci ma entrare nel pieno della discussione sul PTA e, di conseguenza, cercare di fare ordine anche su questa tematica. L'impegno da parte nostra c'è e ci sarà nei tempi brevi, quindi non alle calende greche, ma, nel momento in cui affronteremo il PTA, ci sarà lo spazio con i tecnici e con l'Assessore competente di poter entrare a pieno titolo e anche a gamba tesa su questa tematica, sapendo però che una buona parte ci sarà probabilmente già all'interno del documento e, se non sarà sufficiente, come ha detto lei - e ribadisco quel concetto - cercheremo insieme se è possibile nell'affrontarlo di fare ordine e, di conseguenza, di ""dare corsa"" alle esigenze e soprattutto alle necessità. Probabilmente non sono riuscito a farle cambiare magari idea sul piano operativo sul mantenere questo ordine del giorno, ma da parte nostra ci sarà l'impegno tutto sul piano politico nell'affrontare e nel prendere il toro per le corna."
47027,XVI,06/03/2024,"AMBIENTE, ENERGIA",7,it,0.0,1985.0,M,RV,41,3323,"Era il febbraio del 2021 quando presentai un'interpellanza dal titolo: ""Intendimenti in merito alla proposta di una norma di attuazione volta alla soppressione dalla bolletta elettrica della componente tariffaria a favore dello Stato"". In realtà, il titolo si concentrava su un punto che non è l'elemento principale di quest'ordine del giorno, però l'ho voluto citare proprio per questo motivo: per dire che il cuore in realtà di quell'interpellanza e soprattutto quello che emerse in sede di risposta da parte dell'assessore Caveri fu una parte su cui riteniamo con quest'iniziativa di porre un'attenzione maggiore rispetto a quella che quotidianamente si dà. È capitato un po' a tutti che sono intervenuti nella discussione generale del piano del PEAR comunque di riportare la fondamentale importanza che l'infrastruttura di trasporto e trasmissione dell'energia elettrica non solo ha oggi, ma avrà anche in prospettiva, perché, al di là degli interventi di efficientamento e di riduzione dei consumi, comunque ci saranno maggiori consumi, evoluzione dei voltaggi e quant'altro. Nel corso di quella risposta - e quindi arriviamo all'argomento principale dell'ordine del giorno - giustamente l'assessore Caveri riportava i dettagli in particolare della scadenza che avrà la concessione relativa al trasporto e alla trasmissione dell'energia elettrica con una data che è quella del 31 dicembre 2030. Nella sua risposta esponeva appunto che la concessione vale in sessantanove comuni della regione, è stata rilasciata a titolo gratuito ai sensi di una legge del 1999 e poi ha avuto corso dal 2005. Come spesso capita però in Italia, la legge di riferimento, quindi in particolare il decreto legislativo 79/1999, prevedeva l'emissione di uno specifico regolamento che potesse andare a disciplinare poi quelle che sarebbero state le modalità in particolare di riassegnazione e di assegnazione delle concessioni. Come succede nella storia italiana, a meno che magari nella risposta il Presidente avrà più elementi... io ho provato a fare una ricerca e, se non erro, questo regolamento dal febbraio 2021 ad oggi ancora non si è visto... giustamente già in quella sede si era valutata forse l'opportunità di considerare la possibilità anche di normare con una norma di attuazione questo specifico passaggio. A fronte di questo e, ripeto, proprio sottolineando l'importanza che l'infrastruttura di trasmissione ha e avrà nei prossimi anni, anche a fronte di tutte quelle condizionalità in realtà che nelle valutazioni fatte all'interno del PEAR ci sono - e sono condizionalità legate in particolare allo stato e allo sviluppo dell'infrastruttura -, chiediamo di impegnare il Governo regionale, con il supporto delle strutture competenti, a ""valutare la perseguibilità tecnica e giuridica per l'elaborazione di una bozza di norma di attuazione concernente le modalità di riassegnazione delle concessioni di distribuzione e misura dell'energia elettrica, da porre all'attenzione della Commissione paritetica; presentare all'attenzione delle Commissioni consiliari competenti il risultato della valutazione entro 60 giorni dall'approvazione del presente ordine del giorno"". L'obiettivo non è tanto il rispetto delle date, ma che questa valutazione di perseguibilità si possa fare e capire se c'è lo spazio per poterci lavorare sopra."
47027,XVI,06/03/2024,"AMBIENTE, ENERGIA",7,it,293.0,1968.0,M,UV,43,2180,"Due brevi considerazioni in merito all'ordine del giorno che è stato presentato dal collega Aggravi. Sicuramente DEVAL assolve a un'importante attività di distribuzione sul nostro territorio. Un territorio montano con difficoltà che altri gestori probabilmente non saprebbero gestire in maniera analoga alle prestazioni che DEVAL garantisce, non ultimo anche nella scorsa settimana con interventi molto puntuali, così come in altri frangenti quando si sono dimostrati efficienti ed efficaci. Questo quindi ci stimola e ci porta ad andare in continuità con quello che era stato espresso a suo tempo, nel 2021, dall'assessore Caveri in risposta all'interpellanza in merito alla scadenza e alle eventuali opportunità di sancire un rinnovo per il trasporto dell'energia elettrica; trasporto che peraltro assume rilevanza strategica anche all'interno di questo piano che stiamo per approvare oggi. È stato sottolineato dall'Assessore, ma anche da molti interventi che è solo tramite il potenziamento del trasporto energetico che si potranno garantire anche centri di ricarica importanti e fast che potranno evidentemente dare un impatto diverso anche alla mobilità elettrica nel prossimo futuro. A fronte di queste valutazioni, ci siamo anche confrontati con il proponente e chiederemmo solo due emendamenti a quanto riportato: il primo nelle premesse al primo ""Richiamati"", proprio perché il titolo di quell'interpellanza così come è espresso è un po' fuorviante rispetto all'impegnativa declinata nella parte successiva e lo riportiamo quindi ai contenuti ""di cui ai punti 1 e 2"" dell'interpellanza 384/XVI, quindi quelli che parlavano esplicitamente di DEVAL e della possibilità o la valutazione in merito alla possibilità di avanzare una proposta di norma non paritetica. Mentre nell'impegnativa andremmo, per correttezza, a chiedere di eliminare la tempistica, prendendoci carico di portarlo in Commissione in tempi ragionevoli, quindi ""presentare all'attenzione delle Commissioni consiliari competenti il risultato della valutazione del presente ordine del giorno"" va bene. Così come ci siamo detti, se possono essere accolte queste due piccole variazioni, andremo ad approvarlo."
47027,XVI,06/03/2024,"AMBIENTE, ENERGIA",7,it,0.0,1985.0,M,RV,45,300,"Per confermare l'accoglimento delle rettifiche, effettivamente io ho voluto sottolinearlo in apertura, è corretto concentrare sulle due domande che riguardavano il tema le premesse e poi, come ho già detto, non è tanto la tempistica che ci interessa ma il contenuto. Confermiamo quindi e ringraziamo."
47027,XVI,06/03/2024,"AMBIENTE, ENERGIA",7,it,206.0,1966.0,F,PCP,47,454,"Per dichiarazione di voto, per dire che voteremo questo ordine del giorno, anche se riteniamo che togliere una tempistica sia comunque un po' problematico visto e considerato che, per quanto riguarda norme di attuazione che dovevano essere redatte in tempi rapidi, aspettiamo da cinque anni e anche perché speriamo che quest'impegno, il voto a questo ordine del giorno in qualche maniera acceleri la ricostituzione della Paritetica che stiamo aspettando."
47027,XVI,06/03/2024,"AMBIENTE, ENERGIA",7,it,0.0,1985.0,M,RV,49,4963,"Il penultimo, poi mi taccio nella presentazione, mi riservo di parlare nella trattazione degli altri ordini del giorno dei colleghi e anche degli emendamenti. Il quarto ordine del giorno invece cerca di porre l'attenzione, insieme a quello successivo, su quello che è in realtà l'effetto successivo, o meglio, quello che bisognerebbe o si potrà fare dopo l'approvazione del piano dell'energia e ambiente per la Valle d'Aosta del 2030. Ovvero noi abbiamo tutta una serie di analisi, corrette e ineccepibili, fatte dai tecnici, abbiamo una parte invece più politica, cioè di indirizzo e di programmazione sulla quale poi tornerò in dichiarazione di voto, e abbiamo poi una parte che non si vede, mettiamola così, che riguarda come poi si intende perseguire questi obiettivi. È ovvio che un piano così corposo che tocca tutto il novero degli stakeholder non può essere risolto o comunque determinato solo dall'azione dell'Ente pubblico, bensì anche dai comportamenti dei soggetti privati e anche da altri soggetti pubblici che non sono l'Amministrazione regionale, però ci sono una serie di misure che l'Amministrazione deve fare anche alla luce non soltanto del piano energetico ma anche dell'evoluzione sia dal punto di vista tecnologico, sia dal punto di vista degli incentivi e del supporto che viene dato magari da altri interventi che nel frattempo sono a disposizione, magari provenienti sia da fonte comunitaria che da fonte nazionale. Per questo motivo riportiamo anche nelle premesse una legge, che, tra l'altro, è stata oggetto ultimamente di evoluzione a sua volta sia in termini de minimis , sia in termini dei massimali a favore delle imprese, all'interno di questa legge, che è la legge 6/2003: ""Interventi regionali per lo sviluppo delle imprese industriali e artigiane"", vero è che all'articolo 17 del Capo III, e lo riportiamo nelle premesse, vi è tra le iniziative finanziabili la definizione dell'adozione di misure per l'uso razionale dell'energia. Quello che però vorremmo rafforzare con quest'ordine del giorno, tenuto anche conto che i principali documenti non soltanto di programmazione di bilancio ma in ottica autorizzatoria, e parliamo del rendiconto, il suo assestamento e poi del bilancio di previsione, sono alle porte o comunque in vista... chiederemmo l'impegno all'Assessore allo sviluppo economico, con il supporto delle strutture regionali competenti - che non sono soltanto quelle che si occupano di energia ma anche quelle relativamente allo sviluppo economico -, ""a elaborare una modifica della legge 6 al fine di creare al suo interno un capo dedicato al sostegno di iniziative nell'ambito dell'efficienza energetica e della produzione di energia da fonte rinnovabile in favore delle imprese valdostane, da sottoporre all'attenzione delle competenti Commissioni consiliari entro la fine del mese di settembre"". Il mese di settembre non è una scadenza messa a caso ma ovviamente noi guardiamo più che al rendiconto e all'assestamento, al bilancio di previsione, considerato anche che un'eventuale revisione o comunque analisi di una legge complessa come la 6/2003 non si può sicuramente fare a cuore leggero. In particolare vorrei sottolineare un passaggio, su tutta una serie di ambiti, in particolare il famigerato ormai Superbonus o Ultrabonus del 110% aveva un determinato obiettivo e un determinato perimetro di riferimento... su tutto quello che riguarda le attività produttive in generale, quindi il settore più industriale o artigiano, c'è da fare e bisogna cercare di contemperare quello che ad oggi non è magari sostenuto o non è alla portata anche di realtà che sono micro o piccole. Ieri ho partecipato, e c'era anche l'Assessore, a un interessante convegno promosso dalla Chambre sugli investimenti delle aziende, noi consideriamo gli investimenti sempre in ottica di sviluppo, di accrescimento dei mercati, ma quelli che sono forse addirittura più importanti - e lo dico soprattutto a livello della parte alta del conto economico - è quello che mi riduce i costi, aumenta l'efficienza e mi permette di risparmiare in termini non soltanto di costo dell'energia, ma banalmente di tutto quello che può essere migliorato in termini di consumi e all'interno anche di efficientamento del ciclo di produzione, anche se magari sono una micro impresa, perché comunque sia, anche e soprattutto la micro impresa ha anche una potenza di fuoco - direbbe qualcuno - in termini di investimenti minore rispetto a grandi aziende. Ci sono - e ne abbiamo anche parlato nel corso dello scorso Consiglio - investimenti importanti che una grande realtà produttiva qua vicino intende fare per evolvere il suo vettore energetico di riferimento per una parte della produzione, la piccola falegnameria o la piccola attività produttiva ha sicuramente meno possibilità e meno potenzialità. Proprio verso queste aziende pensiamo che si debba concentrare maggiormente l'aiuto o comunque il sostegno da parte dell'Ente regionale e non soltanto."
47027,XVI,06/03/2024,"AMBIENTE, ENERGIA",7,it,33.0,1965.0,M,AV-VdA Unie,51,1970,"Condividiamo l'obiettivo ed è il lavoro che la struttura sta già facendo sulla base di indicazioni date per arrivare a una revisione completa della legge 6, che abbiamo recentemente modificato per quanto riguarda i tetti dei contributi in quanto c'è stata una modifica del regolamento de minimis aiuti di Stato, però l'obiettivo è di arrivare a una revisione completa della legge. Da un lato, quindi vi chiederemmo di ritirare l'impegno oppure noi ci asterremo proprio perché il lavoro si sta facendo; dall'altra parte, in questo momento le imprese possono ottenere per gli investimenti nell'ambito dell'efficienza energetica dei finanziamenti a tasso agevolato, non a fondo perduto, quindi nella fase di revisione della legge bisognerà cercare di capire a come arrivare a quest'obiettivo; dall'altra parte, come anticipato nel precedente intervento, ci sarà l'obiettivo di arrivare per l'autunno-inverno 2024-2025 a un bando sul FESR sui fondi strutturali, che prevederà proprio dei contributi per l'efficientamento delle imprese valdostane. Informo anche che, nell'attività più politica di coordinamento delle attività sullo sviluppo di iniziative che portino le imprese a ragionare anche in ambito di efficientamento energetico, si è aperto un tavolo parallelo tra la Chambre e la CVA per una valutazione dell'attuale situazione di ogni associazione di categoria, in particolare l'ADAVA è stata l'associazione che più ha già lavorato sul tema, ma tutte le altre si sono impegnate, quindi direi che possiamo sottolineare positivamente che c'è grande attenzione da parte anche del mondo delle imprese sul lavoro che stiamo facendo. Il piano energetico ci aiuterà a dare in questo senso ulteriori indirizzi e giustamente andare a modificare anche un po' la nostra legislazione, anche perché ce lo chiede in questo caso l'Unione europea attraverso le sue direttive, attraverso una visione che viene data anche al sistema di finanziamento degli investimenti delle imprese."
47027,XVI,06/03/2024,"AMBIENTE, ENERGIA",7,it,0.0,1985.0,M,RV,53,964,"Sicuramente - sottolineo ancora - considerato non soltanto quello che oggi è già previsto dalla legge, ma anche alcuni obiettivi e delle necessità anche di fare delle valutazioni e delle scelte rispetto ad altri tipi di aiuto che già si indirizzano nei confronti di determinate imprese e quindi ci vuole del tempo... l'obiettivo principale era portare all'attenzione dell'Aula la necessità che, al di là di quello che è oggi il punto iscritto all'ordine del giorno, ci sia un lavoro soprattutto operativo, pratico e funzionale alla fissazione di determinati obiettivi, quindi, per quello che ci riguarda, io ritiro l'ordine del giorno. Ci riserviamo ovviamente di valutare poi in sede a questo punto io penso di Commissione, perché arriverà comunque una modifica o una revisione di legge, quindi magari anche avere ulteriori elementi rispetto a un lavoro di analisi che mi auguro possa poi essere condiviso anche con le Commissioni al di là del singolo intervento."
47027,XVI,06/03/2024,"AMBIENTE, ENERGIA",7,it,0.0,1985.0,M,RV,55,5604,"Come dicevo nella presentazione dell'ordine del giorno precedente, questi due ordini del giorno hanno un obiettivo che non è tanto tangente o collegato ad alcuni argomenti del piano, ma in realtà riguardano soprattutto il dopo, il che cosa fare. Noi oggi abbiamo, in realtà se ne è parlato anche in discussione generale, ma vorrei ricordare quello che c'è sul tavolo, nel senso che, per quello che riguarda in particolare il tema delle comunità energetiche e diciamo anche dell'autoconsumo e autoproduzione di energia, ci sono due testi di legge: uno è il disegno di legge 74, presentato dalla Giunta regionale il 14 luglio del 2022 e l'altro è la proposta di legge 94 del 1° marzo 2023 presentato dalle colleghe del Progetto Civico Progressista. Sappiamo che questi due testi di legge hanno poi avuto una sorta di sospensione anche considerando delle variabili che non sono nelle nostre disponibilità, perché soprattutto sulle comunità energetiche ma in generale su tutte le tipologie di autoconsumo si era in attesa di importanti riferimenti normativi, in particolare richiamiamo nell'ambito delle premesse dell'ordine del giorno il decreto del Ministero dell'ambiente e della sicurezza energetica del 7 dicembre 2023, il 414, il decreto CACER, in particolare il testo integrato per l'autoconsumo diffuso, allegato a una delibera dell'ARERA, che riconosce sette differenti tipi di configurazioni possibili per l'autoconsumo diffuso: i gruppi di autoconsumatori di energia rinnovabile che agiscono collettivamente, i gruppi di clienti attivi che agiscono collettivamente, le comunità energetiche rinnovabili, le comunità energetiche dei cittadini, l'autoconsumatore individuale, il cliente attivo a distanza e l'autoconsumatore individuale di energia rinnovabile a distanza ma con linea diretta, invece quello precedente era con rete distribuzione. C'è quindi più di una tipologia di configurazione possibile. In particolare è uscito il 4 marzo su ""Il Sole 24 Ore"", che, oltre che un quotidiano, è una fonte più che autorevole in tal senso, un articolo dal titolo: ""Comunità energetiche per gli impianti e la prova di transizione"". È interessante perché nell'articolo, fonte GSE, si citava un dato, ovvero il fatto che oggi le configurazioni incentivate sono 126, di cui 90 gruppi di autoconsumatori, e sono principalmente condomini residenziali, e 36 le comunità energetiche rinnovabili, quasi tutte costituite come associazioni non riconosciute. Peraltro nell'articolo c'è un passaggio interessante che riguarda il tema della forma giuridica e, se non erro, già questa mattina se ne è parlato. Quello che noi con quest'ordine del giorno vorremmo presentare e vorremmo stimolare soprattutto è il fatto che non ci si colleghi soltanto a una tipologia di forma di autoconsumo diffuso, vero è che solo alcune di queste beneficiano della tariffa incentivante, come anche delle misure PNRR, sappiamo che possono accedervi le CER e i gruppi di autoconsumatori, ma vorremmo che un principio fosse chiaro - e lo abbiamo anche scritto nelle premesse -: che ci sia la libera scelta da parte dei soggetti di poter scegliere la via migliore nella quale indirizzare non soltanto una scelta ma anche il relativo investimento. Riteniamo che, al di là di tutto, la libera impresa, la libera iniziativa dei soggetti privati, e anche non, sia fondamentale, tenuto anche conto - e mi riallaccio a un passaggio che ho fatto questa mattina in discussione generale - della convenienza, che non è una brutta parola, sia in termini economici, ma poi sono sempre termini economici anche dell'investimento fatto, al di là delle forme incentivanti, perché poi sappiamo che in alcuni casi la convenienza non si può legare soltanto alla percezione degli incentivi. Vorremmo quindi che si lasciasse completamente nelle disponibilità dei soggetti interessati, ma anche non, la possibilità di scegliere la forma di autoconsumo e di autoproduzione che, secondo loro, è quella migliore, considerando anche - e non riporto altri riferimenti - il discorso dei gruppi di autoconsumo e quindi la possibilità anche soprattutto per la parte residenziale - che spesso e volentieri abbiamo citato anche come uno dei soggetti che maggiormente saranno interessati anche da importanti investimenti successivi - di fare le scelte. Vorremmo impegnare l'Assessore allo sviluppo economico, con il supporto delle strutture regionali competenti, ""a porre all'attenzione della Commissione competente in materia un nuovo testo di legge che, tenendo conto di quanto già previsto in quelli depositati e richiamati in premessa, consideri tutte le configurazioni possibili per l'autoconsumo diffuso al fine di non limitare le possibili opportunità di realizzazione di impianti da fonte rinnovabile in linea con gli obiettivi del PEAR"". Vero è - lo anticipo già ma l'Assessore poi me lo confermerà - che c'è stata giustamente un'interlocuzione e, come ho detto prima, non sarà possibile per tutte le forme prevedere le stesse tipologie di incentivazione, di supporto o quant'altro, ma vorremmo che si lasciasse - e per quello noi chiediamo che ci sia un supporto che non sia soltanto di natura politica ma in particolare tecnica per capire quali altre forme e altre tipologie possano essere effettivamente citate all'interno di quest'eventuale testo che parta dal lavoro che ha fatto sia la Giunta regionale con il 74, sia le colleghe di PCP con la proposta di legge 94 - la libertà e soprattutto individuare anche altre forme, perché, ripeto, per noi è fondamentale che non ci siano forme coercitive anche dal punto di vista economico nelle scelte da operare."
47027,XVI,06/03/2024,"AMBIENTE, ENERGIA",7,it,33.0,1965.0,M,AV-VdA Unie,57,1495,"Condividiamo lo spirito e anche i contenuti e l'impegno di quest'iniziativa, proporrò un piccolissimo emendamento, ma più che altro perché vorremmo lavorare in maniera molto trasparente rispetto all'obiettivo finale. Nell'impegno io le chiederei, dopo la parola ""consideri"" e prima delle parole ""tutte le configurazioni possibili"" le seguenti parole: ""ai sensi della normativa vigente"" e per il resto il testo va bene. La cosa più importante è integrare tutte queste forme di autoconsumo, in particolare per un'azione di sensibilizzazione e di divulgazione, perché questa è la prima grande iniziativa che dovremo mettere in campo in generale per tutte le politiche che andranno a produrre un'azione migliorativa rispetto ai temi del contenimento dei costi energetici della produzione di nuova energia rinnovabile. Per quanto riguarda invece l'impegno sull'eventuale utilizzo di finanziamenti, ci riserviamo nell'elaborazione finale del testo di legge che nell'obiettivo comune, almeno nell'indirizzo che è stato dato da quest'Aula, cercheremo di portare con il sostegno di tutti i gruppi alla discussione del Consiglio nel mese di aprile, perché, come ci siamo detti, ci sono oggi quasi tutte le informazioni per poter concludere almeno la fase di approvazione di un testo di legge a livello regionale. Con questo piccolo emendamento quindi voteremo a favore dell'ordine del giorno e ci impegneremo a produrre nel testo di legge, che porteremo in Giunta al più presto, anche queste disposizioni."
47027,XVI,06/03/2024,"AMBIENTE, ENERGIA",7,it,0.0,1985.0,M,RV,59,251,"Come anticipato anche nella presentazione, accettiamo l'emendamento che condividiamo pienamente perché effettivamente c'è la necessità di fare una completa analisi su quello che è perseguibile anche a fronte della normativa, che è corposa e complessa."
47027,XVI,06/03/2024,"AMBIENTE, ENERGIA",7,it,178.0,1963.0,M,RV,61,3635,"Questo è l'ultimo dei nostri ordini del giorno. PEAR significa Piano Energetico Ambientale e mi voglio concentrare sull'ambientale, visto che di energetico abbiamo parlato parecchio oggi. Quando si parla di elettrodotti, si parla di esternalità negative, che è uno dei concetti importanti in microeconomia: per ""esternalità negative"" si intendono tutta quella serie di elementi che in qualche modo vanno a interferire con le attività adiacenti. Quest'iniziativa è partita proprio da un'interpellanza sul Superphénix quando l'assessore Sapinet giustamente mi ha risposto che avremmo fatto approfondimenti. In Commissione abbiamo avuto modo di approfondire con il Dirigente competente e appunto era emersa la possibilità di avere un incontro con i vertici di Terna proprio per affrontare queste tematiche. In particolare faccio un'elencazione breve: le forti ricadute ambientali di un elettrodotto, sicuramente il 380, Superphénix è quello più importante, però anche i 220 non scherzano. Parlo di rischio elettrosmog nelle zone antropizzate e quest'iniziativa la dedico a Rosemary Cout e a Renzo Praduroux, che credo da 25 anni si battono perché il loro domicilio non sia un coacervo di cavi. Il famoso palo della cuccagna, vero? (intervento di un Consigliere, fuori microfono) ...di Priod, ma non basta, c'è il tracciato che è previsto, le varianti di tracciato di cui non sono a conoscenza neppure i Comuni, parlo di energia elettrica che la Terna intende produrre e potenziare sulle linee ma con tralicci che vengono spostati, a detta dei titolari, dei proprietari dei terreni, in modo improprio, addirittura a volte a ridosso degli edifici. È emblematico il caso di Chevrot dove la linea passa a poca distanza dal parco giochi della scuola e dell'edificio scolastico, parlo delle ripercussioni sulla pianificazione urbanistica del territorio, gravato dalla fascia di rispetto di questi elettrodotti, parlo di terreni edificabili su cui i proprietari sono tenuti a versare l'IMU senza poter edificare, insomma, tutta una serie di problematiche che i Valdostani a casa loro devono subire. Il protocollo d'intesa tra RAVA e Terna stipulato nel 2009 per l'applicazione della Valutazione Ambientale Strategica, la famosa VAS del piano di sviluppo 2011, prevedeva appunto un tavolo di concertazione tra Terna e gli Enti Locali, l'identificazione di corridoi e fasce di fattibilità di tracciato, erano previste cartografie e in alcuni casi si sono realizzate, ci risulta che sarà proprio il tema di un'iniziativa che discuteremo domani tramite un'interrogazione e queste linee non sono state terminate per vari problemi. Mi riferisco anche alla necessità di potenziare queste linee, c'è stata una richiesta da parte di alcuni enti di interrarle, sul 132 sembrava praticabile, ora non abbiamo notizie se quest'intenzione è ancora valida. Termino dicendo che vorremmo impegnare il Governo regionale a intavolare un incontro con i vertici di Terna tramite la III Commissione, con la possibilità di sentire anche le problematiche sul territorio. Noi abbiamo diverse segnalazioni sul territorio, è stata fatta una raccolta firme importante in tre comuni sottostanti la linea Villeneuve/Châtillon e, ripeto, c'è la necessità di valutare i contesti fortemente antropizzati, il forte impatto ambientale di queste opere, soprattutto in un periodo adesso dove la creazione di numerose aree protette di valore naturalistico e i siti storico-archeologici hanno la loro importanza e avremmo piacere che questo impegno il Governo se lo prendesse tutto con una certa urgenza considerata la disponibilità del Dirigente e dell'Assessore di incontrare Terna."
47027,XVI,06/03/2024,"AMBIENTE, ENERGIA",7,it,281.0,1976.0,M,UV,63,1324,"Grazie collega. In realtà, l'impegno era riferito ovviamente anche al Presidente della III Commissione con il quale ci siamo ovviamente confrontati, ma con il quale in precedenza si è parlato di come i dossier siano tanti, ma il lavoro viene portato avanti con costanza, determinazione e con confronti comunque sempre interessanti e positivi. Su questa tematica avevamo già dibattuto in un'iniziativa del collega Lucianaz legata appunto alla linea Superphénix sulla quale ci eravamo impegnati a interloquire con Terna e a organizzare una seduta di Commissione. Nella penultima seduta di Commissione che ci ha visto infatti al tavolo al confronto sui vari dossier doveva essere presente anche Terna, che poi nei giorni precedenti ha dovuto disdire l'impegno. L'interlocuzione con Terna e la collaborazione deve avvenire comunque con alcune settimane di preavviso, quello che, di fatto, stiamo facendo. Come dicevo, c'è assolutamente la disponibilità ma è un qualcosa che già stiamo portando avanti, in particolar modo con la struttura interessata, Valutazioni, autorizzazioni ambientali e qualità dell'aria, in particolare con la collaborazione del dottor Bagnod, pertanto, essendo un qualcosa che già stiamo portando avanti e che a breve arriverà in Commissione, chiederei il ritiro dell'iniziativa, altrimenti ci asterremo."
47027,XVI,06/03/2024,"AMBIENTE, ENERGIA",7,it,178.0,1963.0,M,RV,65,486,"Se il Presidente di III Commissione, come è sua prassi, si prende l'impegno di organizzare in tempi brevi quest'incontro, naturalmente con i tempi di Terna, ricordo che Terna nel 2018 è stata sollecitata dal Governo Spelgatti, assessore Gerandin, a confrontarsi su queste tematiche, era il 2018, quindi immagino che i tempi di Terna sono abbastanza lunghi... però attendo un impegno formale del Presidente di Commissione su questo tema e poi ritirerò ben volentieri l'ordine del giorno."
47027,XVI,06/03/2024,"AMBIENTE, ENERGIA",7,it,77.0,1975.0,M,AV-VdA Unie,67,814,"Per quanto ci riguarda, cerchiamo di calendarizzare con i vertici Terna, ci va penso un preavviso forse di tre settimane dato che vorranno essere presenti fisicamente, quindi nei tempi e nei modi, di concerto con l'Assessore, decidiamo la prossima settimana, quando avremo modo di calendarizzare i prossimi incontri, ci diamo delle priorità visto e considerato che ci siamo presi diversi impegni, magari questo potrebbe già essere calendarizzato per fine marzo o la prima settimana di aprile dopo Pasqua, così almeno i dirigenti e l'Assessore si fissano la data così abbiamo modo di poter entrare nel merito anche di questa tematica. Oltretutto il collega Lucianaz aveva già anticipato una parte di questa discussione in III Commissione con il dirigente Bagnod, quindi sono a disposizione per organizzare il tutto."
47027,XVI,06/03/2024,"AMBIENTE, ENERGIA",7,it,178.0,1963.0,M,RV,69,195,"Allora terminiamo qui la disfida, memore delle problematiche nelle Commissioni V e I ogni tanto mi faccio vivo, so che lei è più puntuale per questi impegni, quindi ritiriamo l'ordine del giorno."
47027,XVI,06/03/2024,"AMBIENTE, ENERGIA",7,it,113.0,1964.0,M,LEGA VDA,71,6462,"Quest'ordine del giorno ha per titolo: ""Risparmio energetico in ambito di illuminazione pubblica"". È un tema che voi mi avete già sentito esporre in Consiglio, è un tema che quindi è già approdato, però repetita iuvant, oppure potremmo anche dire gutta cavat lapidem, quindi a forza di determinazione noi comunque non retrocediamo di fronte a quest'iniziativa che crediamo nostra, perché riteniamo che il territorio, per quanto rispetto ad altri territori di altre Regioni, non raggiunga i livelli di percentuale di illuminazione raggiunti appunto da altre Regioni, quindi la Valle d'Aosta in qualche modo si colloca in una sorta di fascia cosiddetta ""virtuosa"", tuttavia siamo perfettamente convinti che il territorio sia iper illuminato. Iper illuminato vuol dire che c'è un consumo di energia elettrica per sostenere il consumo di tutte le linee di illuminazione sul territorio, iper illuminato anche dal punto di vista della qualità dei corpi illuminanti ma anche nel caso in cui si utilizzi una tecnologia a basso consumo, una tecnologia led , in ogni caso l'intensità luminosa noi la riteniamo esagerata. Ribadiamo il fatto che pensare di poter vedere dove mettere i piedi, di vedere che cosa c'è nelle immediate circostanze è un approccio di illuminazione del territorio che ha un senso e pensare di poterci trovare all'una di notte a leggere il giornale in un territorio illuminato artificialmente con illuminazione pubblica invece non ha senso, ed è invece quello che succede. Allora con l'approvazione del piano energetico regionale si indica come priorità la riduzione dei consumi energetici a livello regionale. Noi ci mettiamo esattamente in questa linea, rilevato il fatto che un'indagine effettuata da Legambiente, riferita al 2017 - quindi probabilmente quando non erano ancora in atto tutta una serie di dotazioni a basso consumo dei corpi illuminanti - riferiva un dato impressionante: un consumo di energia elettrica nel territorio valdostano per la pubblica illuminazione del territorio pari a 199 kilowatt/anno per abitante, vuol dire che moltiplicato per abitanti, arriviamo a 12.500 gigawatt, per capirci meglio 12 milioni e mezzo di kilowatt/ore, consumati annualmente per l'illuminazione pubblica. Questo è un dato di cui innanzitutto prendiamo atto, riportato da Legambiente, non abbiamo prove e non abbiamo effettuato delle prove per valutare l'attendibilità di questo dato, ma in ogni caso è comprensibile il fatto che ci sia un consumo di energia elettrica non indifferente. Ribadisco: anche nel caso di utilizzo di sostituzione dei corpi illuminanti a fluorescenza, a vapori, comunque con tecnologie a basso consumo, a led, in ogni caso riteniamo non giustificata l'iper illuminazione del territorio. Riteniamo quindi che questa iper illuminazione del territorio che noi segnaliamo potrebbe essere in qualche modo regolamentata, razionalizzata attraverso innanzitutto una regolazione di periodi di funzionamento. Noi sappiamo che le linee sono alimentate chiaramente da interruttori crepuscolari e queste linee, così come sono messe in accensione e spegnimento attraverso interruttori crepuscolari, possono anche essere dotate di interruttori temporizzati e quindi poter selezionare delle fasce temporali in cui magari nelle ore notturne, profonde, dove l'utilizzo dello spazio pubblico diminuisce dal punto di vista delle utenze, delle percorrenze pedonali soprattutto... perché per le percorrenze in automobile, considerato che ogni automobile è dotata di fari, potrebbe essere addirittura trascurabile l'illuminazione nelle ore notturne. Siamo perfettamente a conoscenza che esistono delle norme, ma siamo anche a conoscenza che le norme - e ve lo posso dire anche dal punto di vista professionale -, quando fissano dei minimi, il decisore progettista o committente che sia tende a esagerare, a stare sopra a questi minimi per una sorta di margine di sicurezza o, come viene detto in ambito accademico, margine di insicurezza, cioè quando non sei sicuro di quello che fai, tendi a esagerare, così almeno ti metti in una situazione di comfort, di sicurezza, o agli effetti di periodi di funzionamento, quindi regolamento dei periodi di funzionamento dell'illuminazione pubblica, oppure anche a fianco agli effetti dell'intensità luminosa. Sono questi i due parametri che potrebbero essere messi in atto per una razionalizzazione della funzione dell'illuminazione pubblica e, di conseguenza, dei relativi consumi. Tutto questo anche per dimostrare un ruolo di esempio che la Pubblica Amministrazione deve per forza di cose svolgere, una sorta di vocazione a cui la Pubblica Amministrazione è chiamata, cioè essere un'avanguardia per soluzioni virtuose orientate in questo caso dal contenimento dei consumi nell'ottica del contrasto allo spreco e comunque in linea con gli obiettivi di PEAR. Con tutto questo premesso, l'impegnativa di quest'ordine del giorno recita: ""il Consiglio regionale impegna il Governo della Regione in linea agli obiettivi del piano energetico ambientale regionale, ad accogliere la presente sollecitazione - quindi vedete che non vi mettiamo con le spalle al muro impegnandovi in qualcosa che vi lega mani e piedi - finalizzata ad avviare un'attività di sensibilizzazione e di dialogo con gli Enti locali e con realtà pubbliche in genere, per attivare una rapida riduzione dei tempi di esercizio dei sistemi di illuminazione pubblica, nonché avviare i necessari approfondimenti tecnici e normativi che consentano la riduzione dell'intensità luminosa dei corpi illuminanti di pubblica illuminazione presenti sul territorio"". In particolare, per quanto riguarda questo concetto di ridurre l'intensità luminosa, noi sappiamo che l'intensità luminosa è ovviamente legata e proporzionale al consumo benché con le tecnologie led si possano ottenere delle situazioni assolutamente performanti, tuttavia comunque c'è una relazione diretta tra l'intensità luminosa e il consumo di energia. C'è però un altro elemento fondamentale che si chiama paesaggio, quello di cui ho accennato nell'intervento generale sul PEAR. Noi immaginiamo cosa vuol dire un paesaggio notturno del nostro territorio con una luce soffusa. Avremmo la possibilità di migliorare la percezione del nostro territorio. Siccome noi siamo una Regione a vocazione turistica, il miglioramento qualitativo della percezione del territorio incide immediatamente sulle dinamiche economiche dell'elemento trainante della nostra economia, cioè il turismo."
47027,XVI,06/03/2024,"AMBIENTE, ENERGIA",7,it,33.0,1965.0,M,AV-VdA Unie,73,1805,"Collega Distort, noi ci asterremo su quest'iniziativa perché riteniamo che gli Enti locali abbiano fatto in questi anni, soprattutto in quest'ambito, grandi passi in avanti. Abbiamo visto cambiare proprio il modo di amministrare i nostri Comuni nel tempo, una volta si chiedevano i grandi fari nelle piazze per illuminare il più possibile e sparare la luce per aria, oggi c'è un'attenzione alla progettazione dei nuovi impianti e sui vecchi impianti un'attenzione alla regolazione degli stessi sempre maggiore. Sicuramente anche gli Enti locali sono al lavoro per fare sempre meglio e l'obiettivo è fare sempre meglio tutti insieme, perché credo che da un lato c'è bisogno di una buona illuminazione pubblica per contenere anche tutti quegli aspetti legati agli atti di vandalismo, ai furti, a quelle situazioni che nei Paesi e nella città possono mettere in condizione di non avere tutti quei servizi anche di sicurezza che sono necessari, però - ripeto -, a nome della maggioranza, quello che rileviamo è una grande attenzione, investimenti al riguardo e anche investimenti per guardare a una nuova visione del sistema di illuminazione che risponde pienamente a quello che lei dice, perché un'illuminazione che sa inserirsi nel paesaggio diventa qualche cosa anche di bello da vedere, di bello da apprezzare e rende anche più apprezzabile tutti i nostri borghi e i nostri bei Paesi. Sicuramente gli Enti locali possono fare ancora di più, come possiamo fare di più tutti quanti, però noi riteniamo che un impegno così importante non valuta con attenzione e con positività tutto quello che è già stato fatto e quello che si sta ancora facendo. Ci asteniamo quindi, come voi continueremo a stimolare, l'approvazione del piano energetico sicuramente darà un ulteriore impulso a ragionare in questi termini."
47027,XVI,06/03/2024,"AMBIENTE, ENERGIA",7,it,113.0,1964.0,M,LEGA VDA,75,2163,"Grazie Assessore anche per la sincerità con cui si esprime per quanto i contenuti del suo intervento vadano a disinnescare il nostro sforzo di suggerimento. A scanso di equivoci, dichiaro che concordo pienamente sui passi avanti compiuti dalle Amministrazioni locali, concordo come ognuno di noi... sono un cittadino del territorio, osservo il territorio, quindi mi accorgo dei passi avanti che sono stati compiuti non solo dal punto di vista dell'efficientamento energetico, ma anche della qualità dell'illuminazione, però questi passi avanti sono stati compiuti grazie all'attività degli Enti locali, grazie alla sensibilità di tanti amministratori, grazie a un'azione congiunta virtuosa con professionisti all'altezza del tema di illuminotecnica, che è uno dei temi più difficili, insieme all'acustica, da gestire nell'ambito della progettazione di settore. Tuttavia il nostro pensiero non voleva minimamente sminuire quest'attività dei Comuni, ma voleva dichiarare... dal punto di vista delle scelte del PEAR, siccome vengono declinate nelle centinaia di pagine tutta una serie di indirizzi, di obiettivi, di meccanismi che si mettono in atto, di richiami, il pensare di poter andare a disciplinare o comunque un richiamare in quest'ottica obiettivi di riduzione dei consumi sull'energia elettrica e un richiamo anche alla qualità degli effetti illuminotecnici significa dichiarare la vicinanza del Governo regionale agli Enti locali. Lei ha dichiarato una sorta di complimento svolto nei confronti degli Enti locali, e questo sicuramente sarà gradito, però altra cosa è dichiarare il fatto che l'Amministrazione regionale si rende disponibile. Poi il come, i dettagli, potrebbe essere anche attraverso forme di indicazioni dal punto di vista delle soluzioni progettuali, dal punto di vista delle coperture finanziarie, sono diverse le azioni che può svolgere un'Amministrazione regionale nei confronti degli Enti locali. Questo è lo spirito con cui noi volevamo sollecitarvi, prendiamo atto della vostra astensione, noi comunque porteremo al voto l'ordine del giorno perché se crediamo in quello che facciamo, dobbiamo avere la forza di andare fino in fondo."
47027,XVI,06/03/2024,"AMBIENTE, ENERGIA",7,it,141.0,1968.0,F,LEGA VDA,77,3382,"Il piano energetico ambientale regionale, che è approdato oggi in aula e di cui abbiamo parlato praticamente da stamattina alle ore 09:30, è arrivato dopo un lungo percorso. Questo è uno di quei piani che rientrano in quei piani che possono avere delle ricadute significative sull'ambiente e sul patrimonio culturale, come già accennava questa mattina l'assessore Bertschy, ma anche a livello produttivo ed edilizio e in genere ha anche effetti sulle varie attività sociali ed economiche della comunità valdostana e che possono essere funzionali al perseguimento della sostenibilità ambientale, valutando dunque gli effetti significativi che le azioni messe in campo che sono contenute al suo interno potrebbero avere appunto in primis sull'ambiente e poi, di riflesso, sull'uomo e su tutto l'aspetto del patrimonio paesaggistico, con la finalità quindi di promuovere eventuali misure di mitigazione se fosse necessario. Tra le varie azioni indicate nel piano che possono incidere sulla riduzione dei consumi che provengono dalla parte fossile ricadono tutti quegli interventi che porterebbero a un decremento dei consumi di gasolio e di GPL, andando nella direzione di importanti riqualificazioni degli edifici più energivori, soprattutto nel settore residenziale, riqualificazioni non solo strutturali, ma anche a livello impiantistico, quindi con sostituzione di caldaie che sono attualmente alimentate a gasolio o a GPL. Durante le audizioni che abbiamo avuto in Commissione consiliare, abbiamo appreso che il trend delle emissioni di anidride carbonica equivalente in Valle d'Aosta prodotti dagli edifici residenziali si è ridotto purtroppo solo del 6% dal 2009 al 2022 e che quindi tale settore che risulta maggiormente responsabile delle emissioni nell'aria, a fronte di riduzioni marginali, continua comunque a generare un significativo impatto a livello ambientale. Per poter attuare delle politiche corrette e trovare strumenti normativi che facilitino il raggiungimento di interventi di miglioria sugli edifici esistenti, si ravvisa dunque la necessità di conoscere nello specifico quanti siano sul territorio della nostra Regione sia i fabbricati pubblici che quelli privati che sono maggiormente energivori, andando a costruire una sorta di piano di priorità attraverso l'attività di censimento per categoria energetica di appartenenza di questi edifici. Non dovrebbe essere un impegno troppo gravoso poiché esiste già un catasto energetico regionale in cui confluiscono i dati di prestazione energetica degli edifici, a cui però accedono solo i tecnici del settore e i manutentori degli impianti. Per quanto ho appena esposto, con questo ordine del giorno il Consiglio regionale impegna l'Assessore competente a produrre all'apposita Commissione consiliare in tempi ragionevolmente congrui un censimento dei fabbricati pubblici e privati presenti sul territorio regionale, suddivisi per comune e per classi energetiche; tutto questo poiché sarebbe utile al fine di poter valutare possibili future programmazioni operative, normative e finanziarie, a integrazione di quelle che sono già esistenti, a supporto dell'attività che l'Amministrazione regionale potrebbe mettere a disposizione per i fabbricati sia residenziali che pubblici che rientrano nelle categorie appunto maggiormente energivore e maggiormente inquinanti, con conseguenti effetti ambientali importanti."
47027,XVI,06/03/2024,"AMBIENTE, ENERGIA",7,it,33.0,1965.0,M,AV-VdA Unie,79,972,"Noi proponiamo un emendamento, questo è un ordine del giorno che invita a lavorare insieme su questi temi, quindi non avrebbe senso da parte nostra a livello politico non accettarlo, però nell'impegno si parla di un censimento di fabbricati pubblici e privati, quindi un ulteriore onere. Esiste già il catasto degli attestati di prestazione energetica, il catasto di impianti termici che viene popolato e implementato ai sensi di normative vigenti. Quello che noi vi vorremmo proporre nell'impegno è di dire: ""Invita l'Assessore competente a relazionare nell'apposita Commissione consiliare - credo la III per la gioia del Presidente della III Commissione, ma magari le Commissioni III e IV insieme - in tempi ragionevolmente congrui sulla base dei dati disponibili"", nel senso che accettiamo di impegnarci in questa direzione ma senza andare a produrre e a fare ulteriori censimenti. Interveniamo e vi porteremo la relazione sulle cose che sono già a nostra disposizione."
47027,XVI,06/03/2024,"AMBIENTE, ENERGIA",7,it,141.0,1968.0,F,LEGA VDA,81,430,"Ringrazio l'Assessore e sono soddisfatta. Accogliamo quindi favorevolmente le modifiche proposte da lei, dal Governo, poiché riteniamo che sia assolutamente utile al fine di una programmazione, di una corretta azione politica, avere la contezza dei dati, perché appunto, essendo a conoscenza di questi dati, si può procedere quindi in una maniera efficace con eventuali predisposizioni e attuazioni di misure di intervento mirate."
47027,XVI,06/03/2024,"AMBIENTE, ENERGIA",7,it,113.0,1964.0,M,LEGA VDA,83,3949,"Quest'ordine del giorno porta come titolo: ""Piattaforma logistica per il trasporto delle merci"", cioè una sfida che noi riconosciamo assolutamente impegnativa, di concepimento, di creazione di un progetto volto alla costruzione di una piattaforma logistica per ottimizzare il trasporto di merci sul territorio valdostano. Sfida assolutamente impegnativa ma non per questo sarebbe giustificato lo scoraggiamento. Allora ecco che, con tutta franchezza, l'attività e l'azione dell'opposizione e del nostro gruppo consiliare attraverso quest'ordine del giorno vuole essere un impulso motivazionale per accettare questa sfida. Noi sappiamo che il PEAR ha come obiettivo principale la riduzione dei consumi energetici a livello regionale e quindi ecco che in linea noi riteniamo che l'ambito, il settore dei trasporti, che non è primo ma è secondo o terzo, comunque alto in classifica dal punto di vista della responsabilità, dell'incidenza sui consumi, di conseguenza sulle emissioni, è un settore in cui è opportuno intervenire. Esistono tutta una serie di azioni legate all'utilizzo dei combustibili, utilizzo delle alimentazioni, dei propulsori, ma in questo caso noi tocchiamo un altro ambito: quello dei trasporti che vengono quotidianamente sul nostro territorio per la consegna di merci; tra l'altro, trasporti fortemente incrementati dalla tendenza dell'acquisto on-line , che quindi genera tutta una serie di mezzi che transitano, di corrieri che transitano per andare a consegnare casa per casa i beni acquistati on-line. Noi osserviamo quindi che c'è un intero sistema commerciale che tanto per le attività di grandi scala, quanto per quelle di vicinato, così come per le consegne degli acquisti on-line, si avvale di un apparato di mezzi di trasporto che dipende da singole logistiche di consegna, la cui somma genera l'effetto complessivo di consumi energetici da trazione, quindi del relativo effetto inquinante. Noi osserviamo ed evidenziamo anche che, rispetto a quanto osservato nella premessa appena esposto, un sistema logistico regionale invece potrebbe garantire un efficientamento importante sia agli effetti ambientali che agli effetti dei costi di trasporto a carico dei rispettivi destinatari. La creazione quindi di una piattaforma logistica regionale - così l'abbiamo chiamata - per l'ottimizzazione della gestione dei sistemi di approvvigionamento e di trasporto in genere delle merci potrebbe dare un significativo contributo agli obiettivi del PEAR nel contenimento dei consumi. Sfida impegnativa, perché come si costruisce? Come si parte? Si costruisce una App ? Si costruisce un qualcosa che in qualche modo abbia una sorta di parentela con il progetto ""BlaBlaCar""? Si costruisce qualcosa che abbia una parentela con un progetto che, purtroppo, non ha avuto un grande esito, ma è avvenuto diversi anni fa, con altre sensibilità, con altre dinamiche, che era il ""City Porto""? Noi abbiamo degli esempi ma dobbiamo anche mettere in moto la fantasia, d'altronde questo compete a chi amministra e voi se accogliete le nostre sollecitazioni come impulso per l'attivazione di questa fantasia, voi in qualche modo avete l'opportunità di brillare di luce riflessa, lasciatemela mettere in questi termini. Ribadisco che l'Ente pubblico, quindi amministrare un territorio, significa anche mostrarsi da esempio. Pensare di mettersi in gioco anche per situazioni assolutamente difficili da svolgere è un compito impegnativo, però ogni cammino, per quanto lungo sia, parte sempre con il primo passo, si tratta di fare il primo passo, infatti l'impegnativa recita in questi termini: ""Impegna il Governo della Regione, in linea agli obiettivi del piano energetico ambientale regionale, ad accogliere la presente sollecitazione, finalizzata ad avviare i preliminari di studio per la creazione di una piattaforma logistica regionale per l'ottimizzazione della gestione dei sistemi di approvvigionamento e di trasporto in genere delle merci."
47027,XVI,06/03/2024,"AMBIENTE, ENERGIA",7,it,33.0,1965.0,M,AV-VdA Unie,85,1770,"Noi le proponiamo un emendamento su questi temi. Stiamo lavorando e hanno lavorato già in passato le Amministrazioni, in particolare il Comune di Aosta, come ha ben ricordato, aveva provato a organizzare più che una piattaforma logistica, un vero e proprio servizio di trasporto, allora probabilmente per tanti motivi non si era raggiunto completamente il risultato, ma questo è un tema che si ripropone e nell'ambito regionale dei trasporti è oggetto di valutazioni. L'obiettivo però è un obiettivo che riteniamo importante da continuare a valutare non tanto in questo piano, ma trasferendo lo studio nell'ambito del piano regionale trasporti, che di qui a qualche giorno avremo la possibilità poi di poter iniziare a discutere. Nell'impegno noi andremo a dire: ""Ad accogliere la presente sollecitazione finalizzata a valutare nell'ambito del piano regionale trasporti l'avvio di uno studio per la creazione di una piattaforma logistica"". La sollecitazione è raccolta e nello spirito di un lavoro che deve portarci tutti a valutare ogni possibile azione che possa andare a determinare una riduzione di tutte le attività di trasporto, in particolare quelle con i mezzi più inquinanti, quindi si potrebbe anche immaginare qualche cosa che vada nella direzione di limitare a seconda della modalità di utilizzo delle varie energie. Se c'è la disponibilità ad accettare quest'emendamento, noi saremo dell'idea di continuare questa discussione appunto nell'ambito del piano regionale dei trasporti per vedere se si troverà un'ottimizzazione di un lavoro attraverso quest'indirizzo che possa comunque essere discusso nella maniera più coinvolgente possibile e corretta possibile anche insieme alle Amministrazioni comunali che potranno essere interessate da queste iniziative."
47027,XVI,06/03/2024,"AMBIENTE, ENERGIA",7,it,113.0,1964.0,M,LEGA VDA,87,1193,"Grazie Assessore. In merito alla proposta di emendamento, il fatto quindi di collegare quest'iniziativa allo sviluppo e agli approfondimenti del piano regionale dei trasporti sicuramente potrebbe avere due valenze: una è quella di lanciare avanti la palla in modo da prendere tempo, l'altra potrebbe essere invece quella di dare una collocazione concreta, cioè uno spazio, un luogo in cui svolgere quest'approfondimento e quindi in qualche modo dare più concretezza. Voglio interpretarlo nella seconda formula, cioè il fatto di poter dare una collocazione, quindi una concretezza, a nome del gruppo, apprezzo la proposta del Governo, quest'emendamento assolutamente è condivisibile, per cui, per quanto ci risulta, potremmo andare in votazione dell'ordine del giorno esattamente in questa formula, cioè ""Ad accogliere la presente sollecitazione finalizzata a valutare nell'ambito del piano regionale dei trasporti l'avvio di uno studio per la creazione di una piattaforma logistica regionale per l'ottimizzazione della gestione dei sistemi di approvvigionamento e di trasporto in genere delle merci"". Mi pare di aver ripetuto fedelmente quanto lei aveva espresso nel suo intervento, Assessore."
47027,XVI,06/03/2024,"AMBIENTE, ENERGIA",7,it,113.0,1964.0,M,LEGA VDA,89,6647,"Quest'ordine giorno è l'ultimo degli ordini del giorno presentati dal nostro gruppo, quindi o possiamo recitare dulcis in fundo o l'altra espressione in fundo venenum . In ogni caso porta come titolo: ""Validità dell'attestato di prestazione energetica"". Il PEAR ovviamente non si mette a disciplinare l'attestato di prestazione energetica, si mette comunque a disciplinare le prestazioni energetiche e, tra l'altro, il PEAR si sviluppa in adempimento a quanto previsto nella legge 13/2015. È esattamente nella 13/2015 che all'articolo 39 si parla dell'attestato di prestazione energetica in cui, adeguandosi alla disciplina statale, si prevede al comma 1: ""Per attestato di prestazione energetica si intende il documento che riepiloga i dati relativi alla prestazione energetica dell'edificio"". Al comma 3 si dice: ""L'attestato di prestazione energetica ha una validità temporale massima di dieci anni - questo è stato posto in grassetto perché è esattamente questo il casus belli - e deve essere aggiornato a ogni intervento idoneo a modificare le prestazioni energetiche dell'edificio secondo quanto definito dalla Giunta regionale con propria deliberazione"". È ovvio che, nel momento in cui si modifica l'assetto energetico prestazionale di un edificio, ovviamente si va ad aggiornare il certificato di prestazione energetica. Altra cosa però se invece non si facesse assolutamente nulla, non si incidesse minimamente, non si cambiasse nulla, infatti l'argomento di quest'ordine del giorno è proprio relativo a questo secondo caso. Poi giusto per completezza al comma 6 si dice: ""La Giunta regionale definisce, con propria deliberazione, le modalità e gli strumenti per la redazione dell'attestato di prestazione energetica, stabilendo inoltre gli importi del contributo da richiedere in misura non inferiore a 5 euro per ogni attestato, in fase di redazione del medesimo, al fine di concorrere alla copertura dei costi di gestione del CER..."", ovviamente questi 5 euro sono relativi all'inserimento nelle spese sostenibili, non corrisponde certo all'onorario per i professionisti. Questa durata temporale massima di dieci anni discende comunque da una linea statale, per cui verrebbe da dire: noi siamo in Consiglio regionale, non siamo in Parlamento, perché stiamo parlando di questo? Innanzitutto se Davide si fosse spaventato di fronte a Golia, non avrebbe combattuto e non sarebbe passato alla storia, quindi l'occasione di mettersi sempre anche in possibilità di poter sviluppare e di mettere in atto quest'orgoglio sovranista autonomista regionale penso che sia una condizione che potrebbe essere virtuosa per il Governo regionale. A fianco a questo fatto, quindi a quest'impostazione che discende da un ordinamento statale che determina questa validità massima di dieci anni, però poi nella legge 13/2015 vengono enunciate tutta una serie di situazioni in cui la Giunta regionale ha il suo compito, interviene, modifica, entra nel dettaglio, va a indicare in che modo venga realizzato un attestato di prestazione energetica, quindi ovviamente la Giunta si esprime in tutto l'apparato di applicazione delle norme relative all'attestato di prestazione energetica. Richiamando tutta una serie di articolazioni dell'attività di Giunta e richiamando anche il fatto che la Regione ha la facoltà di poter intervenire in certe circostanze e in certi luoghi, immagino Conferenza Stato-Regione con lo Stato, il pensare di poter andare a incidere e a risolvere un'illogicità... perché io sono perfettamente convinto che ognuno di noi se dovesse domandare a sé stesso: ""Perché dieci anni? Perché non cinque? Perché non dodici? Perché non quindici o venti? Perché?"", se non vengono eseguite delle modifiche. Soprattutto c'è anche un altro fatto: sempre la legge 13/2015 disciplina le iniziative di efficientamento energetico, tutti quegli interventi, che, tra l'altro, sono esattamente l'espressione degli obiettivi del PEAR, che si spera, perché sappiamo che il settore residenziale occupa una parte preponderante nella produzione di emissioni legate all'alta incidenza dei consumi energetici, quindi la 13/2015 disciplina anche l'erogazione di mutui per durata fino a un massimo di trent'anni. Allora immaginiamo che la signora Maria decidesse di mettere in atto un intervento sistematico completo di sistema di ristrutturazione di un suo bene di proprietà e lo faccia con la determinazione di dire: ""Io per trent'anni, per la durata del mutuo, sono a posto, voglio fare tutte le scelte possibili e immaginabili"". Allora vengono messe in atto queste scelte, vengono poste tutta una serie di opere, di interventi che vanno a qualificare in un certo modo l'edificio con un determinato attestato di prestazione energetica. La signora Maria per trent'anni è a posto, è tranquilla, ma la signora Maria dopo dieci anni deve comunque rinnovare l'attestato di prestazione energetica. Magari in questi dieci anni la Giunta, per ovvie ragioni, ha deciso di cambiare i metodi, come è avvenuto, di elaborazione dell'attestato di prestazione energetica, quindi non basta prendere il vecchio attestato, trovare un termotecnico, un tecnico abilitato che dica: ""Riprendo gli stessi dati, firmo e per dieci anni sei a posto, paghi una parcella assolutamente contenuta"". No, non è così, oggi, per esempio, dobbiamo rimodellizzare completamente il fabbricato o l'unità immobiliare all'interno di un fabbricato, quindi è un'operazione macchinosa che si riflette sui costi a carico della signora Maria, che dopo dieci anni, se vuole locare, vuole vendere o vuole effettuare qualunque tipo di attività che preveda l'impegno, l'utilizzo di un attestato di prestazione energetica, deve sostenere i costi professionali di redazione di un nuovo piano. Noi mettiamo in evidenza quest'illogicità, sappiamo esattamente di mettere in evidenza ciò che è già evidente, però ve lo diciamo, ve lo raccomandiamo, sollecitiamo, vi invitiamo, facciamo una spinta motivazionale nei vostri confronti Adesso arrivo alla lettura dell'impegnativa, chiediamo al Governo regionale ""ad accogliere la presente sollecitazione indirizzata ad avviare gli approfondimenti necessari alla possibilità di prolungare la durata di validità dell'attestato di prestazione energetica oltre i dieci anni attualmente previsti nelle condizioni - ovviamente - di assenza di modifiche che influiscano sulle prestazioni energetiche del bene immobiliare e, in caso di assenza di autonomia legislativa in merito - nel caso in cui mi diciate: ""Distort, la sua proposta è interessante, però ne deve parlare in Parlamento, non in Consiglio regionale - di avviare le interlocuzioni necessarie con il Governo statale""."
47027,XVI,06/03/2024,"AMBIENTE, ENERGIA",7,it,33.0,1965.0,M,AV-VdA Unie,91,731,"Una sintetica risposta per dirle che ci asterremo e siamo sicuri che come noi lavoreremo per un'operazione di semplificazione in generale sulle norme regionali e saremo da stimolo al Governo sulle norme nazionali sempre, lei farà la stessa cosa con il Governo al quale la forza della Lega è rappresentata, anche con la Senatrice. Credo che operando tutti in questa direzione, ci sollecitiamo a vicenda per fare in modo che quest'illogicità che lei ha testimoniato e sottolineato più volte possa essere risolta nella maniera migliore possibile e soprattutto nell'interesse dei cittadini. Quello che è importante, al di là del tempo, è anche la semplificazione di tutti questi attestati, quindi buon lavoro a noi e buon lavoro a voi."
47027,XVI,06/03/2024,"AMBIENTE, ENERGIA",7,it,113.0,1964.0,M,LEGA VDA,93,1489,"Grazie Assessore. Vede, siamo abbastanza cresciuti entrambi, abbiamo abbastanza capacità intellettuale entrambi per capire quando ci sia un reale impedimento o quando invece si voglia in qualche modo passare la palla nel campo avversario, ma in termini sportivi la cosa non mi dispiace assolutamente. Lei ha condiviso l'illogicità, perfetto, quindi richiamando sia da parte mia che da parte sua la logica, però lei, in quanto logica, ha utilizzato con me i meccanismi del sillogismo dialettico, cioè in qualche modo mi ha manifestato il fatto di dire: ""Bene, ognuno lavora per conto suo"", però l'impegnativa dell'ordine del giorno era esattamente questo: di accettare una sollecitazione. Comunque prendo atto del fatto che lei, Assessore, accolga comunque, senza arrivare a un'accettazione dell'ordine del giorno, quindi mantenendo una posizione di astensione per tutta la sua maggioranza, prendo atto del fatto che comunque le sue parole in qualche modo vadano in questa linea, è chiaro che, come ha detto lei, noi abbiamo la Senatrice che appartiene alla nostra forza politica a cui sicuramente segnaleremo questo. Noi vi abbiamo offerto su un piatto d'argento la possibilità di farlo voi, voi rilanciandoci la palla non ci date altro che l'opportunità di tirare e di andare in rete. Comunque in queste dinamiche io direi che porto in votazione l'iniziativa in ogni caso perché lei si è espresso a nome della maggioranza, ma ci incuriosisce sapere anche la posizione del resto dell'Aula."
47028,XVI,06/03/2024,"AMBIENTE, ENERGIA",8,it,206.0,1966.0,F,PCP,2,3630,"L'emendamento riguarda, come ha giustamente ricordato lei, la scheda P03 della relazione tecnica illustrativa che riguarda la rete gas naturale. Si tratta di un emendamento sostitutivo dell'intero riquadro e lo scopo dell'emendamento è soprattutto quello di definire quella che dovrà essere la riconversione degli impianti di distribuzione esistenti, che, come è noto, non possono essere usati tout court semplicemente per il trasporto di altri elementi di gas come l'idrogeno. Do lettura dell'emendamento perché anche dalle osservazioni che sono state fatte dall'Assessore nella sua replica, non so se è stato inteso correttamente quello che proponiamo. ""Il metano è un potente gas serra, produce un effetto 25-30 volte maggiore dell'anidride carbonica, e la sua concentrazione in atmosfera continua ad aumentare senza sosta. Proprio per contrastare questo fenomeno, l'Unione europea persegue l'obiettivo di eliminare gradualmente le caldaie a gas entro il 2040 e anche i metanodotti già esistenti dovranno essere abbandonati o riconvertiti. La riconversione consiste nell'immaginare di usare i metanodotti con adeguate trasformazioni per trasportare idrogeno verde, ma allo stato attuale siamo ancora a livello di ipotesi e di sperimentazione. Ne deriva che, onde evitare duplicazioni di spese, è opportuno adottare un principio di cautela rispetto agli interventi di ampliamento della rete attuale per il trasporto di metano. A tal fine, tutti i progetti e interventi per l'ampliamento della rete di gas naturale, ad eccezione delle opere che già sono state appaltate, devono essere sottoposte preventivamente a una perizia che ne accerti la conformità ai fini del trasporto anche di idrogeno"". Si tratta quindi di un emendamento direi assolutamente prudente che non intende bloccare quelle che sono opere già decise e appaltate, ma quello che chiediamo è che per i progetti in itinere sia fatta una preventiva perizia per verificare che l'impianto sia adatto a trasportare idrogeno e sappiamo - perché ci è anche stato detto - che così come sono, forse neanche per una miscela di elementi potrebbero essere utilizzati, ma soprattutto non per quello che riguarda il trasporto puro e semplice di idrogeno. Nel momento in cui possono esserci delle opinioni e delle convinzioni diverse sull'utilità o meno degli impianti a metano, io faccio anche un rilievo riguardo a quello che è stato detto dall'Assessore, che c'è chi ha degli atteggiamenti realistici, così è stato definito, prudenziali e chi ha degli atteggiamenti molto più decisi verso il raggiungimento di risultati e target . Sì, è vero, questa è una posizione, però poi lei ha anche detto: ""Senza tenere conto dell'impatto che questo ha sulla comunità che non può abbandonare il metano e riempire la Regione di tetti di fotovoltaico"". Qui non si tratta di questo, l'emendamento chiede una cosa molto precisa, cioè di fare una perizia, di verificare le reti per poterle utilizzare eventualmente in futuro per un vettore e una possibilità poi energetica che noi non abbiamo mai detto non essere interessante. Abbiamo una posizione diversa su quello che riguarda l'utilizzo dell'idrogeno nel trasporto pubblico locale, e illustrerò dopo l'altro emendamento, però crediamo che il metano sia da abolire, lo dice l'ordine del giorno che abbiamo approvato all'epoca, lo dice la road map , in qualche modo alcune delle questioni che vengono dette nel piano sono anche quelle. Allora siamo in una fase di transizione, bisognerà arrivare un domani al trasporto dell'idrogeno, però questi impianti devono essere verificati. Quello che chiede l'emendamento è questo, niente di più."
47028,XVI,06/03/2024,"AMBIENTE, ENERGIA",8,it,33.0,1965.0,M,AV-VdA Unie,4,1550,"Grazie per l'illustrazione, collega Minelli, noi condividiamo il principio che le nuove realizzazioni debbano essere compatibili con sviluppo dei gas green e dell'idrogeno, intervenire in questo momento sulla scheda PEAR non cambia il lavoro che stiamo facendo. Abbiamo intavolato un lavoro con le società, ora lo formalizzeremo proprio perché la situazione sul territorio è differenziata, ci sono appalti già in corso sui quali non è così semplice intervenire. Tra l'altro, io credo che in questo senso la sensibilità politica che lei porta in aula è la stessa che c'è in Comune di Aosta che è il capofila di questo progetto, oggi intervenire e richiedere delle perizie su un appalto in corso diventa impossibile, questo l'ho capito. Noi l'impegno e il tavolo di lavoro ce l'abbiamo, continueremo a sostenerlo e vale un po' per gli altri emendamenti. Come ho detto, il PEAR non è immodificabile, anzi, nei prossimi mesi e nei prossimi anni ci sarà sicuramente bisogno di intervenire, mano a mano che avremo completato anche le analisi tecniche da parte nostra, saremo a proporre eventualmente degli emendamenti che potrebbero anche raccogliere le sensibilità che in aula sono state portate da parte di tutti i gruppi, però in questo momento questo è il lavoro che stiamo facendo e non ho nessun problema a relazionare poi il risultato che porteranno questi tavoli di lavoro. Le informazioni sulle reti sono un po' diverse da quello che abbiamo noi sempre sotto il profilo tecnico e, ripeto, non ho nessun problema poi a darle informazioni in merito."
47028,XVI,06/03/2024,"AMBIENTE, ENERGIA",8,it,0.0,1985.0,M,RV,6,1602,"Esattamente per dichiarazione di voto. Noi non voteremo quest'emendamento, io vorrei sottolineare solo due aspetti: il passaggio in cui si sottolinea il fatto che l'Unione europea persegue l'obiettivo di eliminare gradualmente le caldaie a gas entro il 2040, adesso la fonte poi la collega Minelli forse ce la fornirà, però è vero che gli investimenti per implementare la rete del GNL a livello europeo mi sembra che non siano fermi e soprattutto non ci si limiti a spese; anzi, lo abbiamo visto, abbiamo forse cambiato il fornitore, però il gas naturale liquefatto, che non è un qualcosa di diverso rispetto a quello di cui si sta parlando, è parte integrante degli investimenti a livello europeo. Ricordo anche che uno dei mercati principali per i gas non è così distante dalle coste dell'Unione europea, quindi oggettivamente il gas potrà non piacere, però in questo momento una soluzione a breve non c'è e soprattutto, almeno nelle valutazioni complessive, per certe produzioni è difficilmente sostituibile. Forse possiamo sostituire qualche caldaia a gas, però la strategicità del gas oggi non si può sostituire. È singolare che ci si dia degli obiettivi in questo senso, poi - ripeto - sono forse un po' più alti rispetto a quelli che possiamo discutere qui quando ci sono Paesi prossimi a noi che stanno ben pensando invece di sfruttare giacimenti che sono nel triangolo di fronte tra Israele e Cipro, e sto parlando della Turchia, che è un competitor non da poco per l'Italia, così come anche la grande green Norvegia, mi sembra che del gas abbia fatto buon uso per ingrassare i propri bilanci."
47028,XVI,06/03/2024,"AMBIENTE, ENERGIA",8,it,246.0,1979.0,M,LEGA VDA,8,1621,"Anche noi ci asterremo su quest'ordine del giorno. Solo alcune brevi considerazioni: comprendiamo anche la ratio di quanto sta dicendo la collega questa volta, per carità, c'è da dire che il metano sì, è vero, è più climalterante certamente per le perdite che ci sono, non per la sua combustione che è meno di quello che si fa nel petrolio, certo, io lo ripeto, perché altre volte ho sentito molta confusione sul tema, quindi porti pazienza, io parlo poco. Il metano, tra l'altro, è vero che è più climalterante ma dura molto meno in atmosfera, ad esempio, quindi in pochi decenni ha forza sul breve termine ma in un decennio o anche meno, dura molto meno. Un'immissione potente di gas l'abbiamo avuta l'anno scorso quando hanno fatto il danno al Nord Stream mi pare, sono uscite grosse quantità di metano sul Nord Europa, quindi ha meno impatto perché dura molto meno in atmosfera, questo a togliere un po' il suo potenziale. C'è la paura che esca dal permafrost delle zone che si scioglieranno, altro tema, però, secondo me, qua c'è il problema che a fare la guerra anche contro il metano ci togliamo più avanti una potenzialità di diversificazione che potremmo avere, come è stato già detto se ho colto nella maniera corretta quello che dice il collega, cioè se poi non andremo nella direzione auspicata, se non riusciremo a ottenere i risultati auspicati nella transizione verso fonti completamente pulite, rischiamo di aver bisogno ancora di questi vettori, quindi fargli la lotta contro, sebbene riconosciamo una ratio iniziale in quanto lei ha detto, ci sembra comunque un qualcosa da evitare, quindi ci asterremo."
47028,XVI,06/03/2024,"AMBIENTE, ENERGIA",8,it,206.0,1966.0,F,PCP,10,2536,"Ovviamente non ritireremo l'emendamento, lo portiamo al voto, consapevoli che avrà evidentemente - e non penso di essere smentita - due voti. Vorrei però dire all'Assessore che non mi convince l'argomentazione per cui lei dice: ""Condividiamo il principio ma intervenire sulla scheda PEAR non cambia le cose"". No, non è vero, le cambia sì le cose, perché questo è il piano energetico regionale con orizzonte 2030. Noi stiamo nel frattempo mandando avanti degli interventi che sono per ampliare ex novo la rete per il metano e abbiamo in piedi tutta una questione di normativa, di documenti che ci dicono di andare in una direzione opposta. Poi lei ha fatto riferimento al Comune di Aosta, che è capofila, eccetera, ritorniamo a dire che le opere già appaltate sono appaltate e non è che si possa fare chissà che cosa, ma sulla verifica rispetto al resto, sì che deve essere fatta, tanto più se, come è venuto adesso fuori dal collega Perron ma l'ha ricordato questa mattina anche il consigliere Lavevaz, c'è un rischio che questi impianti, ed è così, hanno anche delle perdite; non so i nostri, mi auguro che quelli che ci sono da noi non siano così. Poi si ritorna spesso su delle considerazioni che sono a carattere generale, e che ci stanno anche sulla situazione internazionale, mondiale e via di questo passo, sul fatto che ci sono Paesi che stanno pensando a sfruttare dei giacimenti e via dicendo, però è anche vera una cosa: noi stiamo ragionando in questo momento sul nostro piano regionale ed è stato ricordato con tanto di numeri anche questa mattina, per quanto noi possiamo essere piccoli e rappresentare una realtà infinitesimale forse, per quello che riguarda la politica energetica del pianeta io sono convinta che se ci sono delle possibilità - e ci sono da noi delle possibilità - di incidere in maniera significativa sul PEAR con tante azioni - questa è soltanto una - è qualche cosa che va fatto. Mi sembra quindi che si perda un'opportunità, ma lo dico anche proprio per chi è più orientato di noi nel sostenere il valore del vettore idrogeno, torno a dire che non c'è nessuna demonizzazione ma, anzi, se vogliamo, un'attenzione a farne in futuro... ed è un futuro, come ci è stato ricordato anche in Commissione, piuttosto lontano per quello che sarà poi il pieno utilizzo. Farsi trovare in qualche maniera pronti e non andare soprattutto adesso a spendere dei soldi che probabilmente poi non potranno dare adito a opere che sono utilizzabili anche in futuro mi sembra una cosa, come dicevo, di assoluto buon senso."
47028,XVI,06/03/2024,"AMBIENTE, ENERGIA",8,it,206.0,1966.0,F,PCP,12,3200,"L'emendamento ha lo scopo di inserire nel piano energetico ambientale regionale una parte che, a nostro avviso, manca, vale a dire gli obiettivi regionali principali riguardo alle comunità di energia rinnovabile, senza ovviamente entrare nei dettagli che saranno oggetto di altri documenti e della normativa che è in itinere e che dovrà essere portata a conclusione. Ma un piano energetico regionale, con un orizzonte 2030, considerata la situazione attuale, con la possibilità di accedere a dei finanziamenti del PNRR che hanno bandi con scadenze precise, si parla di 2025, realizzazione 2026, eccetera, un piano energetico che non abbia una definizione in questo senso, che sia così vago come lo è la scheda P08 sulle Comunità energetiche, secondo noi, non va bene. Ci sono state recentemente delle novità o, per meglio dire, delle conferme, perché non c'è stata una grande differenziazione con il decreto attuativo del gennaio 2024 rispetto al decreto precedente, c'è anche il regolamento del GSE approvato, c'è uno studio di cui abbiamo appreso ieri anche nella riunione che c'è stata del gruppo di lavoro tra Regione e CELVA a cui possiamo partecipare, c'è stato anche questo studio di prefattibilità che adesso verrà comunicato ai Comuni da parte della Compagnia Valdostana delle Acque, con la collaborazione del Politecnico di Torino e di Milano, quindi ci sono degli elementi che possono permettere di dare un indirizzo politico nel PEAR che delinei almeno i punti chiave. Punti chiave che noi individuiamo in questi quattro: installazione entro il 2026 tramite le CER di impianti per almeno 50 megawatt di potenza, prevalentemente tramite impianti fotovoltaici, e questo considerato il fatto che nel PEAR si prevede di arrivare al 2030 con 180 megawatt di potenza installata nel fotovoltaico, è quello che è scritto a pagina 216; installazione delle CER in tutti gli ambiti in cui sono distribuite le cabine primarie della Valle d'Aosta, coinvolgimento di tutti i Comuni di tutte le parrocchie con una regia esercitata dalla Regione. Quando si parla di coinvolgimento, non si parla di obblighi. ovviamente, ma di coinvolgimento, con una regia esercitata dalla Regione, questo sì. Noi crediamo, lo abbiamo esplicitato già in altre occasioni, anche nelle discussioni che ci sono state riguardo a iniziative presentate in Consiglio, che sia necessaria, per una realtà come la nostra, un'assunzione di quest'organizzazione, di questo coordinamento da parte della Regione; infine, pieno utilizzo dei fondi FESR e derivanti dal PNRR per le comunità energetiche quali sono poi di seguito descritti, perché poi l'emendamento si ferma qui e andrebbe bene la parte successiva, i due capoversi che sono dedicati appunto al FESR e al PNRR, con una loro integrazione attraverso fondi del bilancio regionale. Io l'ho già detto, ho poi ascoltato anche le cose che nella sua replica ha detto l'Assessore e devo dire che mi spiace contraddire quanto è stato detto, perché ancora nell'incontro di ieri non è emersa un'impossibilità di realizzare una proposta del genere, è stato detto correttamente che devono essere fatte delle valutazioni, ma non mi pare proprio che si sia fatta un'affermazione del genere."
47028,XVI,06/03/2024,"AMBIENTE, ENERGIA",8,it,33.0,1965.0,M,AV-VdA Unie,14,1752,"Solo per non passare per maleducato che sembra che non voglio rispondere, è un tema sul quale credo ci siamo confrontati a lungo, ci siamo confrontati ieri pomeriggio, ci confronteremo ancora. Sul tema delle comunità energetiche c'è un tavolo di lavoro in corso che permetterà di creare il massimo coinvolgimento senza andare a creare degli impegni; è vero che voi parlate di coinvolgimento ma, quando si scrive in una legge, poi è una legge. Noi il lavoro che stiamo facendo è esattamente quello che è stato richiesto da tutti quanti: aprire un tavolo di lavoro lo avete richiesto voi, a questo tavolo di lavoro ci sono tutti i Sindaci, entro fine marzo, ci è stata data ieri la disponibilità da parte dei Sindaci di dedicare un momento di lavoro con tutta l'assemblea riunita proprio sul tema delle comunità energetiche, da lì verranno consegnate le schede prodotte da CVA, quindi mi pare veramente che si stia andando esattamente in questa direzione. È una politica che si sta sviluppando direi nella maniera migliore possibile proprio in accordo con chi poi dovrà cercare di fare queste valutazioni. Le cabine primarie sono il punto di realizzazione delle comunità energetiche, ma noi non possiamo impegnare tutti e dire che per forza di cose dovranno esserci in tutte le cabine di regia, tanto tutte le cose che dico poi me le ribalto, io dico: stiamo lavorando in questa direzione, ci stiamo lavorando tutti attentamente, c'è un'attenzione trasversale, continuiamo a farlo e cerchiamo soprattutto di dotarci di una legge che è la cosa più importante, dove metteremo ulteriori risorse, metteremo a disposizione il tavolo tecnico che avete già richiesto. La scheda è altro che precisa, ci sono tutte le indicazioni per andare avanti e per lavorare."
47028,XVI,06/03/2024,"AMBIENTE, ENERGIA",8,it,206.0,1966.0,F,PCP,16,3748,"No, non condivido, Assessore, lei ha detto: ""Il tavolo sta lavorando e non c'è bisogno di inserire in legge degli obiettivi precisi sulle comunità energetiche rinnovabili"". Faccio una prima osservazione: il tavolo c'è e meno male che c'è, su questo avevamo insistito e, se lei ricorda bene, anche per arrivare alla definizione di quel gruppo di lavoro, di quel tavolo, c'era stato da discutere e non poco, perché addirittura sembrava che ci fosse un obbligo anche in quel senso nei confronti degli Enti locali perché si dovessero assumere delle responsabilità, eccetera. È invece uno strumento che è servito, che sta lavorando, nessuno nega questo e sta lavorando con la collaborazione fattiva sia degli uffici, sia degli altri soggetti che sono stati coinvolti. Ma che il piano energetico regionale della Valle d'Aosta, con un orizzonte al 2030 non abbia delle indicazioni precise su quello che la Regione vuole fare delle CER in Valle d'Aosta, mi sembra una cosa che non ha molto senso. È stato detto che ci sono delle criticità riguardo alle regole, eccetera, bene, lavoriamoci. Noi abbiamo anche proposto al passato Consiglio una mozione per chiedere che, oltre al tavolo che sta lavorando - che è un tavolo che comprende 21 Comuni che non sempre ovviamente sono presenti perché hanno tutti i loro impegni, ma è utile per il confronto ed è stato così e va avanti -, ci vuole un organismo più ristretto, abbiamo parlato di una cabina di regia di cinque persone con delle competenze, che vuol dire ovviamente più parte tecnica insieme all'Assessore, al Presidente del CELVA, eccetera, che si occupi in maniera più operativa della questione. Il discorso è - e mi dispiace dover fare quest'osservazione, però è l'impressione che ho - che alla fine si arriverà all'approvazione di una legge, che lei dice essere la cosa più importante; secondo me non è la cosa più importante, più importante è avere in testa che cosa si vuole fare di queste benedette CER in Valle d'Aosta. Dicevo che è opportuno che si arrivi a dirsi le cose e così non si sta facendo, quindi un piano che non parla di una realtà, che è quella a cui si dovrà andare incontro e che altrove ha già trovato delle realizzazioni anche vicino a noi, mi sembra un atteggiamento sbagliato. Mi è poi stato detto che si vuole in qualche maniera- lo ha detto lei oggi e lo ha detto parlando delle CER - chiedere ai tecnici di dire quello che si vuole che dicano. No, non è così, però torno a ripetere che non è stata fatta una valutazione tecnica su una proposta che noi abbiamo avanzato e che era più articolata di questa ed è per quello che nel PEAR noi ci siamo limitati a questi quattro obiettivi, che sono riduttivi rispetto a quello che abbiamo anche evidenziato ieri e che abbiamo reso pubblico. Il fatto di dire: entro il 2026 installare impianti per 50 megawatt di potenza, quando nel PEAR si dice che, entro il 2030, ne devono essere installati 180, se nel PEAR si dice che ce ne devono essere 180 megawatt, allora diamoci degli step ! Al 2026 ne mettiamo 50, che è meno di un terzo, ma è 2026, e mancano 4 anni al 2040. Lei dice: ""Non si può obbligare a installare CER in tutti gli ambiti in cui sono distribuite le cabine primarie della Valle d'Aosta""; questa è una scelta, si può anche emendare un emendamento, ci possono essere dei sub-emendamenti, però un progetto ci deve essere, perché sennò ci continuiamo a girare intorno. C'è anche la questione - e lei ne ha parlato non mi ricordo se ieri o stamattina - riguardo all'utilizzo dei fondi, non andiamo a mettere dei fondi regionali se ci sono fondi FESR e PNRR. Anche lì, per sapere se bastano, bisogna fare un'idea di progetto. Mi sembra che questa sia una cosa che non si ha l'intenzione di voler fare e di portare avanti."
47028,XVI,06/03/2024,"AMBIENTE, ENERGIA",8,it,206.0,1966.0,F,PCP,18,4678,"Abbiamo presentato quest'emendamento perché noi riteniamo paradossale il fatto che nel piano energetico ambientale regionale della Valle d'Aosta non si parli del ruolo di CVA. Il piano valdostano di politica energetica non può prescindere dal ruolo e dall'attività della società, che è il principale produttore e distributore di energia in Valle d'Aosta, quindi proponiamo di inserire esattamente alla pagina che ha indicato il Presidente, a pagina 269 della relazione tecnica, una specifica scheda aggiuntiva che riguarda appunto CVA. Per definire il ruolo e la mission di CVA, bisogna partire dall'inizio, bisogna tornare a quasi 30 anni fa, agli anni compresi tra il 1995 e il 2001, quando la Regione dapprima acquisisce le centrali idroelettriche che erano al servizio della Cogne, le centrali dell'ILVA, e poi le numerose centrali elettriche presenti in Valle d'Aosta di proprietà dell'ENEL, l'operazione che portò alla costituzione di un'apposita società per azioni, appunto la Compagnia Valdostana delle Acque, che è totalmente controllata dalla Regione attraverso Finaosta, la finanziaria regionale. La CVA è stata creata, è stata messa in piedi per gestire le centrali elettriche acquisite che ancora si stavano acquisendo in quel momento in Valle d'Aosta indirizzando la produzione, come poi afferma la legge istitutiva: la 20/2000, verso impieghi sul territorio valdostano. Nella legge ci sono all'articolo 1 tre principi che sono molto chiari: il primo è che le acquisizioni delle centrali e la creazione della CVA si realizzano in attuazione degli obiettivi strategici previsti dal piano energetico regionale e la delibera di approvazione del piano energetico regionale, la 3126 del 14 aprile 1998 - e parlo della deliberazione di approvazione del PER, allora non era il PEAR -, che cosa dice? ""Considerato che è interesse della Regione, nel rispetto dei principi desumibili dalla legislazione statale e dagli atti di pianificazione energetica nazionale e comunitaria nell'esercizio della propria funzione, perseguire attraverso il piano energetico regionale i seguenti obiettivi: primo obiettivo, promuovere l'autonomia energetica regionale, indirizzando, prioritariamente, lo sfruttamento delle fonti energetiche locali verso impieghi sul territorio valdostano..."" e poi continua, sia il piano che la legge, con il secondo punto... ""la finalità è l'impiego dell'energia a livello locale e a beneficio della popolazione e dell'economia locale"". Terzo punto: ""la CVA è strumento per la transizione ecologica e la riduzione delle emissioni inquinanti provocate dalla combustione di fonti fossili"", questo punto è poi stato implementato dall'ordine del giorno fossil fuel free : per realizzare efficacemente il percorso di decarbonizzazione della Regione, è fondamentale il ruolo della CVA, che, oltre alla gestione delle risorse idroelettriche, deve sviluppare - adesso - anche la produzione da altre fonti rinnovabili, in particolare con il fotovoltaico. Quello che io vorrei evidenziare però è che da alcuni anni questa bussola - che era data dalla legge, e anche dal piano da cui quella legge stessa discendeva o era collegata - si è persa e la CVA si va trasformando, nel silenzio anche di questo Consiglio regionale, in una società privata che opera al di fuori degli indirizzi regionali, che bada, come è normale che faccia una società che è sul mercato, a fare profitti, ma questa è una società anomala, ha delle caratteristiche particolari, e non si preoccupa della transizione energetica della Valle d'Aosta ma si fa sempre riferimento al contesto nazionale. È emblematica anche la vicenda del piano strategico che stiamo esaminando in Commissione - con tutti i problemi che ci sono - un piano strategico che però non prende in considerazione il Piano Energetico Regionale, il PEAR, è totalmente slegato e non affronta neanche il nodo delle tariffe che si vogliono praticare alle famiglie e alle imprese. Non dico delle cose nuove perché questi concetti e valutazioni sono stati presentati nella mozione che è stata approvata all'unanimità dal Consiglio regionale a ottobre 2023 e nelle premesse di quella mozione c'era anche scritto: ""Appreso che tale piano delinea una radicale svolta strategica nell'assetto storicamente definito, rilevato che l'espansione avverrà fuori dalla Valle d'Aosta..."", eccetera. Comunque del piano di CVA avremo occasione, spero, di discutere in Commissione e anche in Consiglio, ora è importante invece dire delle cose nel PEAR sulla CVA. Ovviamente si possono anche fare delle correzioni, però è chiaro che nel piano energetico della Valle d'Aosta un punto sulla maggiore compagnia che produce l'idroelettrico ci deve essere."
47028,XVI,06/03/2024,"AMBIENTE, ENERGIA",8,it,293.0,1968.0,M,UV,20,3030,"Solo per esprimere tre considerazioni in merito alla presentazione di questo emendamento, tre considerazioni che vanno nell'ottica di valutare il percorso, anche normativo, che ci ha portati fino a qua e che ha caratterizzato la nascita, la crescita e la trasformazione di CVA nel tempo. Un'azienda che è nata con una legge regionale: quella citata appunto nell'emendamento, che si riferisce a più di 24 anni fa e che ha caratterizzato il ruolo di CVA all'interno di un contesto dove l'Amministrazione regionale poteva e ha avuto l'opportunità di dare gli indirizzi strategici che hanno portato alla crescita e alla trasformazione della società stessa. Un indirizzo, una direzione e un controllo che in questo momento, proprio perché le norme caratterizzanti la società in questione si sono modificate, in ultimo con la legge 91/2022, che ha escluso dalla cosiddetta ""legge Madia"" la nostra società di riferimento. Legge che indica come esclusi dalla legge Madia, e quindi da ogni tipologia di indirizzo, di direzione e di controllo, tutti i titolari di bond quotati in Borsa emessi prima del 31 dicembre 2021. Questo ci impone di non poter intervenire con indicazioni strategiche al gruppo che abbiamo in proprietà al 100%. Questo sembra un concetto talmente semplice che l'ostinazione con la quale la collega Minelli continua a riproporre questo tipo di valutazioni diventa difficile da spiegare in maniera alternativa e diversa. Un'altra considerazione è di ordine più ambientale, diciamo così, perché il voler caratterizzare la CVA per investimenti che possano sviluppare maggiormente il fotovoltaico sul nostro territorio è qualcosa di anacronistico. L'intensificazione di questa tipologia di produzione di energia potrebbe portare in un territorio fragile, delicato e particolarmente caratteristico come il nostro, danni ambientali che molto difficilmente ripagherebbero una produzione di fotovoltaico che si vorrebbe sviluppare con quantità massicce, così come esplicitato non solo in quest'occasione ma anche in altre circostanze dalla collega e da chi la sostiene. Terza considerazione, che viene comunque spontanea da sviluppare, è quella relativa alla produzione e al consumo che la Valle d'Aosta fa dell'energia prodotta sul nostro territorio, un'energia prodotta che esubera le necessità della nostra Regione per il 65%. Un'energia pulita che di suo già oggi, al netto degli investimenti che CVA sta facendo sul fotovoltaico fuori dal territorio regionale, anche per rispettare le esigenze paesaggistiche della nostra Regione, è già in grado di produrre per il 90%. Il 90% di questa produzione è infatti in capo a CVA, così come il restante 10% è in capo ad altre società, ma con una produzione che appunto è assolutamente in linea con quello che può essere rappresentativo e rappresentato all'interno del PEAR, così come è stato sviluppato, senza la necessità di andare a sottolineare aspetti che potrebbero essere negativi sia per il territorio, sia soprattutto per un'interferenza non dovuta con la nostra società."
47028,XVI,06/03/2024,"AMBIENTE, ENERGIA",8,it,206.0,1966.0,F,PCP,22,3652,"Per dichiarazione di voto e anche dichiarazione che l'emendamento ovviamente non andrà ritirato e farà il suo iter conclusivo. Devo fare però alcune osservazioni, il Presidente dice: ""la legge istitutiva di CVA è di 24 anni fa. È del 2000 - lo abbiamo detto - e definiva il ruolo di CVA all'interno di un contesto in cui la Regione poteva dare gli indirizzi strategici. Adesso non è più così perché c'è stata la sottrazione, mettiamola in questi termini, di CVA dalla legge Madia"", sono stati fatti altri passaggi, come la legge del 2022, ma quello che noi diciamo è che la CVA ha sicuramente fatto un percorso dal punto di vista normativo in questi anni, che la rendono diversa e modificata rispetto alla situazione originaria, ma è stato anche detto più volte - e lo abbiamo specificato in vari momenti in Consiglio - che si tratta di una situazione che è anomala, stiamo parlando di una società che ha un regime pubblicistico e opera in regime privatistico. È una situazione del tutto particolare quella di CVA, che non la rende assimilabile ad altre situazioni di società che operano comunque fuori dalla Madia. Il fatto che questa società sia ancora oggi completamente pubblica, al 100% di proprietà della Regione e sia controllata attraverso Finaosta richiede che ci siano sicuramente anche degli indirizzi, perché altrimenti quella legge non è più valida, invece è in vigore, quelle sono le cose che prevede. Lei poi parla di ostinazione che si ha nel portare avanti quest'argomento; sì, ebbene sì, ostinazione che continuerà, perché siamo convinti che le interpretazioni sono diverse ma riteniamo che sia corretto dire che una realtà di quel tipo debba essere collegata strettamente alla politica energetica della Regione Valle d'Aosta. Questo non significa andare a incidere in particolare su certe scelte di tipo aziendale, ma gli indirizzi sulla politica energetica legata alla Regione sì, e a quelle che devono essere le priorità in Valle d'Aosta sì! Poi c'è una terza questione, lei dice: ""Pensare al fotovoltaico in Valle d'Aosta è anacronistico"", fuori dal tempo. Io non riesco a capire quest'affermazione, che cosa c'è di anacronistico oggi nell'utilizzo del fotovoltaico anche in Regione Valle d'Aosta, tant'è vero che, se non sbaglio, CVA farà un parco fotovoltaico a Saint-Vincent, quindi non capisco che cosa c'è di anacronistico. Poi lei ha detto: ""Mettere in piedi parchi fotovoltaici o comunque fotovoltaici in Valle d'Aosta farebbe dei disastri ambientali in Valle d'Aosta"". Io su questo le dico che di disastri ambientali - ho quasi 60 anni - ne ho visti diversi in Valle d'Aosta e credo che questo non possa essere paragonato a un disastro ambientale. In ultimo lei dice: ""C'è una produzione, c'è un consumo e c'è un forte esubero, infatti il 67% (o il 63%) va fuori regione"". Certo, perché se noi i consumi che abbiamo li limitiamo a quello che è attualmente l'uso dell'idroelettrico per le cose che abbiamo, certo che c'è un esubero, ma se noi andiamo nell'ottica di un'elettrificazione dei consumi, allora di quella quantità di produzione ne abbiamo bisogno qui, prima ancora di esportarla. La questione è che si ha un'idea diversa su quello che deve essere questa realtà. A nostro avviso, deve essere prioritariamente uno strumento a vantaggio della Regione, un bene comune a vantaggio della Regione; per altri ha un'altra finalità, ma non parlo della società, la società fa il suo lavoro ed è giusto che faccia il suo lavoro, opera sul mercato e ci mancherebbe ancora che non voglia fare dei profitti, ma è la Regione che deve dare gli indirizzi a CVA, non CVA che deve venire a dire alla Regione quello che bisogna fare."
47028,XVI,06/03/2024,"AMBIENTE, ENERGIA",8,it,293.0,1968.0,M,UV,24,1471,"Su una cosa la collega Minelli ha ragione, perché è libera d'interpretare quello che ho detto a suo uso e consumo. In questo caso le do atto che sa elegantemente trasformare un concetto abbastanza chiaro dove l'anacronistico è uno sfruttamento intensivo del fotovoltaico in Valle d'Aosta. Pensare di creare dei parchi con produzioni talmente importanti da accrescere il valore aggiunto di una società come CVA, che ancora oggi produce circa il 65-70-80% della sua produzione totale con l'idroelettrico e marginalmente cresce con quelli che saranno degli investimenti su parchi fotovoltaici eolici fuori dal nostro territorio. Nessuno mette in dubbio che ci potrà essere uno sviluppo marginale del parco fotovoltaico valdostano nel suo complesso, con l'installazione sulle abitazioni civili piuttosto che altre tipologie di investimento che a tutto titolo si inseriranno sul nostro territorio, e su questo si sta lavorando. Lo ha detto il collega Bertschy nei suoi interventi e nelle sue repliche, CVA si è messa a disposizione delle Amministrazioni locali per verificare quelli che possono essere gli sviluppi delle CER anche attraverso il fotovoltaico, è un segnale molto importante che mette nelle condizioni i titolari dei propri territori, in primis i Comuni, di gestire in maniera oculata queste opportunità di installazione, ma che dovranno essere limitate e non andare a inficiare su quella che è invece un'assoluta necessità di salvaguardia del nostro territorio."
47028,XVI,06/03/2024,"AMBIENTE, ENERGIA",8,it,206.0,1966.0,F,PCP,26,3875,"A margine di quello che abbiamo appena discusso, però faccio un rilievo anch'io, perché mi sembra che il Presidente forse non sappia che nel PEAR si prevede l'installazione al 2030 di 400 megawatt per il fotovoltaico, quindi da qualche parte dovranno uscire. Bene, è stato anche detto che è un disastro per l'ambiente ma andiamo avanti. L'emendamento riguarda, come ha detto il Presidente, le linee guida per lo sviluppo sull'idrogeno. Come ho evidenziato anche nell'intervento questa mattina, in discussione generale, a nostro avviso, la parte che riguarda queste linee guida per lo sviluppo dell'idrogeno, che prevede l'utilizzo di idrogeno nel trasporto pubblico locale, quindi in particolare per gli autobus, è un testo che non condividiamo. Gli studi e le sperimentazioni ci dicono che il trasporto pubblico locale su gomma a idrogeno comporta maggiori costi per l'acquisto, una manutenzione più costosa e anche un maggior consumo di energia. Per questo quello che noi proponiamo è di sostituire integralmente il capitolo che riguarda il trasporto pubblico su gomma. Do poi indicazioni del testo e faccio una considerazione: nel suo intervento l'Assessore oggi ha detto, tra le altre cose, che noi non teniamo conto dell'impatto che le scelte che vorremmo portare avanti hanno sulla comunità e ha detto: ""La comunità non può rinunciare al trasporto pubblico locale così come organizzato"", queste sono state le parole. In questo momento il trasporto pubblico locale è organizzato, per la maggioranza, con autobus che vanno a combustibili fossili, c'è qualche autobus a metano, gli altri saranno a gasolio e via di questo passo, però è stato deciso anche recentemente di acquistare due autobus a idrogeno, con le gare che sono andate deserte, eccetera, piuttosto che elettrici. Stiamo parlando di una situazione che è in divenire e noi non stiamo dicendo che bisogna che le nostre scelte andranno nella direzione di  rinunciare al trasporto pubblico locale così come organizzato o, meglio, crediamo di sì, ma visto che si deve andare in quella direzione, allora le scelte devono essere fatte in maniera che tengano conto soprattutto delle evidenze scientifiche, ed è la questione per cui abbiamo anche chiesto e, per fortuna, è stata approvata, una mozione per un approfondimento sul vettore idrogeno. L'emendamento sostitutivo è il seguente: ""Per quanto riguarda il parco dei mezzi adibiti al trasporto pubblico su gomma circolanti, che sono circa 160 autobus, per quanto già oggetto di efficientamento o di parziale conversione con mezzi a metano, è necessaria una progressiva sostituzione pervenendo gradualmente - e i termini contano - alla decarbonizzazione del settore. Il primo passo deve riguardare tutti gli autobus con utilizzo in ambito urbano o di fondovalle attraverso la sostituzione con mezzi a trazione elettrica. Le valutazioni dal punto di vista energetico dei costi di investimento e dei costi di manutenzione ne evidenziano l'indubbio vantaggio rispetto a mezzi a idrogeno. Successivamente si potrà procedere all'utilizzo della trazione elettrica anche per le linee extraurbane e di montagna, previa adeguata verifica sulle capacità delle batterie e sull'autonomia chilometrica, considerando che in discesa i mezzi ricaricano le batterie e che, all'occorrenza, esiste la possibilità di installare punti di ricarica rapida da collocare in particolare in corrispondenza dei capolinea. Esperienze ormai solide a livello europeo anche in Paesi particolarmente freddi, come la Finlandia, e in territori di montagna, come la Provincia autonoma di Bolzano, corroborate da letteratura scientifica peer reviewed , evidenziano infatti l'opportunità della scelta di autobus elettrici rispetto a quelli a idrogeno"". Sono questioni che sono state sottoposte a revisioni verificate tra pari, quindi ci sembra che sia sostenuto da un punto di vista anche scientifico."
47028,XVI,06/03/2024,"AMBIENTE, ENERGIA",8,it,33.0,1965.0,M,AV-VdA Unie,28,1242,"Concludiamo con quest'emendamento questa lunga discussione, poi domani avremo le dichiarazioni di voto. Ci siamo appena impegnati a venire in Commissione a parlare e ad approfondire il tema degli autobus a idrogeno. Facciamo questo approfondimento, poi facciamo le valutazioni, ma è possibile che dovete sempre dettare il tempo a tutti? L'avete chiesto voi, veniamo in Commissione, vediamo le cose e poi dopo le valutiamo, ma anche un minimo di rispetto degli altri! Lo avete chiesto voi. Veniamo in Commissione, spieghiamo le cose e se poi è così come dite voi, andiamo a modificarle, se non è così come dite voi, rimane com'è, ma date il tempo a tutti i gruppi di valutare le cose che verremo a dire, ma è possibile che intendete la democrazia sempre a senso unico per voi? E la deve anche un po' smettere di mettere in bocca le parole che vuole sulle nostre risposte, perché sennò cominciamo a mettere il ditino qui e tutte le volte a dire: ""Fatto personale"" come fa lei, perché lei interpreta sempre strumentalizzando le parole di risposta che arrivano, l'ha appena fatto con il Presidente. Io la inviterei anche a cambiare un po' questo tipo di atteggiamento; lei parli delle cose che dice lei, non sempre di quello che dicono gli altri!"
47028,XVI,06/03/2024,"AMBIENTE, ENERGIA",8,it,206.0,1966.0,F,PCP,30,1847,"Assessore, io trovo fuori luogo il tono che lei utilizza, che è lo stesso tono che ha utilizzato nella sua replica questa mattina, perché lei invita a non dettare il tempo, a non fare delle considerazioni ma le sfugge un dettaglio: che noi oggi approviamo il PEAR, lo approviamo oggi, quindi le osservazioni al PEAR e alle parti che riguardano il PEAR si fanno oggi...! È per quello che noi chiediamo, poi ovviamente qui ognuno la pensa come vuole, di modificare quella parte, ha senso adesso. Il fatto che abbiamo chiesto, e lo ripeto, di fare un approfondimento in Commissione - e sono contenta che è stato accettato - è perché il discorso non si chiude certamente qua, l'ha detto anche lei, però qui bisogna prendere in considerazione che questo è il piano energetico che si va ad approvare. Poi io capisco che lei non condivide quest'impostazione e non è condivisa dalla stragrande maggioranza, ma questo non toglie che noi abbiamo tutto il diritto, e io direi anche il dovere, nel momento in cui si vota un documento che parla di una questione specifica, di esplicitare le richieste, perché se non lo facessimo, sarebbe comunque una mancanza rispetto a un lavoro che viene fatto. E le dico di più: qui non si tratta di dettare tempi, di dettare leggi o di voler dire alle persone quello che devono fare, ma si tratta di fare un lavoro che, per quello che mi riguarda, è un lavoro serio, che io cerco di fare con i mezzi che ho, con le possibilità che ho, con gli aiuti che riesco in qualche modo ad avere da chi ne sa più di me, e forse è una cosa che dà parecchio fastidio. Sul fatto poi di interpretare le parole a piacimento, mi dispiace, ma per me il significato di anacronistico in lingua italiana è uno, come altre parole hanno quel significato. Se poi non si riesce a capirsi, può essere un problema che vale da una parte e dall'altra."
47407,XVI,06/06/2024,BILANCIO E CONTABILITA' REGIONALE,1,it,156.0,1976.0,F,PCP,2,5864,"Nell'articolo 30, quello dedicato agli investimenti sugli impianti a fune, ritroviamo, fra le varie opere che si intendono fare, l'ampliamento del bacino artificiale del Leissé per l'innevamento nel comprensorio di Pila, un intervento che, come detto dall'Assessore in Commissione, non è ancora stato autorizzato, perché non vi è ancora la variante al Piano regolatore né vi sono gli atti propedeutici per poterlo portare avanti, ma che comunque è stato indicato, nell'ottica anche di far capire al Consiglio quali siano gli investimenti e su cosa si stia andando. In questo senso ho chiesto la documentazione e ho verificato che l'ampliamento notevole di quel lago non solo va a interferire con il campo da golf previsto nel Piano di sviluppo turistico del Comune di Gressan, ma va, oltretutto, a interferire sotto il punto di vista di quelle che dovrebbero essere le priorità dell'utilizzo dell'acqua, ossia l'acqua potabile e l'acqua irrigua. Lo dico perché il bacino insiste sempre sulla stessa zona, lasciando scoperta la zona della Nouva, dove in sostanza esiste già una sorta di bacino naturale che potrebbe, in qualche modo, servire anche gli alpeggi che sono da quella parte. Quello che si evidenzia principalmente dal progetto è proprio lo scopo, cioè poter accumulare più acqua per potenziare la produzione oraria di neve, in modo da utilizzare le finestre sempre più brevi, perché l'innalzamento della temperatura fa sì che non si possano più utilizzare quelle 12 ore a -4°, o comunque quelle 12 ore a -4° sono ridotte, in minori periodi, e quindi cosa pensiamo di fare? Aumentare i bacini per produrre più neve, naturalmente con una maggiore portata di acqua e una maggiore potenza dei cannoni da neve. Questa è l'idea. Mi sembrerebbe come se a un certo punto ci rendessimo conto che la stagione estiva, e quindi l'arrivo dei turisti, si limitasse a luglio e agosto, allora cosa pensiamo? Aumentiamo tutte le strutture per poter dare una risposta a luglio e agosto e poi le lasciamo vuote. Sinceramente sotto questo punto di vista credo che un'analisi, anche in questo senso, vada fatta, quindi, a parte le motivazioni che, come dico, sono discutibili, quello che vogliamo in qualche modo portare all'attenzione del Consiglio, e l'abbiamo già fatto durante le audizioni dei vari Assessori, è riuscire sì a dare una risposta all'innevamento artificiale, perché è corretto che venga data, ma, dall'altra parte, riuscire anche a rispondere alle esigenze degli agricoltori, soprattutto in zone come quelle della Conca di Pila, che non è che abbiano tutta quell'acqua che possiamo immaginare; il 2022 in qualche modo lo aveva dimostrato. In più che cosa succede? L'ampliamento viene giustificato anche per tutto il futuro innevamento della zona del Grimondet, quindi stiamo parlando di un progetto che forse si farà; anche su questo non si comprende proprio la logica di questo grandissimo ampliamento. Come dicevo, l'ubicazione dell'ampliamento previsto per il bacino del Leissé è in qualche modo molto poco funzionale per quello che riguarda l'utilizzo irriguo, quindi per quello che riguarda una delle priorità per cui dovrebbe essere utilizzata la risorsa acqua. Poi non so se si è tenuto conto e in considerazione che a valle di quest'intervento esiste una captazione che serve il locale del Grand Grimod, le Baoutson, e l'alpeggio del Grand Grimod. In ultima analisi, nell'economia della stazione, forse prima di pensare all'ampliamento, se si riammodernassero alcuni vecchi impianti... però questa naturalmente è una scelta della società e, come immagino ci dirà l'Assessore Bertschy, le richieste messe all'interno di quell'articolo sono richieste che le società hanno portato avanti, quindi in qualche modo, evidentemente, per loro la priorità è questa, rispetto all'ammodernamento d'impianti che sono ancora obsoleti in quella stazione sciistica. Quello che chiediamo nell'impegnativa quindi è proprio... anche alla luce degli sforzi che sta facendo l'Amministrazione, quindi la costituzione di quell'Osservatorio regionale tecnico-politico sulla crisi idrica di cui abbiamo guardato un po' i verbali e che magari chiederemo anche di poter audire, perché non tutte le attività di quell'Osservatorio vengono verbalizzate; sicuramente lo sforzo che sta facendo l'Osservatorio è quello di cercare in qualche modo di dare risposta alle varie esigenze, quindi sia all'esigenza dell'innevamento artificiale, sia all'esigenza dell'agricoltura, e proprio all'interno della delibera sull'Osservatorio leggiamo che c'è la necessità di assicurare - nella programmazione di nuovi bacini (o di ampliamenti di bacini) - la priorità agli usi potabili, e in subordine a quelli irrigui, nelle condizioni di carenza di disponibilità idrica e, in caso di conflitti tra diversi utilizzatori, di cercare di attenuare gli impatti. Quello che noi chiediamo in quest'impegnativa è proprio di cercare di attenuare gli impatti; certo, va bene costruire un nuovo bacino che possa in qualche modo dare risposte, ma quello che noi chiediamo è che vengano date risposte anche agli agricoltori. Abbiamo visto che c'è anche un'interpellanza del consigliere Planaz proprio su questa tematica e quindi ascolteremo con attenzione. Quello che chiede l'ordine del giorno è d'impegnare la Giunta a prevedere l'espressione preventiva - quindi che l'Osservatorio regionale tecnico-politico sulla crisi idrica dia un parere preventivo rispetto a nuovi progetti o ampliamenti abnormi, come quello che stiamo considerando - e di trasmettere questi pareri alla Commissione, al fine di poter analizzare con maggiore attenzione quegli ampliamenti di cui un esempio è il lago del Leissé; non ho avuto tempo di guardare l'altro lago, molto probabilmente forse qualche considerazione sarebbe stata possibile anche farla sull'altro lago. Questa è l'impegnativa che chiediamo al Governo regionale."
47407,XVI,06/06/2024,BILANCIO E CONTABILITA' REGIONALE,1,it,281.0,1976.0,M,UV,4,3961,"Grazie, collega Guichardaz, per quest'ordine del giorno che ci permette di trattare l'argomento acqua, un argomento che è assolutamente trasversale, ne è la dimostrazione quest'iniziativa che parte appunto dalla questione degli impianti a fune, che sono di competenza del collega Bertschy, andando poi nell'impegnativa a concentrarsi sull'attività dell'Osservatorio che è, come da delibera, coordinato dall'Assessorato del sottoscritto, insieme al collega Carrel dell'agricoltura e anche all'assessore Marzi, con le deleghe alla salute e alla sanità. Dicevamo ieri che veniamo da giorni di confronto, di convegni, di momenti anche di riflessione sulla risorsa acqua, sul cambiamento climatico, su tanti altri argomenti, così come - ne parlavamo prima con il collega Bertschy - anche mi ricordo in particolare le tematiche emerse all'interno del convegno ""Le funi del futuro"" che si svolse lo scorso anno, se non ricordo male, sempre a Courmayeur, dove vennero snocciolate percentuali interessanti, molto contenute rispetto a quanto si immagina, rispetto all'utilizzo della risorsa acqua per l'innevamento artificiale; sono dati che vennero comunicati da tecnici ambientali, mettendo in evidenza innanzitutto l'esigua percentuale utilizzata, ma soprattutto il fatto che è un'acqua che viene poi restituita al territorio. Sappiamo bene poi che la crisi del 2022 ha di fatto velocizzato il processo di ufficializzazione dell'Osservatorio che, come dicevo, vede coinvolti tre Assessorati. Mi soffermo sull'impegnativa, andando a chiarire bene l'attività dell'Osservatorio, che monitora l'evoluzione della situazione e l'efficacia delle misure adottate in attuazione delle linee d'intervento stabilite dalla deliberazione n. 515/2023 e che propone misure di adattamento e di adeguamento degli interventi stessi per far fronte a eventuali situazioni di crisi idrica. Tra le attività di competenza dell'Osservatorio vi sono: ""Acquisizione delle informazioni necessarie per definire le esigenze, le priorità d'intervento e possibili disponibilità utili alla definizione di un piano a media e a lunga scadenza, concernente appunto la realizzazione di bacini di accumulo; gli interventi di potenziamento e di razionalizzazione degli approvvigionamenti idrici e degli impianti di trattamento delle acque reflue; la definizione delle misure per la gestione dei suddetti bacini e impianti"", in particolar modo l'aspetto anche gestionale non deve essere sottovalutato ed è un punto molto delicato. L'Osservatorio però non ha una strutturazione tecnica che possa esprimere valutazioni sui singoli progetti, ma opera a livello di piani come organo di collegamento tra il soggetto competente - per redigere il piano - e le altre strutture - per trovare le sinergie, per trovare il coordinamento tra i diversi interventi; ad esempio, nel Piano nazionale d'interventi infrastrutturali e per la sicurezza nel settore idrico, un'opportunità di finanziamento a livello nazionale con scadenza assolutamente a settembre, lo scorso anno ci fu a ottobre una proroga, dove andammo a presentare i primi interventi, proprio per cercare di cogliere delle opportunità, quindi, all'interno dell'attività che ha permesso di presentare questi progetti a questo piano, alcune strutture dell'Osservatorio hanno operato in sinergia per individuare gli interventi da inserire nel piano stesso. Già oggi l'Osservatorio svolge questo ruolo, un ruolo di coordinamento, un ruolo d'indirizzo, avvalendosi delle strutture tecniche che lo compongono, senza quindi prevaricare quelle competenti per le loro attribuzioni istituzionali. Non esprime quindi pareri o giudizi tecnici, ma assicura che l'eventuale programma d'intervento sia coordinato a livello regionale e appunto rispondente agli obiettivi che la delibera 515/2023 si è posta. Per quanto detto, noi ovviamente su questo ci asterremo per le motivazioni che ho espresso, ma chiaramente si chiede anche, nel caso, il ritiro dell'ordine del giorno."
47407,XVI,06/06/2024,BILANCIO E CONTABILITA' REGIONALE,1,it,156.0,1976.0,F,PCP,6,1912,"Pur comprendendo che, non essendo una struttura tecnica, non possa dare pareri, nel momento in cui lei dice che si valutano le priorità d'intervento, secondo me devono essere valutate tutte le strutture che vengono fatte all'interno del territorio regionale, quindi in questo caso mi dispiace che l'ordine del giorno si concentrasse, ad esempio, su un bacino, un po' per spiegare la logica che abbiamo già visto in altri casi, quindi sotto questo punto di vista la preoccupazione è che anziché andare a fare i bacini - che possano servire per entrambi gli usi e soprattutto che diano la priorità all'uso irriguo - invece si pensi sempre a grandi opere che in questo caso vanno anche in assoluto conflitto con il piano turistico del Comune di Gressan, che capiremo come si esprimerà rispetto a questo parere, e quando si tratterà della variante capiremo se la buca del golf, che tanto si citava rispetto alla telecabina della Pila Couis... adesso qui andiamo a interferire su tre buche del golf, se allora era prioritario il golf, se adesso invece non lo è più, magari da sei mesi a sei mesi anche il Comune di Gressan ha cambiato e forse cambierà anche il piano di sviluppo turistico eliminando il golf dalla zona di Pila, questo lo capiremo sicuramente con gli atti successivi. Quello che noi vogliamo rappresentare - e quindi non tolgo l'ordine del giorno - che riguardo a quelle priorità, di cui lei, Assessore, parlava (quindi se il problema era la parola ""Parere""), è di richiedere all'Osservatorio se si poteva fare un approfondimento. Noi sotto questo punto di vista manterremo l'impegnativa così, perché crediamo che quell'Osservatorio comunque abbia le competenze tecniche per poter capire se quell'intervento effettivamente vada anche ad assicurare la priorità dell'acqua rispetto all'uso irriguo e potabile. Noi manteniamo l'impegno e sicuramente su questo tema torneremo anche in Consiglio regionale."
47407,XVI,06/06/2024,BILANCIO E CONTABILITA' REGIONALE,1,it,261.0,1964.0,M,GM,8,1654,"Uno dei problemi più importanti del Pronto Soccorso di Aosta è il notevole afflusso soprattutto in determinati periodi dell'anno, mi riferisco ai periodi più turistici. Si parla anche di accessi inappropriati, molte volte capita anche che gli abitanti della Bassa Valle usufruiscano dei servizi del vicino Piemonte, perché risulta più conveniente recarsi a Ivrea piuttosto che ad Aosta. Considerato quanto riportato dall'articolo 52 della norma che stiamo discutendo, ""Finanziamento della progettazione della realizzazione di un Ospedale di comunità sito in Verrès"", nel disegno di legge 144, ci siamo permessi di proporre all'attenzione del Consiglio regionale e del Governo regionale l'opportunità di risolvere questo problema attraverso la creazione di un punto di primo soccorso, oppure di un centro di assistenza e urgenza all'interno del previsto ospedale di comunità. Questo permetterebbe, appunto, a un bacino di circa 30 mila Valdostani, di usufruire di un centro di questo tipo, che non ha l'ambizione di sostituire i servizi offerti da un pronto soccorso, ma che permetterebbe di accedere autonomamente a questi servizi per le prime cure riguardanti problematiche di lieve entità. Quest'esperienza è già in corso in altre regioni d'Italia, per esempio nell'Emilia Romagna, e sembra che abbia dato dei buoni risultati. Ora quando ci si impegna a investire 15 milioni di euro per la realizzazione di un ospedale di comunità, mi sembrerebbe opportuno fare anche una valutazione di questo tipo: per ottimizzare l'investimento ma soprattutto per dare delle risposte importanti ai Valdostani e anche ai turisti che vengono ospitati in Valle d'Aosta."
47407,XVI,06/06/2024,BILANCIO E CONTABILITA' REGIONALE,1,it,156.0,1976.0,F,PCP,10,1169,"In maniera più generale, rispetto a quello che ha chiesto il consigliere Restano, la nostra impegnativa invece si concentra sull'Ospedale di comunità, quindi rispetto a quanto c'è all'interno di quest'assestamento, tenuto conto che l'Ospedale di comunità sta all'interno della riorganizzazione sanitaria del Piano della salute e del benessere sociale ed è un intervento piuttosto importante che viene messo in questo bilancio e ricordato che il Politecnico di Milano aveva avuto l'incarico di una redazione di uno studio propedeutico di cui non abbiamo poi saputo niente senza poi ritrovarcelo all'interno di quest'assestamento. Il nostro ordine del giorno quindi non è volto a identificare, come ha detto il Consigliere Restano, qualcosa in più, ma semplicemente a far venire in V Commissione l'Assessore per presentare lo studio propedeutico in modo da poter magari portare anche le proposte costruttive dei vari gruppi di minoranza proprio anche rispetto all'ospedale di comunità di Verrès. La nostra impegnativa è un po' più generica rispetto a quella del consigliere Restano, ma sicuramente nella risposta l'Assessore potrà rispondere sia a noi che al Consigliere."
47407,XVI,06/06/2024,BILANCIO E CONTABILITA' REGIONALE,1,it,201.0,1975.0,M,SA,12,9170,"Alla fine, dal fatto che un emendamento che non poteva essere approvato è stato bocciato, è venuto fuori un ordine del giorno che ci consente di fare chiarezza. Fare chiarezza rispetto a cosa? Non rispetto a cose che ovviamente il collega Restano conosce benissimo, perché ha lavorato nell'ambito, perché è stato Presidente della V Commissione, perché ha esperienza amministrativa da Sindaco, ma semplicemente perché ci permette di spiegarlo anche a coloro i quali ci ascoltano, perché secondo me, in alcuni momenti - e cercherò di farlo, ad esempio, anche su un'iniziativa del collega Brunod - è importante capire che in termini amministrativi, cioè quando si amministra (anche se poi dopo si pensa che in realtà io utilizzi delle parole o delle locuzioni per infarcire il discorso) in realtà esistono dei termini che hanno un peso tecnico. Lo dico ovviamente non perché io sono un esperto in tal senso, ma perché da un anno a questa parte, cioè da quando pro tempore ho dovuto occuparmi di sanità, salute e politiche sociali, come spesso capita nella vita, ho dovuto imparare una lingua completamente diversa, quindi imparare anche che alcune locuzioni che nella vita di tutti i giorni possono essere recepite in maniere diverse, invece in questo ambito hanno dei significati ben precisi. Il termine ""Ospedale di comunità"", se rappresentato per strada, al bar, tra amici, naturalmente immediatamente fa sì che la comunità o l'uditore venga attratto dal termine ""Ospedale"", sembra quasi che all'interno del PNRR, perché gli ospedali di comunità sono uno dei pilastri della riorganizzazione della medicina territoriale, ma sono anche venuti alla ribalta all'interno del PNRR, tant'è che noi abbiamo trattato il tema, sono stati fatti dei sopralluoghi, più volte se ne è parlato in V Commissione, noi abbiamo scelto, e tra l'altro rispettato, e di questo va fatto un merito al CdA del J.B.Festaz ...abbiamo deciso addirittura di costruire il primo ospedale di comunità e quello che per la normativa nazionale avrebbe dovuto essere anche l'unico ospedale di comunità di questa regione - perché, di fatto, per realtà con 100 mila abitanti, o poco più di 100 mila abitanti, era previsto un solo ospedale di comunità - e abbiamo deciso di farlo ad Aosta presso il J.B. Festaz, tramite un finanziamento PNRR da 2 milioni di euro scarsi. Finanziamento PNRR da 2 milioni di euro scarsi, attraverso la complessa procedura che appunto prevede il PNRR, di fatto assolutamente rispettata e così sta ancora avvenendo. Tra le altre cose, proprio in questa legge di assestamento, sono stati stanziati dei fondi che vanno a sanare un problema strutturale del J.B. Festaz, che è occorso in termini di esigenze ed è stato rappresentato proprio dalla V Commissione durante un sopralluogo. Detto ciò, però, se io parlo di ospedale di comunità con mia mamma e con mio papà, quello che li attrae è il termine ""Ospedale"", perché naturalmente nella mente di ognuno di noi, il concetto di ospedale è quello che tutti quanti conosciamo. Trattando invece un altro argomento che tende naturalmente a metterci tutti d'accordo e che trattiamo pochissimo in Consiglio, cioè il nuovo ospedale della Regione Autonoma Valle d'Aosta, spesso abbiamo parlato di acuzie, abbiamo parlato di ospedale per acuti, quindi abbiamo rappresentato che in realtà quel tipo di ospedale, quello che oggi stiamo costruendo, avrebbe tutt'altro significato, cioè quello che invece mia mamma e mio papà penserebbero se gli parlassi di ospedale di comunità. Gli ospedali di comunità sono delle strutture sanitarie territoriali che avranno il compito di trattenere cittadini che, a proposito della differenza tra acuti e cronici, si troveranno in una fase post acuta. Quindi gli ospedali di comunità saranno delle strutture sanitarie territoriali che, attraverso un rapporto diretto tra il cittadino assistito e quelli che normalmente chiamiamo medici di famiglia (ma insomma i medici di assistenza primaria) accoglieranno i cittadini che o sono stati accolti in fase acuta presso il vero e proprio ospedale, ma che non possono tornare immediatamente a casa, oppure malati cronici, quindi persone che hanno delle malattie che non si curano, di solito questo capita alle persone anziane, e che dopo una fase di recrudescenza di una propria patologia, non possono ancora tornare a casa, quindi di conseguenza verranno accolti e assistiti dalla medicina territoriale. Per cui quando parliamo di ospedali di comunità, noi dobbiamo cancellare o mettere in secondo piano il concetto di ospedale come lo conosciamo tutti i giorni e dobbiamo invece concentrarci sul concetto di comunità. Essi avranno un ruolo di assistenza post acuta sul territorio. La scelta quindi che ha fatto la Regione Autonoma Valle d'Aosta, e che può aver messo a terra grazie alle prerogative sanitarie che ha, cioè quelle di andare in deroga rispetto ad alcune normative di riferimento che appunto ragionano per popolazione, quindi noi già non dovremmo avere un ospedale come l'attuale Parini, con tutti questi reparti aperti, visto il numero di abitanti, e già siamo in deroga su quello, a maggior ragione, rispetto agli ospedali di comunità, noi avremmo dovuto averne soltanto uno. La scelta che il Consiglio ha fatto - anche in linea con il Piano della salute e del benessere sociale - è stata di prevedere la possibilità di avere un secondo ospedale di comunità, ovviamente dislocato verso la Bassa Valle, quindi sul Distretto 2, che, di fatto, svolge un ruolo di assistenza post acuta in capo a tutti coloro i quali all'interno della sanità territoriale si occupano della gestione degli assistiti, quindi tanto per essere chiari - lo dico di nuovo in senso lato per parlare come appunto tutti sono in grado di capire, il primo il sottoscritto, che ha dovuto imparare una nuova lingua - seguiti soprattutto dai medici di assistenza primaria, quindi in prima istanza dal medico di famiglia della persona che non sarà più in fase acuta. All'interno di questa logica, e quindi con queste prerogative, seppur cogliamo in maniera assolutamente positiva il fatto che politicamente il collega Restano abbia chiesto d'inserire all'interno di queste strutture un punto di soccorso, per quello che vi ho appena detto voi capirete che in realtà non si può fare, perché il Pronto Soccorso, cosa molto importante e assolutamente centrale, non ha nulla a che vedere con la medicina territoriale in questa accezione. È anche poi vero che in Bassa Valle esistono tutta una serie di punti nei quali si ha accesso all'emergenza-urgenza, ne abbiamo anche parlato, abbiamo cercato di potenziarli anche in una logica di prossimità territoriale, a maggior ragione con la partenza H24 dell'elisoccorso, quindi per questo motivo, e solo per questo motivo, l'ordine del giorno presentato dal collega Restano, seppur coglie sicuramente una necessità e seppur potrebbe avere un determinato tipo di senso, non ha assolutamente la possibilità di essere inserito all'interno di una progettazione che parla di Ospedale di comunità, così come oggi vengono concepiti. Vengo anche quindi a quanto rappresentato dalla collega Guichardaz, cioè che cosa dico? Abbiamo di fatto assunto all'interno di questo Consiglio la buona prassi di cercare sempre di andare in Commissione e abbiamo anche stabilito con una serie d'iniziative (che sono già state trattate nel corso degli ultimi Consigli, anche da parte di alcuni colleghi di Giunta) di garantire che ci saranno i passaggi in Commissione, ma di non cercare di trattare e di recepire delle iniziative che chiedono, visto che di fatto c'è assolutamente la possibilità, in un normale rapporto tra Consiglieri e Presidente di Commissione, di chiedere direttamente al Presidente della Commissione di poter essere auditi. Anche in tal senso sicuramente chiederemo di ritirare l'iniziativa, altrimenti ci asterremo. Quello che risulta essere però assolutamente centrale rispetto anche a questo tema è il fatto che, riguardo allo studio di prefattibilità che a oggi è stato richiesto - sempre tra l'altro nelle normative del PNRR e nei canali che il PNRR ha previsto -, il Politecnico di Milano era uno dei player ai quali rivolgersi per avere più velocemente dei riscontri pre-progettuali, stabilito e normato all'interno dei riferimenti normativi, quindi dei soggetti abilitati del PNRR. Lo studio di prefattibilità che è stato predisposto sicuramente ha dato la possibilità di fare delle valutazioni tecniche e politiche rispetto allo stanziamento che noi facciamo con questo assestamento, con la volontà di dar corso alle richieste anche del territorio, di andare a riqualificare una parte del comune di Verrès con un presidio sanitario territoriale così importante, ma, sicuramente, io ritengo che nel corso dei prossimi mesi, visto che con questo stanziamento possiamo partire con i primi livelli di progettualità sul nuovo ospedale di comunità di Verrès, ci sarà la possibilità o di venire in Commissione con lo studio di prefattibilità; sarebbe ancora più bello venire già con un progetto di fattibilità predisposto che, magari, trasformerebbe ancora di più un'intenzione in un atto amministrativo e politico più concreto per la comunità."
47407,XVI,06/06/2024,BILANCIO E CONTABILITA' REGIONALE,1,it,0.0,1985.0,M,RV,14,3993,"Cerco anche io d'intervenire, essendo co-firmatario, insieme agli altri colleghi di quest'ordine del giorno, che cerco anche di spiegare. Sicuramente ha senso quello che ha rappresentato l'Assessore, laddove ha detto: ""A fronte di un emendamento che è stato bocciato, nasce un ordine del giorno"". E spesso capitato, l'ha fatto alcune volte anche la maggioranza e l'attività di Consiglio è così. Cercherò anche di spiegare perché abbiamo firmato quest'ordine del giorno. Intanto io ho ascoltato con molta attenzione la tesi, mi consenta di chiamarla così, dell'Assessore, per cui l'ospedale di comunità non è un ospedale e quindi sostanzialmente il punto di primo soccorso non avrebbe senso. Io penso che in senso lato dovremmo, se ci sarà la possibilità, fare degli approfondimenti in V Commissione in senso generale sull'Ospedale di comunità, a questo punto sarà anche importante aggiungere come elemento, almeno come dato statistico, il numero degli accessi di Valdostani al Pronto Soccorso di Ivrea, per capire a dove l'utenza faccia più riferimento, proprio per comprendere e per dare contezza al vero obiettivo dell'emendamento bocciato e al vero obiettivo di quest'ordine del giorno: in una zona dove insistono molti utenti, dare un punto di primo soccorso per l'appunto per dare un'assistenza più territorialmente legata a quella realtà. Sull'ospedale di comunità io non voglio tornare e non voglio dire quello che ho già detto più volte, almeno dal nostro punto di vista politico: la scelta di concentrarlo al J.B. Festaz non è stata una scelta che condividiamo, questo l'abbiamo detto più di una volta, forse aveva più senso farlo nella Bassa Valle quello finanziato con il PNRR, lasciando il J.B. Festaz a fare benissimo il lavoro che stava facendo. Ma, ripeto, ormai questo fa parte del passato. Assessore, abbia pazienza, l'ho detto anche al suo predecessore, lo so che lei oggi difende la sua posizione, ma abbia il rispetto della posizione che difendo io, perché altrimenti qua stiamo parlando di che cosa? Dall'altro lato, anticipo anche quello che poi sarà l'intervento in dichiarazione di voto sull'articolo 52: spesso e volentieri le forze di minoranza non hanno contezza precisa e definita degli interventi che si vanno a finanziare, quindi non necessariamente si è contrari a un investimento piuttosto che a un altro, quindi ben venga la richiesta di avere un approfondimento in V Commissione per comprendere che cosa si va a finanziare e soprattutto quali sono effettivamente le caratteristiche di un investimento che, comunque, cuba sui 15 milioni di euro: Giustamente, come in altri casi, non si vada poi a dire: ""La minoranza non ha voluto votarlo"" perché la minoranza non dà una delega in bianco alla maggioranza, se i colleghi di maggioranza lo vogliono fare, sono ben liberi di farlo, ma la minoranza non dà una delega in bianco alla maggioranza, funziona così la democrazia. Oggettivamente la volontà oggi, o meglio, la finalità ultima di quest'ordine del giorno è portare effettivamente una criticità, che comunque c'è, al di là delle denominazioni e di quelle che possono essere o no le caratteristiche tipiche dell'ospedale di comunità date dal PNRR che, ripeto, è vero, non è un ospedale per acuti, come ha detto l'Assessore, ma sembra più un super consultorio - me lo consenta, per semplificare a chi ci ascolta da casa - però effettivamente quella è un'area dove insistono molti utenti, molte persone, che hanno delle necessità come le altre, e quindi forse in Commissione converrà anche ben considerare qual è la vera struttura che dà un risposta in termini di urgenze per comprendere effettivamente se si va più verso Ivrea che verso Aosta. Io penso che, al di là delle posizioni politiche, questo sia un dato statistico comunque importante da valutare. Detto questo, lo abbiamo firmato e sosterremo convintamente quest'ordine del giorno, come convintamente sosterremo che quel territorio ha una necessità che è ben rappresentata da quest'ordine del giorno."
47407,XVI,06/06/2024,BILANCIO E CONTABILITA' REGIONALE,1,it,206.0,1966.0,F,PCP,16,1455,"Intervengo soltanto su un aspetto della questione, che è stato peraltro sollevato dall'Assessore nel suo intervento, cioè quello relativo all'emergenza e a quanto è stato fatto per la Bassa Valle in questi termini, citando per esempio la questione dell'elisoccorso notturno. Io ho presentato tempo fa un'iniziativa su questa questione, ricordando che, nella riorganizzazione del servizio, la Bassa Valle ha perso un medico rianimatore che per tanto tempo è stato operativo H 24, poi con la pandemia eravamo passati soltanto alla fase di copertura notturna, e adesso non c'è neanche più quello. Poi c'è l'auto medica, che però sappiamo che deve coprire un territorio che va da Valtournenche a Champorcher a Gressoney, alle testate di valle a Brusson e ad Ayas e direi che per quello che riguarda l'emergenza non siamo di sicuro stati in qualche maniera accompagnati. C'è poi la questione che ha sollevato anche il collega Aggravi, cioè dell'utenza che si rivolge all'Ospedale d'Ivrea. Ora io - e mi è capitato purtroppo - in presenza di un figlio che si taglia ed è in una situazione di emergenza vera, non vengo ad Aosta, perché abito a 70 km da qui, corro ad Ivrea, quindi anche qualche convenzione o qualche cosa di più, con i nosocomi che sono più vicini alla Bassa Valle, forse andrebbe fatta, mentre invece qui, per un segmento limitato di assistenza di tipo chirurgico, abbiamo fatto convenzioni con Sallanches, sapendo bene quanta gente c'è andata."
47407,XVI,06/06/2024,BILANCIO E CONTABILITA' REGIONALE,1,it,156.0,1976.0,F,PCP,18,2294,"Riprendo alcuni concetti espressi dal consigliere Aggravi, che in sostanza rileva quanto ho rilevato anche io dalla risposta dell'Assessore. Gli strumenti della minoranza sono questi, io lo capisco bene, ma quando ci ritroviamo con 14 milioni all'interno di un assestamento, chiedere semplicemente di venire in Commissione prima dello studio di fattibilità... e questo io ci tengo a precisarlo, perché molto probabilmente, se le scelte fatte rispetto anche all'Ospedale e all'ampliamento del Parini fossero state discusse prima in Commissione, molto probabilmente alcune scelte sbagliate - come quella della camera mortuaria, che poi è stata rivista, e tante altre scelte - forse non sarebbero neanche partite, perché evidentemente anche nella minoranza qualche competenza forse ce l'abbiamo. Capiamo che si dica: ""Essere auditi, chiedetelo in Commissione"", ci mancherebbe, lo chiederemo anche in Commissione così come, attraverso l'accesso agli atti, faremo approfondimenti rispetto allo studio propedeutico previsto da quella delibera; tutto questo però - come ripeto - con un impegno da parte dell'Assessore, visto che sul Piano della salute e del benessere si era preso un sacco d'impegni e a me risulta che per alcuni di quelli in Commissione non sia ancora venuto. Magari la invito a rivedere gli impegni che si era preso allora. Ritengo che sia corretto che un ordine del giorno, rispetto a quello che possiamo chiedere in Commissione, coinvolga tutti i Consiglieri regionali e sotto questo punto di vista vedremo anche come sarà la votazione. Anche il punto sollevato dal collega Restano, credo meriti un approfondimento, proprio per quanto lei ha detto, cioè che l'ospedale di comunità non è un ospedale; sotto alcuni punti di vista non si comprende neanche poi così bene chi andrà negli Ospedali di comunità, quindi molto probabilmente qualche approfondimento anche rispetto a questo andrebbe fatto in Commissione, perché - come lei sa - anche noi parliamo con i cittadini e molto probabilmente, avere quegli approfondimenti da parte di tecnici in Commissione, potrebbe essere utile. Comunque riporteremo quanto espresso in quest'ordine del giorno all'interno della V Commissione e, visto che c'è la sua disponibilità, immagino che non ci sarà nessun problema a venire in Commissione."
47407,XVI,06/06/2024,BILANCIO E CONTABILITA' REGIONALE,1,it,261.0,1964.0,M,GM,20,78,"Mi sembra che ci sia la disponibilità di due interventi, dico bene Presidente?"
47407,XVI,06/06/2024,BILANCIO E CONTABILITA' REGIONALE,1,it,261.0,1964.0,M,GM,22,1876,"Bene. Se non altro, condivido con l'Assessore che è stata fatta chiarezza, chiarezza sulle scelte politiche e non sul significato dell'allocuzione ""ospedale di comunità"", perché sennò mi chiedo come fanno nelle altre Regioni ad abbinare alle Case della salute i CAU o i punti di primo soccorso, proprio abbiamo significati completamente diversi, però è stata fatta chiarezza. La giunta del fare, quella dei 294 milioni di avanzo di amministrazione libero non risponde alle esigenze della popolazione di fare un punto di primo soccorso in Bassa Valle. Avete abbandonato 30 mila Valdostani, questa è la risposta, li costringete a venire su ad Aosta a fare le code, a non avere risposte e a essere rimandati a casa, e qua abbiamo discusso anche di fatti molto tragici su questo. Questo è quanto lei ha detto e non dica, Presidente, che non avete sollecitazioni. Lei l'ha detto alla televisione che non avete avuto indicazioni, e che cos'è questa? Sapete solo dire di no. Voi siete la Giunta del ""No,"" alcune volte pari alla Minelli e alla Guichardaz, su certi argomenti che evidentemente a voi non interessano. Noi siamo rammaricati, perché un'apertura andava fatta, e va guardato oltre ai limiti del vostro pensiero sull'ospedale di comunità, perché aggiungere qualche 100 mila euro e qualche stanza per fare un punto di primo soccorso vi costava proprio niente su 294 milioni, e in questo caso voi svilite il ruolo della Regione a Statuto speciale, perché avete distrutto una RSA di eccellenza per raccogliere 2 milioni di euro, rifare un edificio lì e ci mettiamo 15 milioni per fare la stessa cosa in un Comune della Bassa Valle senza aggiungere un punto di primo soccorso. Sono veramente desolato, ma desolato in quanto Valdostano, perché non sapete, una volta, una volta quando c'è la necessità, ascoltare i suggerimenti della minoranza, e poi buttiamo via milioni di euro!"
47407,XVI,06/06/2024,BILANCIO E CONTABILITA' REGIONALE,1,it,201.0,1975.0,M,SA,24,9003,"Ovviamente l'intervento è un intervento come capogruppo. Avrà notato, collega Restano, che volutamente ho voluto mantenere un approccio assolutamente aperto sull'ordine del giorno che lei ha rappresentato in termini politici, perché è vero che ci parliamo tra noi però può anche capitare che ogni tanto ci ascolti qualche cittadino che nella vita ha fatto cose diverse dall'amministrare, quindi di conseguenza secondo me è anche giusto ogni tanto cercare di parlare facendoci capire. Lei ieri ha chiuso il suo intervento dicendo che gli avanzi di amministrazione ci sono perché non l'ascoltiamo. Secondo me è un approccio ""Superbotto"", ma politicamente rilevante: le ho fatto anche i complimenti, però questo non collima rispetto alla necessità (che lei, secondo me, non dovrebbe cogliere tutte le volte) di pensare che nessuno è in grado di capire la differenza tra quello che si dice in aula, facendo politica, e quello che poi dopo si può fare. Nessuno in questo governo ha deciso di astenersi su quest'ordine del giorno per questioni di natura pecuniaria. Veniamo ai fatti. Il collega Aggravi mi dice: ""Questi sono gli strumenti della minoranza"", ma il collega Aggravi è amministratore attento in aula, quindi di conseguenza quando fa interventi di natura amministrativa, uno parte dal presupposto che non possa pensare che sarebbe stata la stessa cosa rispettare i tempi del PNRR su una struttura ancora da individuare, da ristrutturare e da costruire con i tempi imposti dal PNRR per una cifra scarsa di 2 milioni di euro rispetto alla scelta d'intervenire con un ospedale di comunità praticamente nuovo, il cui valore è di 15 milioni di euro, e quindi non 2 e, guarda caso, rispetto alla costruzione di un'opera pubblica, con tempi molto più lunghi. Per cui è nei fatti che, se si fosse voluto costruire un ospedale di comunità partendo da capo, sicuramente non si sarebbe potuto, come da lei dichiarato, farlo da un'altra parte. In secondo luogo, l'ospedale di comunità di Verrès - e noi andiamo, di fatto, a chiedere di ritirare l'ordine del giorno, altrimenti ci asterremo - non abbiamo mai detto che crea problemi di natura finanziaria ma, collega Restano, lei di sanità ne conosce e spessissimo tra l'altro ha fatto iniziative nelle quali è venuto fuori con la mano sinistra a chiedere di aumentare certi servizi e con la mano destra a chiedere di aumentarne degli altri. Lei sa benissimo che un punto di Pronto Soccorso - che tra l'altro in Valle d'Aosta e nella Bassa Valle sono presenti -, lei sa benissimo che un punto di Pronto Soccorso non è soltanto una questione economico-finanziaria, collega Restano... Quindi nel momento in cui noi avessimo anche semplicemente detto che un Ospedale di comunità - che non ha a che fare con i punti di Pronto Soccorso, come ho cercato in maniera assolutamente serena di rappresentare poc'anzi - siccome non ha e non prevede dei punti di soccorso, ma prevede un tipo di assistenza cronica a pazienti cronici in capo ai medici di assistenza primaria, ebbene, non avrebbe assolutamente la possibilità di avere anche quel tipo d'assistenza che è un'assistenza tipicamente sanitaria. In secondo luogo noi abbiamo un Ospedale, che è il Parini, con un Pronto Soccorso che, nonostante le critiche che spesso arrivano, i dati dimostrano essere, e ne abbiamo parlato anche in aula, un Pronto Soccorso di eccellenza. Non più tardi delle ultime settimane, l'Azienda USL ha per la prima volta deciso, finalmente, con una delibera su un progetto che si chiama ""Ospedale adattabile"", di scrivere, quindi dichiarare, che la sanità valdostana è una sanità che non si occupa soltanto dei 123 mila Valdostani, ma che accoglie anche, per fortuna, tantissimi turisti durante l'anno, e che questo, soprattutto per il tipo di turismo che queste persone vengono fortunatamente a fare, necessita che il nostro presidio ospedaliero sia un presidio ospedaliero che si comporta di conseguenza perché l'accoglienza del Pronto Soccorso è un biglietto da visita che noi diamo a tutti coloro i quali vengono a trovarci. Quindi di conseguenza il fatto di partire dal presupposto che nel periodo invernale e nel periodo estivo sicuramente noi dovremo accogliere persone in Pronto Soccorso in numero maggiore rispetto ai semplici Valdostani (e che quindi di conseguenza anche in merito alle attività croniche e della gestione delle acuzie le sale chirurgiche - per dirne una- hanno delle conseguenze in tal senso) e che poi dopo dovremo occuparci di pazienti cronici nei mesi che ci vedono accogliere meno turisti, è sicuramente una scelta importante, ma è una scelta importante anche nella gestione del personale. Pensare di poter avere più punti di Pronto Soccorso lungo tutta quanta l'asse mediale della Valle, come se fosse semplicemente una questione di natura strutturale e non organizzativa e pensare che in tal senso si possa intervenire dicendo a tutti che si può fare la qualsiasi è una maniera, secondo me, politicamente corretta in quest'aula ma non assolutamente positiva da essere recepita per i Valdostani che ci ascoltano, perché poi il secondo dopo avremmo sicuramente altri tipi di problemi ad esempio dove oggi le cose funzionano al meglio e a me viene da dire bene. Sicuramente possiamo migliorare in tal senso, e stiamo cercando di farlo, ma i risultati raggiunti oggi sul Pronto Soccorso del Parini, lo dicono i dati nazionali, sono ottimi, soprattutto per i codici più gravi e per l'accoglienza che noi facciamo ai cittadini. Uno dei problemi che il Pronto Soccorso ha è quello di dover gestire anche i pazienti cronici, lo abbiamo detto più volte in Ospedale, quindi pazienti che, in teoria, non dovrebbero essere recepiti e accolti in Pronto Soccorso, ma in altro tipo di strutture. Ecco perché nascono gli ospedali di comunità, gli ospedali di comunità nascono per gestire questo tipo di esigenza. La collega Guichardaz dice: ""Va approfondito che cos'è un ospedale di comunità"": lo abbiamo già fatto, poi possiamo continuare a farlo, voi avete fatto anche un sopralluogo, vi è stato rappresentato quello che sarà il reparto dell'ospedale di comunità. In Commissione di questo abbiamo parlato. In secondo luogo - questo è un piccolo inciso, collega - c'è stata un'audizione sul Piano della salute e del benessere sociale dove noi abbiamo presentato un memo con una decina di pagine fitte, dove ci sono tutti gli atti amministrativi e abbiamo avuto un'audizione lunghissima sul tema, per cui, siccome lei non dà voti, mi dispiace che lei non sia soddisfatta ma da parte nostra quell'audizione è stata un'audizione corrispondente alle richieste e soprattutto un'audizione, almeno da parte nostra, fatta al meglio delle nostre possibilità. In aula, tra l'altro, oltre al sottoscritto che vale nulla, era presente tutta l'azienda sanitaria dell'USL e tutto l'Assessorato con tutti i dirigenti di riferimento, dopo aver predisposto un memo assolutamente corposo su tutti quanti gli atti. Ci dispiace di non essere stati esaustivi ma abbiamo lavorato per cercare di fare il meglio possibile in tal senso. Venendo però all'Ospedale di comunità, e quindi al fatto di concentrare le nostre energie in tal senso anche nella risposta ai pazienti cronici sul territorio, in tal senso diamo una risposta - collega Restano, lo dico senza urlare a differenza sua - alla Bassa Valle, perché è proprio nel prendersi cura dei pazienti cronici con l'Ospedale di comunità della Bassa Valle, che noi di fatto andiamo a evitare: 1) che questi pazienti non abbiano un posto dove andare quando vengono dimessi dall'Ospedale; 2) che tutti i Valdostani che si presentano al Pronto Soccorso abbiano meno la possibilità che ci siano anche dei Valdostani che, di fatto, non dovrebbero essere accolti dal Pronto Soccorso perché non sono pazienti acuti, ma sono pazienti cronici che si trovano nella necessità però di stazionare al Pronto Soccorso, perché i reparti che accolgono pazienti cronici e quelli che poi dovrebbero dimetterli non hanno un posto dove mandare i pazienti. Per cui questo tipo di scelte, che lei conosce benissimo, sono delle scelte che in realtà si avvicinano al territorio e alle reali esigenze del territorio, perché se il Pronto Soccorso del Parini, che è un Pronto Soccorso che lavora molto bene, avesse la possibilità di accogliere solo pazienti con necessità acute, cosa che dovrebbe fare un Pronto Soccorso, probabilmente tutti i Valdostani avrebbero meno code al Parini e sicuramente ci troveremmo nella condizione di avere meno persone anziane con comorbilità in attesa di un posto letto, perché normalmente i pazienti cronici hanno necessità diverse dai pazienti acuti. Nel totale ridisegnare questo tipo di politica sanitaria, il fatto di aver scelto d'investire 15 milioni di euro per costruire un ospedale di comunità nuovo, con tempi e denari più ampi rispetto al PNRR, è una scelta, all'interno della politica sanitaria, corretta che viene incontro a tutti i Valdostani, in particolar modo, in questo caso, a coloro i quali abitano nella Bassa Valle."
47407,XVI,06/06/2024,BILANCIO E CONTABILITA' REGIONALE,1,it,0.0,1985.0,M,RV,26,2848,"Solo per fare ancora due precisazioni e per rispondere ad alcune osservazioni fatte dall'Assessore capogruppo, perché giustamente ha fatto due interventi e li metto insieme. Sul fatto degli strumenti della minoranza, vede, capogruppo, ho fatto un'osservazione che vale anche per la maggioranza, perché nel momento in cui in aula un emendamento non passa per motivazioni tecniche, il combinato disposto è la presentazione di un ordine del giorno per non far perdere il senso politico e amministrativo di quello che si rappresentava, quindi oggettivamente sono strumenti d'aula, non strumenti tipici di minoranza o di maggioranza. La minoranza ha in questo caso una visione dell'investimento minore rispetto a quella che è del Governo e della maggioranza, ma è giusto che sia anche così, ed è anche giusto chiedere e sollecitare l'azione in Commissione, perché oggi parliamo dell'ospedale di comunità, ma io potrei dire che sulla mobilità sanitaria passiva e sui laboratori d'analisi; da quando abbiamo analizzato il Piano sanitario regionale, non abbiamo ancora avuto modo di affrontarlo in Commissione e so che il Presidente di V Commissione sta prendendo giusta nota di queste due osservazioni, e la ringrazio, collega Padovani. Detto questo, le dico anche, e capisco anche benissimo l'osservazione che lei fa sulla critica che ha comunque accettato che ho fatto sul posizionamento dell'Ospedale di comunità, però io mi auguro anche che l'unica logica non fosse quella del rispetto delle tempistiche del PNRR... Me lo consenta, lei l'ha fatto e io le rispondo così, siamo uguali su questo punto di vista, quindi accetti la mia critica, perché sennò è un po' un problema. Detto questo, le dico anche che, nelle schede che furono inviate dal Governo di cui non si faceva parte, alcuni investimenti richiesti erano ben oltre le giuste (più o meno) tempistiche del PNRR, quindi diciamo che possiamo fare tutta una serie di considerazioni. C'è un problema di fondo: nessuno in questa sede ha messo in dubbio l'importante e preziosa azione fatta dal Pronto Soccorso del Parini, nessuno ha messo in dubbio o criticato l'azione delle strutture; io capisco che nell'attacco ci si difenda, però c'è un dato di fatto, e penso che in Commissione sarà bene approfondirlo, magari anche con delle iniziative ispettive. Io, come giustamente ha fatto anche la collega Minelli, mi sono posto il dubbio: quanti sono gli accessi d'urgenza che vengono fatti al di fuori della nostra regione in prossimità della Bassa Valle? È un dato tecnico su cui... Non si deve considerare questo dato? Va bene, non consideriamolo, era inutile, va bene, non è significativo. Allora mettiamo da parte tutta un'altra serie di questioni, allora perché facciamo un Ospedale di comunità in quella zona se potevamo farlo magari a Scarmagno. Detto questo, non vado oltre, l'abbiamo capito."
47407,XVI,06/06/2024,BILANCIO E CONTABILITA' REGIONALE,1,it,156.0,1976.0,F,PCP,28,706,"L'Assessore ha parlato di ""Sanità adattabile"". La sanità adattabile - ha fatto dei bei grafici per farci capire che nei mesi estivi e nei mesi invernali c'è un picco di presenze - sospenderà proprio nei mesi estivi lo sportello itinerante della USL, quindi uno si chiede: è adattabile, si fanno bei grafici e poi si sospendono i servizi proprio quando quei servizi hanno necessità di esservi. In più adesso finalmente avremo gli ecografi portatili che chiedevamo dal 2021 e finalmente, dopo la bellezza di tre anni, siamo riusciti a metterli in piedi. Queste erano proposte che arrivavano dalla minoranza; evidentemente si fossero ascoltate nel 2021, e non nel 2024, forse adesso saremmo un po' più avanti."
47407,XVI,06/06/2024,BILANCIO E CONTABILITA' REGIONALE,1,it,261.0,1964.0,M,GM,30,2475,"Assessore, mi scuso se ho alzato i toni, ma lei mi capisce che su certi temi, che sono particolarmente sentiti, può capitare, e per questo mi scuso con lei e con l'aula. Ciò non toglie che è necessario veramente fare chiarezza e nella sua risposta, molto pacat e da politico navigato, ha cercato di spostare l'attenzione sull'operatività del Pronto Soccorso di Aosta, che nessuno ha messo in discussione, nessuno ha voluto alzare critiche verso l'operato del Pronto Soccorso di Aosta, ma riassumendo le cose - se ha la cortesia di ascoltarmi - le dico che, proprio per le sue affermazioni, l'intenzione è evitare di portare in Pronto Soccorso dei pazienti che non hanno necessità acute, sono nati i CAU e i punti di primo soccorso proprio per questo. Se si vuole veramente dare un servizio alla comunità valdostana della Bassa Valle quindi bisogna perseguire questa strada, e vede, convengo con lei: non è costruendo delle mura nuove e investendo montagne di soldi che si risolvono i problemi, anche perché poi - ho già avuto modo di dirlo molte volte - non si ha personale da inserire all'interno. Vale per i Pronto Soccorso, per i punti di primo soccorso e vale per gli Ospedali di comunità; avremo modo nei prossimi anni di verificarlo questo, a maggior ragione se non si fanno i corsi di formazione del personale sanitario, cosa che sta avvenendo in Valle D'Aosta, però è un altro argomento che affronteremo. Il poter mettere insieme, all'interno di una stessa struttura debitamente separata... poi mi risponde con calma, mi attacca pacatamente ma se non ci ascolta, Assessore, questo dimostra scarsa attenzione verso i Valdostani, ho già avuto modo di dirlo ieri... poter unire servizi ancorché diversi, ma che hanno gli stessi obiettivi, permette di fare dei risparmi, permette di ottimizzare le risorse, permette di superare il limite che abbiamo di visione rispetto alla sanità, che sarebbe una novità. Io mi permetto d'invitarla a riflettere, e quando s'investono barcate di milioni di euro, si può fare un ragionamento un poco più ampio rispetto a quello che magari a volte si fa nelle stanze del governo regionale. Questo era il nostro invito. Noi ovviamente, Assessore, non ci fermeremo qua, faremo una battaglia in questo senso. Volutamente abbiamo utilizzato lo strumento dell'ordine del giorno, perché è uno strumento politico, Non avete accolto la nostra sollecitazione, ne prendiamo atto, ci sono altri modi e metodi per portare avanti le proprie intenzioni."
47407,XVI,06/06/2024,BILANCIO E CONTABILITA' REGIONALE,1,it,185.0,1983.0,M,LEGA VDA,32,6276,"Da opere utili, passiamo ora a opere che noi ovviamente abbiamo qualificato come inutili: un ordine del giorno che riguarda le piste ciclabili del Comune di Aosta e che qualcuno potrebbe leggere come provocatorio - ed effettivamente è volutamente provocatorio - ma che riteniamo debba essere discusso, e soprattutto accolto, per dare un segnale molto chiaro. Io credo che tutti qui, all'interno di quest'aula, frequentino purtroppo quotidianamente molti angoli della città di Aosta e soprattutto si trovino ad avere a che fare, quando usciamo da questo Palazzo soprattutto, con le follie ciclabili che lo straordinario Sindaco di Aosta, Nuti, ha disseminato in tutta la città; e fossero soltanto piste ciclabili inoffensive non ci sarebbe alcun problema: il problema è che purtroppo queste piste ciclabili hanno prodotto dei risultati negativi, da una parte hanno cancellato una valanga di posteggi rendendo impossibile parcheggiare ad Aosta, dall'altra hanno reso difficoltosa la circolazione, riducendo gli spazi, e dall'altra ancora abbiamo purtroppo dovuto prendere atto dell'ultima trovata sulla città di Aosta, ne abbiamo un esempio sia da una parte, sia dall'altra, i lati est e ovest di questo Consiglio, ovvero quelle strutture apposte, installate di recente da parte del Comune di Aosta, che sono valse al Sindaco di Aosta l'appellativo di ""Signore degli anelli"", ovvero questi meravigliosi anelli di metallo, messi esattamente sui posteggi, proprio precisamente, i pochissimi posteggi rimasti; c'erano turisti che venivano a fotografarli perché era una rarità all'interno del Comune di Aosta, e su questi posteggi il Sindaco di Aosta ha pensato bene di piazzare degli anelli di metallo giganteschi, probabilmente c'è chi ha ipotizzato che servissero per giocare a cricket, qualcuno ha ipotizzato che servissero per legare il bestiame; pare, ma non è sicuro, che servano per legare le biciclette. A un'osservazione così sommaria, prendendo ad esempio il palazzo delle Poste, facciamo un esempio così, a fronte dei due o tre posteggi che sono stati cancellati da parte di questi giganteschi archi di metallo, e che sono oggi desolatamente vuoti - invito a vedere questi archi che sono desolatamente vuoti - l'altro giorno ho trovato una signora che ha parcheggiato il motorino in mezzo a questi anelli e ha detto: ""Non lo so, io non ho idea di a cosa servano, io ci ho messo il motorino, sto qua vicino, metti mai che mi mettano la multa"". Questi anelli del Palazzo delle Poste sono, in linea d'aria a 7 metri, più o meno da una rastrelliera di biciclette, per le biciclette, quella classica, quella bassa, dove inserisci la ruota e la leghi; quella rastrelliera - vado a memoria - io non l'ho mai vista non dico piena, ma neanche a metà, quindi quella rastrelliera è praticamente inutilizzata; utile sicuramente, una, due o tre biciclette a volta c'erano ma non era mai neanche stata riempita a metà. Quella rastrelliera era lì presente, poteva essere utilizzata tranquillamente per legare le biciclette? No, a quella si sono dovuti imbullonare per terra questi giganteschi archi di metallo incomprensibili, quale opera testimonianza alla stupidità umana probabilmente, e, quotidianamente i cittadini di Aosta, e non solo, guardano, sfilano di fronte a questi monumenti all'inutilità e se ne chiedono il motivo. Abbiamo voluto mettere insieme tutti questi elementi, vedere le proteste vibranti: da un anno e mezzo, da quando la pista ciclabile è stata costituita - ed è peraltro anche desolatamente vuota - i cittadini non solo si sono chiesti il motivo di un investimento di questo tipo, non parliamo ovviamente dei commercianti, io inviterei ogni tanto il Sindaco ad andare in alcune attività commerciali, per esempio in Corso Battaglione e dire: ""Buongiorno..."" siccome non è che neanche la gente sappia bene come è fatto, perché penso che non esca mai da lì, penso probabilmente per timore... ma lo inviterei ad andare in queste attività commerciali e dire: ""Buongiorno, io sono quello che vi ha cancellato i parcheggi qua nella zona, cosa ne pensate?"", e lo inviterei a raccogliere una valutazione rispetto al suo operato. Nella certezza che lui quest'operazione non la farà, perché se la facesse, ...se avesse mai messo il naso fuori dal suo ufficio o da ricevimenti eleganti o dalle serate della buona società, dell'alta società che frequenta, di quelli che vanno in bicicletta, che hanno la casa in pieno centro storico e che non hanno problemi ovviamente di parcheggio, se mai avesse messo il naso fuori dal suo ufficio probabilmente avrebbe fatto delle scelte diverse. Ecco perché ritengo che questo Consiglio sia necessariamente obbligato a esprimere un parere rispetto a queste opere e rispetto all'utilità che queste opere rappresentano; ecco perché, sfruttando il fatto che all'articolo 17 vi è un intervento del contributo al Comune di Aosta nell'ambito del piano d'interventi per lo sviluppo di Aosta, capitale dell'autonomia, abbiamo ritenuto di collegare un ordine del giorno che questo messaggio lo espliciti in maniera chiara. Con quest'ordine del giorno quindi chiediamo a questo Consiglio di autorizzare, a seguito di una concertazione con il Comune di Aosta, la concessione di un contributo all'Amministrazione del capoluogo finalizzata a ripristinare la viabilità, eliminando le assurde limitazioni di parcheggio e le piste ciclabili inutilizzate, aumentando gli stalli a supporto di attività commerciali, amministrative e delle civili abitazioni. Noi non riteniamo che le piste ciclabili siano inutili tutte quante, riteniamo per esempio - tanto avremo modo di parlarne - che per esempio la ciclabile che corre sul Fondovalle, ovvero lungo la Dora, sia invece una ciclabile che è collocata esattamente dove dovrebbe essere, una ciclabile che effettivamente può essere percorsa dagli appassionati, ma che, ovviamente, ha una sua funzione, e questa stessa funzione purtroppo non può essere estesa al pieno centro di Aosta dove le ciclabili hanno, in realtà, creato molto più traffico rispetto a quello che tecnicamente e teoricamente forse qualcuno aveva ipotizzato di rimuovere. Alle ore 10:25 assume la Presidenza il vicepresidente Marguerettaz. Marguarettaz (Presidente) - Ha chiesto la parola il presidente Testolin, ne ha facoltà. Omissis"
47407,XVI,06/06/2024,BILANCIO E CONTABILITA' REGIONALE,1,it,293.0,1968.0,M,UV,33,2366,"Come è mia abitudine, ho ascoltato la presentazione di quest'ordine del giorno; con la schiettezza che contraddistingue il rapporto dialettico che c'è abitualmente sui temi trattati e anche con l'attenzione che va data alle varie tematiche. Oggi non ho particolarmente apprezzato l'approccio che è stato utilizzato per sottolineare delle problematiche che possono essere evidentemente messe in piazza. La lettura di quest'ordine del giorno, ed è stata confermata dalla presentazione, è una lettura squisitamente politica dell'argomento sul quale peraltro l'ordine del giorno è quasi pretestuoso; non entro neanche nel merito, nel senso che il nostro sarà un voto di astensione, anche perché collegato a un finanziamento previsto dall'articolo 17 che va a sostenere un aumento costi che fa parte del percorso di questi ultimi anni. Io non voglio entrare in polemiche che non appartengono direttamente a quest'Aula, mi limito a fare un'osservazione da cittadino, come l'ha fatta lei la faccio io: sicuramente i percorsi di costruzione di un qualsiasi impianto, di una qualsiasi abitazione, di una qualsiasi struttura, comportano dei disagi che abbiamo sopportato, li ha sopportati lei, li ho sopportati io, li ha sopportati la popolazione. Oggi, sinceramente io non giro molto per Aosta, però ho dovuto apprezzare il fatto che le piste ciclabili, nelle ultime settimane, hanno registrato - per quello che ho notato io - anche un utilizzo abbastanza interessante. Mi limito a dire quindi che i giudizi sull'utilità o meno dell'infrastruttura ce li darà il tempo, una volta che anche le finiture e i lavori saranno ultimati; con questo ognuno di noi è libero di fare le proprie valutazioni o quant'altro. Non penso tuttavia che il modo di approcciarlo da Consigliere regionale all'interno di quest'aula sia stato il più elegante possibile, questa rimane una mia osservazione che nulla toglie alle sue riflessioni e nulla toglie al confronto e alla dialettica corretta e corrente che c'è sempre, però mi limito a fare questo tipo di valutazioni mentre evidentemente nel merito, se ci saranno delle interlocuzioni in futuro con l'Amministrazione comunale per fare delle valutazioni, saranno nell'ordine della leale e fattiva collaborazione, così come è sempre stato. Su quest'ordine del giorno noi ci asterremo. Dalle ore 10:27 riassume la Presidenza il presidente Bertin."
47407,XVI,06/06/2024,BILANCIO E CONTABILITA' REGIONALE,1,it,178.0,1963.0,M,RV,35,3219,"In seguito alle parole del Presidente, io non ho timori a esprimere critiche e rilancio quanto affermato dal consigliere Manfrin, nel senso che proprio davanti a questo Palazzo regionale ci rendiamo conto di quanto l'aspetto burocratico sia slegato dalla realtà della vita quotidiana. Abbiamo un marciapiede fatto di nuovo, appunto per la pista ciclabile, che è rimasto per mesi e mesi coperto da teloni: mi ricordo che, quando è arrivata la presidente del Consiglio Meloni, il giorno prima è stato steso un telone per coprire questo scavo vergognoso davanti al Palazzo regionale, e abbiamo ancora, proprio nel centro del marciapiede dove ora si fa circolare la ciclabile, i montanti di un pannello pubblicitario, desolatamente sempre vuoto, che però fa bella mostra di sé proprio in mezzo al marciapiede. Guardatelo, è qua di fronte sotto la bandiera valdostana, che è l'unica che veramente onoro. Detto questo, io direi che, se la cultura di quest'Amministrazione, come di quella del Comune di Aosta, che poi politicamente è la stessa, è quella di mantenere dei pali in mezzo alle piste ciclabili o in mezzo ai marciapiedi, si potrebbe agevolare sicuramente la vita ai cittadini, però pare che questi montanti debbano spuntare un po' dappertutto. Stessa storia il marciapiede qui di fianco, abbiamo rifatto di nuovo un marciapiede, mentre quel pezzettino che noi attraversiamo quotidianamente per accedere a Via Piave è stato completamente distrutto delle macchine operatrici, però quello non era di competenza, perché il lavoro giustamente terminava all'angolo, quindi gli altri metri, che sono stati rovinati, rimarranno rovinati per mesi e per anni, finché non ci sarà qualcuno che se ne occuperà, però giustamente abbiamo saputo piazzare degli anelli proprio lì di fianco. Finché voi avrete questa cultura di limitarvi alla competenza che termina al centimetro su cui è previsto il progetto, e non guarderete che il centimetro successivo è ammalorato, è rovinato, daremo sempre quest'immagine di una città fatta a rattoppi, a pezzetti, a segmenti, quando invece sarebbe un po' più pratico avere una visione d'insieme della bellezza della città. Ricordo che la pista ciclabile su via Festaz adesso è interrotta in due punti: abbiamo dei lavori in corso già sulla pista ciclabile, penso che lo vediate anche voi come lo vedo anch'io; abbiamo il marciapiede in via Festaz interrotto da un cantiere della Regione, quello della casa di via Festaz da mesi e mesi su cui c'è un cartello ""Passare a sinistra"" - credo bene, a destra come fai a passare? - però tutti quanti i giovani, tutti quanti i pedoni, e ce ne è tanti, devono passare sulla sede stradale. Termino dicendo che proprio qui, su questo marciapiede, è vero che abbiamo fatto un bel marciapiede largo, ma abbiamo tolto la fermata dell'autobus, infatti l'autobus cosa fa? Si ferma in mezzo alla corsia e blocca il traffico, un altro problema che a voi non interessa; a voi naturalmente delle auto in città, escluso le vostre, non interessa nulla, però vi garantisco che in tanti Comuni è stata realizzata un'area di fermata per gli autobus, mentre qui in Comune di Aosta bisogna bloccare il traffico. Si può fare quindi molto meglio e i soldi non vi mancano."
47407,XVI,06/06/2024,BILANCIO E CONTABILITA' REGIONALE,1,it,185.0,1983.0,M,LEGA VDA,37,4169,"Io, Presidente, la ringrazio per la sua risposta, ovviamente sempre con il carattere che contraddistingue il dibattito in quest'aula si possono presentare le cose in una maniera o in un'altra, lei ha giustamente un suo modo probabilmente anche d'intendere e magari io ne ho anche un altro di pormi, credo però che l'obiettivo sia un po' comune, e l'obiettivo comune è arrivare a un obiettivo, un risultato, che sia il miglioramento della nostra comunità. Il punto qual è? Il punto è che io, da più di un anno e mezzo, cioè da quando si è messa in cantiere la possibilità di distruggere completamente la città di Aosta riempiendola di cantieri, cancellando i parcheggi, immaginando un qualcosa che forse può aver luogo in Emilia-Romagna, nella pianura romagnola, ma probabilmente non ad Aosta dove fa freddo per otto mesi l'anno, da quel momento ho sentito dentro e fuori queste aule sicuramente commenti negativi che dicevano: ""Ma cosa sta facendo? Ma cosa sta combinando? Ma che disastro, è impossibile, è incredibile"". Ho ritenuto che però probabilmente non ci sia una grossa concertazione fra Comune di Aosta e Regione Autonoma Valle d'Aosta, anche su scelte che dovrebbero essere proprie di una concertazione fra le due, perché se immaginiamo che la Regione Autonoma e il capoluogo vivano distinti e distanti, immaginiamo male. Abbiamo tutta una serie di servizi, di uffici, di interessi che coinvolgono e sovrappongono le due amministrazioni e per esempio - mi spiace che sia assente l'assessore Bertschy - quando abbiamo parlato della mobilità - degli autobus e dei passaggi di questi nella città di Aosta - è stato evidenziato anche dall'Assessore che non c'è stato alcun tavolo di confronto con il Comune, perché il Comune non ha voluto alcun tavolo di confronto. Questo mi ha dato l'idea, come se ci fosse bisogno di un'ulteriore conferma, che qualcuno si senta legittimato, si senta depositario del sapere, della conoscenza; anzi, le dirò di più, Presidente, a ciò che lo sappia: diverse persone che si sono confrontate con l'attuale Sindaco di Aosta - manifestando in maniera chi più veemente chi meno, il pensiero contrario rispetto alle scelte relative alle piste ciclabili e alla viabilità - se ne sono andate dal suo ufficio con la risposta che loro non capiscono perché lui vede avanti in 20 anni, lui è avanti 20 anni rispetto al momento in cui siamo, e, siccome lui vede nel futuro, sa che questa è la scelta migliore. Probabilmente noi saremo anche antiquati e vediamo in maniera molto più miope rispetto a lui, però è possibile che magari, via lui, arrivi qualcuno che abbia una visione più contemporanea e meno proiettata nel futuro, dove magari ci saranno anche le automobili volanti e non ci sarà neanche più bisogno delle strade o delle piste ciclabili, quindi il fatto che lui veda vent'anni nel futuro probabilmente lascia un po' il tempo che trova. Per venire al punto, io posso anche comprendere il suo giudizio rispetto al tenore di quest'iniziativa, ma in realtà quest'iniziativa ha uno scopo ben preciso, che non è quello di fare baccano o di poter avere la legittimazione di poter dare una propria opinione sull'operato del Sindaco. Quest'iniziativa ha uno scopo ben preciso, cioè elaborare una posizione politica, cioè che una posizione politica esca da quest'aula e che soprattutto si sappia in maniera molto chiara che nessuno, da domani, da tra cinque minuti in poi, possa dire: ""Va beh, ma io su questo non ero d'accordo, però il Sindaco ha fatto quello che ha voluto"", perché se qualcuno non è d'accordo su quello che sta facendo, sulla mobilità che oggi è stata adottata sul Comune di Aosta, oggi ha una possibilità straordinaria, quindi parli ora o taccia per sempre. Se c'è qualcuno - anche all'interno della maggioranza che lo sostiene, che è più o meno simile a questa che c'è in quest'aula nel Comune di Aosta - oggi ha la possibilità di votare a favore di quest'ordine del giorno dicendo: ""No, queste scelte non mi piacciono"". Se invece su questa scelta vi asterrete, evidentemente oggi daremo una fotografia all'esterno di chi solleva dei dubbi rispetto a quanto fatto e di chi invece è a favore. È tutto nelle vostre mani."
47407,XVI,06/06/2024,BILANCIO E CONTABILITA' REGIONALE,1,it,206.0,1966.0,F,PCP,39,3341,"Il disegno di legge 144 che stiamo discutendo, all'articolo 43 dispone un contributo straordinario al comune di Gressoney-Saint-Jean, un contributo presentato nella relazione introduttiva al disegno di legge come finanziamento per consentire la copertura complessiva dell'intervento volto alla realizzazione di una pista poderale attraverso il Col Ranzola, ma definito invece nell'articolo 43 in questo modo: ""Per gli investimenti volti alla realizzazione del secondo stralcio funzionale dell'intervento denominato 'Riqualificazione della strada intervalliva comunale che collega il Comune di Brusson al Comune di Gressoney-Saint-Jean tramite il Col Ranzola', è autorizzato per l'anno 2024 un contributo straordinario in conto capitale al comune di Gressoney-Saint-Jean in qualità di capofila, per l'importo complessivo di 1 milione 789 mila 704 euro"". Quindi c'è una confusione o una contraddizione, non lo so, fin dalla definizione di quello che è e che sarà questo progetto. Sappiamo che non esistono infatti allo stato attuale delle strade intervallive da riqualificare tra Brusson e Gressoney, mentre esiste uno studio di fattibilità, peraltro ancora approssimativo, con molti aspetti che non sono definiti, come è emerso dalla presentazione pubblica effettuata qualche settimana fa. Per noi è condivisibile che si prevedano degli interventi mirati e volti al sostegno delle attività agro-pastorali della zona, ovviamente con un'attenzione ai tracciati e limitandone l'impatto, ma questi interventi non comportano necessariamente un collegamento intervallivo che, oltretutto, verrebbe realizzato in una zona sottoposta a vari vincoli e caratterizzata in particolare da forti acclivi, così come è emerso anche nell'incontro di Gressoney e come è scritto nello studio di fattibilità. Abbiamo appreso, tra l'altro, che è stata consegnata al Comune di Brusson una petizione firmata da settanta cittadini residenti che dichiarano la loro preoccupazione riguardo al progetto e ne chiedono la sospensione; preoccupazioni e richieste che sono state avanzate anche dalle associazioni ambientaliste. Alla luce di queste considerazioni e del fatto che quest'intervento, rivisto, è sicuramente controverso, quello che chiediamo con l'ordine del giorno è di impegnare la giunta regionale innanzitutto a relazionare in Commissione circa il progetto cosiddetto di ""Riqualificazione della strada intervalliva tra Brusson e Gressoney tramite il Col Ranzola"" e circa l'iter amministrativo che s'intende seguire e, inoltre, pur in assenza di un obbligo di legge che è venuto meno con la soppressione della procedura di valutazione d'impatto ambientale per questo tipo di opere, ma tenuto conto dei vincoli esistenti e delle particolarità di quel territorio, di impegnare la giunta regionale a valutare di attivare la procedura di VIA, comunque, al fine di una partecipazione attiva e consapevole della comunità alla decisione da assumere, perché anche se non esiste quest'obbligo di legge per la valutazione ambientale, nulla vieta che comunque la Regione lo attivi, soprattutto in presenza di progetti promossi dalla pubblica Amministrazione, quale è questo, e poi su progetti che sono da realizzare in zone sottoposte a vincolo. A nostro avviso sarebbe un buon modo di affrontare la questione e di permettere una valutazione approfondita di quest'opera."
47407,XVI,06/06/2024,BILANCIO E CONTABILITA' REGIONALE,1,it,60.0,1958.0,M,AV-VdA Unie,41,1967,"Consigliera Minelli, ho un grande rispetto per le vostre posizioni sul Col Ranzola, ma non le condivido. Devo dire che, rispetto ai dibattiti su alcuni argomenti, il motto dovrebbe essere repetita iuvant, nel senso che oramai di questa questione del Ranzola abbiamo discusso in Commissione e con interrogazioni e interpellanze. Io credo che continueremo a parlarne fino alla fine di questa legislatura e ammiro moltissimo la vostra capacità d'insistenza che, talvolta, diventa però davvero ripetitiva. Per questo noi ci asterremo - in quanto immagino che non ritirerà l'ordine del giorno - perché non capiamo la ragione per la quale dovremmo appesantire una procedura con il VIA; evidentemente voi ritenete che nel caso del VIA ci sarebbero molti più ostacoli per la realizzazione di questa strada. Lei ha ripetuto anche oggi questa questione del titolo, allora visto che io ho in mano, esattamente come la sua collega Guichardaz che ha fatto un accesso agli atti, la scheda che noi abbiamo spedito al Ministero che si occupa del Fondo montagna, leggo le prime righe, sono chiarissime: ""I comuni di Gressoney-Saint-Jean e Brusson intendono realizzare una pista poderale traverso il Col Ranzola con finalità di carattere agricolo, turistico e di protezione civile che colleghi la zona del rivo della seggiovia Weissmatten e del bacino idrico per l'innevamento programmato nel Comune di Gressoney-Saint-Jean con la strada poderale esistente che giunge sino all'alpeggio Fenêtre nel Comune di Brusson. Più chiaro di così, per una vicenda che le comunità largamente ritengono - e siamo in democrazia - da molti anni come una possibilità importante di sviluppo e non di distruzione del territorio, io credo ce sia giusto da parte sua verso l'infinito ed oltre continuare questa battaglia politica, ma devo dire che, per quel che ci riguarda, noi siamo convinti di questa richiesta dei Comuni, e per questo l'appoggiamo anche con questo provvedimento che stiamo discutendo."
47407,XVI,06/06/2024,BILANCIO E CONTABILITA' REGIONALE,1,it,206.0,1966.0,F,PCP,43,2996,"Assessore, la ringrazio soprattutto per aver detto in apertura che lei ha rispetto per le nostre posizioni ma non le condivide, mi fa piacere perché in altre situazioni il suo intervento è stato molto meno pacato e a me è anche parso che il rispetto per quelle posizioni non fosse così chiaro, quindi la ringrazio per averlo detto. Sul fatto che il motto che noi portiamo avanti è questo repetita iuvant ...ma poi anche lei, perché mi ripete le stesse cose e mi dice: ""Abbiamo già discusso su questo e può diventare molto, troppo, ripetitiva l'insistenza,"". Guardi, io credo che il nostro compito, se siamo convinti di una questione, se siamo convinti di quello che diciamo, è anche quello di non abbandonarla questa convinzione e di sostenerla. Quello che però ho trovato un po' strano è che lei nella sua replica, nel suo intervento, abbia fatto riferimento a un accesso agli atti fatto da una collega che credo che sia una cosa che comporta anche una certa riservatezza, però io non ero a conoscenza di questa scheda, non ne avevamo parlato e apprendo che nella scheda, inviata a chi di dovere, si parla esplicitamente, e finalmente, di una strada poderale, quindi chiarezza in quella sede è stata fatta. Strano quindi che nel vostro assestamento di bilancio continuiate in questa che io ho chiamato confusione; non so se è confusione, se è una incoerenza, però da una parte si parla di riqualificazione di una strada che non esiste, dall'altra si parla di strada poderale. Forse converrebbe essere chiari in ogni documento ed esplicitare che quello che si vuole fare è una strada poderale nuova, non da riqualificare, che è di fatto un collegamento intervallivo che va ben al di là e va ben oltre il servizio a delle attività pastorali e all'accesso agli alpeggi. Poi, Assessore, lei mi dice: ""Non vediamo perché si debba appesantire ulteriormente una procedura andando a chiedere di applicare la valutazione d'impatto ambientale"" e lei dice: ""Probabilmente sperate che, se questo si faccia, vengano fuori degli ostacoli o comunque delle difficoltà"". Io credo che se un Ente, come la Regione - e come i Comuni, anche, in questo caso - è assolutamente convinto, come lo siete, della bontà di quest'iniziativa, però- sia pure, come lei ha detto, c'è un consenso molto largo, lei ha detto: ""Le comunità sono largamente a favore di questa realizzazione"" - dovete prendere atto che ci sono anche però componenti, pure della comunità, perché le ho parlato di residenti, che sono critiche nei confronti dell'opera completa e hanno invece posizioni diverse su una parte di quell'opera. Mi sembrerebbe molto democratico, mi sembrerebbe anche da un certo punto di vista un atteggiamento aperto e rispettoso da parte del Governo attivarla questa procedura, perché la partecipazione attiva e consapevole di tutti, della comunità, sulle decisioni da assumere per noi è un principio irrinunciabile e, sicuramente, su questo principio della partecipazione democratica e attiva, andremo all'infinito e oltre."
47407,XVI,06/06/2024,BILANCIO E CONTABILITA' REGIONALE,1,it,171.0,1995.0,M,LEGA VDA,45,1967,"""Dopo due anni di stop, i lavori alla rotonda di Les Plantayes ripartiranno in primavera"": non sono parole sue dell'autunno scorso, assessore Sapinet, ma sono parole del 29 dicembre 2021. La rotonda famosa di Nus che appunto è nel bivio con la strada che porta a Fénis, con lo svincolo autostradale, ha subìto in questi anni un vero e proprio calvario, varianti varie, rescissioni contrattuali... storia che nasce nel settembre 2016, con una delibera di Giunta che approva il progetto esecutivo, l'intesa condizionata per i lavori di realizzazione della rotonda appunto tra la Statale 26, l'innesto con la strada regionale per Fénis e con l'ingresso autostradale e la strada comunale Les Plantayes. I lavori sono iniziati nel 2019 e si sono interrotti nel 2020. Ora, per fortuna, sembra aprirsi un nuovo capitolo, che però, dati i precedenti, forse è meglio monitorare con molta attenzione, perché questa è una rotonda assolutamente necessaria: l'incrocio è veramente brutto e pericoloso in quanto in quella zona c'è molto traffico e poi c'è anche lo svincolo autostradale, quindi con quest'ordine del giorno - anche se lei, Assessore, mi dirà che adesso i lavori sono partiti, ed effettivamente c'è un escavatore, stanno facendo dei lavori - si vuole impegnare a monitorare proprio al 100% questo tipo di opera, di concerto con Anas e anche con il Comune, sapendo benissimo che c'è una questione riguardante i terreni limitrofi che non è del tutto semplice da gestire, alquanto delicata, e serve anche un poco per capire, in termini informativi, quali siano a oggi gli strumenti di monitoraggio che la Regione ha su questo tipo di progetti, che comunque coinvolgono anche altri enti, come per esempio Anas. Con questo ordine del giorno quindi si chiede di valutare, nel miglior modo possibile, di monitorare questi lavori affinché possano procedere nel minor tempo possibile nella realizzazione e possano essere evitate delle questioni come quelle degli anni scorsi."
47407,XVI,06/06/2024,BILANCIO E CONTABILITA' REGIONALE,1,it,281.0,1976.0,M,UV,47,4385,"Ringrazio innanzitutto il collega Lavy per aver portato all'attenzione questo cantiere, quest'intervento. Abbiamo parlato di rotonde ieri, ne parleremo probabilmente anche nel pomeriggio e nel prossimo Consiglio, ma era doveroso fare il punto. Ha sottolineato e messo in evidenza le varie difficoltà, le varie problematiche che questo cantiere ha avuto in un punto sicuramente strategico, ma più pericoloso che strategico. Quest'iniziativa permette di mettere in evidenza, e non vuole essere la frase di rito ""Lo stiamo già facendo"" ma è di fatto la realtà, e quando dico ""Lo stiamo"", parlo volutamente al plurale perché io poco più di un anno fa ho raccolto un testimone dal collega Marzi che su questi dossier nei due anni e mezzo si era prontamente attivato... ed è stato un lavoro in continuità che ha permesso di avere dei risultati. Poi è chiaro che si deve e si può fare sempre di più, e siamo qui per questo, però parlare di situazioni che sono ferme, che non c'è nulla, che non c'è una progettazione - e non lo dico a lei, lo dico a chi purtroppo oggi è assente - non mi sembra corretto. Siamo qui ad assumerci le nostre responsabilità e appunto la ringrazio, proprio perché ci permette di fare il punto, su questo ma anche su altri. Un lavoro quindi che è stato portato avanti, fianco a fianco con Anas e con l'Amministrazione comunale che più volte è stata presente con il sottoscritto e con il collega al tavolo; così come il comune di Nus, altri comuni lo saranno nelle prossime settimane, nei prossimi mesi. Un cantiere che era fermo e un cantiere che è ripartito, così come, con quest'interlocuzione, con questo lavoro in continuità, è stato riavviato un altro cantiere ben più importante, anche se sono tutti importanti, ma ben più rilevante, che è quello di Étroubles, la ripartenza di questi cantieri ha permesso alla nostra regione di non essere presente nella graduatoria delle regioni che hanno al loro interno delle opere incompiute, quindi passaggi significativi che ci tengo a mettere in evidenza. Così come in quest'ultimo periodo è partito il cantiere della rotonda di Sarre in località La Grenade e, con l'approvazione di questo disegno di legge, sull'articolo sempre legato alle rotonde di competenza regionale, ecco che il Comune di Saint-Pierre potrà proseguire con l'approvazione del progetto della rotonda est Il Priorato, che è prossima. Tutto ciò per dire che non si è fermi, ma si lavora per velocizzare quelle tempistiche e, come dicevo, si può sempre e si deve fare di più. Credo che chi abbia avuto dei ruoli di governo - non nel suo caso, li avrà probabilmente in futuro dei ruoli di governo - sa bene quali sono le difficoltà nell'interfacciarsi con questi enti. L'intervento in questione non è compreso nell'assestamento, in quanto l'opera, come sa bene, è progettata e appaltata, i lavori appunto sono in corso e trova già le coperture necessarie; in questo caso sono coperture a carico di Anas. Colgo l'occasione per snocciolare un po' i tempi, come confermato da Anas: il verbale di consegna lavori è stato sottoscritto in data 9 aprile 2024, quindi dopo il successivo iter di riaggiudicazione che ha impegnato non poco le strutture e che prevede una durata dei lavori di 180 giorni naturali consecutivi. Il programma dei lavori prevede una pausa estiva dei lavori dal 10 agosto al 25 agosto del 2024. La prima fase del cantiere, conclusasi a fine maggio, è stata dedicata alla cantierizzazione e all'esecuzione dei rilievi strumentali sullo stato di fatto, alle indagini preliminari in campo e di laboratorio, ai tracciamenti planimetrici e altimetrici. Da giugno poi si è dato corso alla realizzazione della rotonda e della viabilità attigua, compresa la strada verso l'abitato di Plantayes. Infine seguirà l'esecuzione delle opere accessorie che sarà ultimata entro la scadenza contrattuale. Come le dicevo, il Comune più volte è stato al tavolo con noi e con Anas, con il quale c'è un collegamento continuo e, proprio a testimonianza di questo, solo per dare notizia che stiamo definendo giorno e ora per un nuovo incontro nei prossimi giorni, proprio con Anas e Comune, per analizzare alcuni dettagli del progetto che l'Amministrazione comunale ha chiesto di approfondire ed eventualmente di modificare. Detto ciò, per quanto ribadito, ringraziandola ancora dell'iniziativa, le chiederei anche il ritiro, ma in alternativa ci asterremo."
47407,XVI,06/06/2024,BILANCIO E CONTABILITA' REGIONALE,1,it,171.0,1995.0,M,LEGA VDA,49,861,"Assessore, allora ci aggiorniamo in autunno, sperando che questo limite di 180 giorni sia effettivamente rispettato. Dispiace un poco che, a parte quella finestra ad agosto, ci debbano essere ulteriori lavori sulla Statale anche d'estate, però purtroppo non dobbiamo troppo lamentarci perché piuttosto che avere ancora un incrocio pericoloso, con dei lavori partiti e mai finiti, meglio passare un'altra estate con un poco di sofferenza per quanto riguarda il traffico di quella zona per arrivare finalmente a un risultato che per quell'area è assolutamente essenziale. Come ho detto prima nell'illustrazione di quest'interpellanza, era necessario capire anche quale fosse il livello d'interlocuzione, sappiamo benissimo che relazionarsi con un Ente come Anas spesso, anzi sempre, è molto difficile. Comunque mi ritengo soddisfatto e ritiro l'ordine del giorno."
47407,XVI,06/06/2024,BILANCIO E CONTABILITA' REGIONALE,1,it,156.0,1976.0,F,PCP,52,3472,"L'articolo 47 dell'assestamento prevede la realizzazione del nuovo polo operativo gestionale della Protezione civile, in cui saranno riunite tutte le componenti gestionali dell'emergenza, quindi la Centrale unica di soccorso, il numero unico di emergenza, il Centro coordinamento soccorsi, la sala operativa regionale, la difesa civile, gli uffici del 118 e del numero europeo 116 e 117, presso un'area attualmente rientrante nella concessione aeroportuale che, a ultimazione del nuovo terminal, risulterà riutilizzabile per altre finalità. Richiamato quanto avevamo già fatto notare all'interno della discussione della mozione che c'era stata il 23 giugno 2021, relativa proprio all'impegno a garantire i servizi di emergenza delle Centrale unica di soccorso, che poi ha dato avvio anche al Comitato di pilotaggio, già all'interno di quel dibattito era emersa la possibile valutazione invece che questo polo fosse all'interno della Caserma dei Vigili del fuoco, questo proprio per un discorso di catena di comando, poi, forse l'assessore Sapinet (che proprio aveva detto queste cose all'interno di quel dibattito) potrebbe anche in qualche modo argomentarlo meglio, ma sicuramente la componente dei Vigili del fuoco, con la Centrale operativa, e con la gestione che hanno delle emergenze, quindi anche tutta la parte relativa alla scelta, ad esempio, del mezzo da far uscire per determinate emergenze, piuttosto che i ruoli che ci sono proprio all'interno del Comando dei Vigili del fuoco, quindi l'importanza che in qualche modo quell'operatore stia all'interno della Caserma, dove ci sono le persone titolate per decidere anche i mezzi da far uscire e la gestione delle emergenze in quel senso. Proprio alla luce di quel dibattito, considerato anche tutto ciò che sta avvenendo e di cui parleremo anche rispetto alla questione dell'esternalizzazione dei servizi aeroportuali della sicurezza e del servizio antincendio, legati proprio anche a una mancanza di personale all'interno dei Vigili del fuoco, quindi il fatto che pensare alla presenza dei Vigili del fuoco all'interno di una sede che non è quella della Caserma, ma è un'altra sede, vuol dire l'aggravio di personale in più, perché vuol dire spostare una persona che sta adesso all'interno della sala operativa, vuol dire spostare questa persona all'interno della CUS per poi avere il rimando in sala operativa della Caserma dei Vigili del fuoco. Anche sotto il punto di vista della carenza di personale di cui abbiamo già sentito parlare negli scorsi Consigli, molto probabilmente una valutazione rispetto alla ricollocazione del nuovo polo operativo potrebbe essere auspicabile. Questo è quindi l'impegno che chiediamo al Governo regionale: poiché, anche dalla documentazione che abbiamo rispetto al Comitato di pilotaggio, si evidenzia la necessità della presenza dei Vigili, quello che noi evidenziamo è che questa, anche per le carenze di cui parlavamo, molto probabilmente può essere pensata all'interno della Caserma, oltretutto vi sono già locali dedicati sia alla sala operativa che alla Centrale unica, quindi in qualche modo già ci sono anche i locali all'interno della Caserma, quindi rivalutare questa scelta del nuovo polo all'interno dell'aeroporto per invece mantenerlo all'interno della Caserma dei Vigili del fuoco, anche per far sì che questa condivisione di cui spesso abbiamo parlato, fra le varie componenti della gestione dell'emergenza, sia in qualche modo più fattiva e meno dispersiva."
47407,XVI,06/06/2024,BILANCIO E CONTABILITA' REGIONALE,1,it,293.0,1968.0,M,UV,54,3816,"Ho ascoltato anche in questo caso la presentazione della collega e mi permetto di dire: come sovente succede, una presentazione abbastanza confusionaria, nel senso che mischia degli argomenti molto diversi tra di loro per dire delle cose che evidentemente la aggradano, con delle sollecitazioni che arrivano da angolazioni diverse e che stimolano il dibattito. Io mi permetto di fare due tipi di osservazioni: una è che la mozione a cui fa riferimento era una mozione di diverso tenore, che parlava squisitamente della partecipazione della componente Vigili del fuoco all'interno della CUS, con un dibattito che si è articolato a vario titolo su quelli che potevano essere i pro e i contro di una presenza degli stessi all'interno del processo di acquisizione delle segnalazioni e di gestione del complesso; l'altra riguarda invece l'organizzazione della CUS nel suo complesso, che è incardinata all'interno del sistema di Protezione civile, della quale fanno parte anche i Vigili del fuoco. Vigili del Fuoco che hanno delle caratteristiche e delle peculiarità che s'inseriscono nel discorso dell'emergenza e che possono essere in qualche caso, come adesso, abbinate alle esigenze proprie della Caserma, ma sono due aspetti diversi di una stessa medaglia. Penso che l'aspetto più interessante è che ci sia un coordinamento da parte di chi deve svolgerlo, quindi, in questo caso, il coordinatore della Protezione civile, che ha il compito d'individuare, all'interno dell'organizzazione, le migliori soluzioni possibili che possano garantire la celerità dell'intervento, la condivisione delle informazioni e la scelta delle attività da mettere in fila. All'interno di questo discorso, ci sono poi delle questioni logistiche che ricadono nell'articolato che è stato riproposto all'interno di questa legge d'assestamento e che individua la possibilità di sviluppare, su un sedime che attualmente ha altre caratteristiche, ma che potrà venire ridisegnato per accogliere gli uffici della CUS e, liberare, contestualmente, quelli che attualmente sono utilizzati per questo stesso scopo, per coordinare, in maniera più efficace ed efficiente, il ruolo della CUS stessa. Due quindi sono gli aspetti: uno è l'aspetto logistico e l'altro è l'aspetto organizzativo, che sono sicuramente in questo momento sotto un cappello di chi sa esattamente di che cosa sta parlando e di come si svolgono sia le azioni d'intervento, sia le azioni di acquisizione, sia la logistica in generale. Non starei a creare i presupposti per confondere troppo la questione. La gestione della CUS, così come interpretato dalle funzioni tecniche, che sono deputate a gestire questo tipo di servizio, è individuato al momento in una localizzazione che è molto funzionale alle tipologie di pronto intervento previste anche in funzione dell'utilizzo dei mezzi aerei, degli elicotteri e quant'altro, con un ampliamento della sede, che non è da confondere con delle situazioni squisitamente organizzative che potranno tenere conto di tutte le esigenze, anche quelle di avere una seconda sede operativa, nel caso in cui quella principale non sia funzionante, che è un po' quello che in alcuni casi viene svolto. Per quanto ci concerne, l'ordine del giorno non è accoglibile, con questo sicuramente le valutazioni sull'opportunità, sia da un punto di vista tecnico che da un punto di vista organizzativo, sono assolutamente nelle corde di chi oggi è deputato a gestire questo tipo di servizio, per cui noi gli facciamo sicuramente confidenza e siamo sicuri che l'obiettivo è creare i presupposti per la realizzazione di un intervento che sia opportuno, funzionale e permetta il miglioramento di un'organizzazione che, nell'insieme, deve assolutamente cercare di coinvolgere tutti gli operatori che possono portare un beneficio a questo stesso tipo di attività."
47407,XVI,06/06/2024,BILANCIO E CONTABILITA' REGIONALE,1,it,156.0,1976.0,F,PCP,56,3174,"Mi sono presa della ""Confusionaria"" perché a un certo punto cito la mozione, ma, se lei legge, io non cito la mozione, cito il dibattito rispetto alla mozione e riporto quanto dichiarato da chi siede accanto a lei e che, fino a poco tempo fa, faceva quel lavoro, che dice: ""La nascita della Centrale unica di soccorso e l'iniziale ubicazione che doveva essere presso la Centrale dei Vigili del fuoco, semplicemente al fine di evitare uno sdoppiamento della centrale dei Vigili, con un'economia anche di personale e poi un intervento diverso, l'intervento di soccorso dei Vigili che è decisamente più dinamico rispetto ad altri enti, che hanno invece interventi standard, che quindi è più facile gestire a distanza. L'importante è avere la CUS presso la Centrale dei Vigili del fuoco, per un discorso di catena di comando, ce lo insegnano la Provincia di Bolzano e Chamonix, dove appunto la CUS è presso la sede dei Vigili del fuoco"". Io le ho letto queste parole perché sembra quasi che io ascolti due persone e a quel punto prenda delle posizioni; lei lo sa benissimo, perché vede i miei accessi agli atti, mi sono letta dal giorno di quella mozione a oggi tutti i verbali del Comitato di pilotaggio. In tutti i verbali del Comitato di pilotaggio escono delle problematiche che, in qualche modo, sotto questo punto di vista, possono essere risolte, proprio anche semplicemente spostando la collocazione, e nuovamente lei mi parla degli elicotteri, ma gli elicotteri sono una minima parte rispetto al totale della gestione dell'emergenza. La complessità che c'è all'interno della Caserma dei Vigili: se devono andare a fare un recupero di persone, magari andranno immagino con dei mezzi, se si tratta di un incendio andranno con altri mezzi e via dicendo, cioè anche solo per la gestione dei mezzi da far uscire e le squadre da far uscire, credo che chiunque possa capire la complessità, e lo vediamo tranquillamente anche quando succede una qualsiasi piccola cosa all'interno delle nostre abitazioni. É normale che se c'è una perdita di gas non vediamo arrivare molto probabilmente l'autobotte, se invece c'è un incendio, magari vedremo quella, come se c'è un incidente stradale, forse vediamo sia la squadra taglio che i mezzi che hanno della possibilità di acqua nel caso in cui, a seguito dell'incidente, ci fosse anche ad esempio una parte d'incendio. Quello che mi stupisce e ancora continuo a non capire è quest'ostinazione nel voler evitare di affrontare questo problema che, come dico, credo sia un problema importante da affrontare, soprattutto adesso che siamo in una fase di carenza di personale, perché raddoppiare anche i compiti sotto questo punto di vista, a parte il fatto che poi le cose che vengono riportate non sono mai quelle sentite di prima mano... anche lo stesso capo della Protezione civile in una nota ha fatto evidenziare l'importanza della presenza dei Vigili del fuoco, perché lui stesso si rende conto dell'importanza che ha questa componente proprio all'interno di tutta la gestione dell'emergenza. Anche il non voler rivalutare la collocazione, io lo trovo sinceramente una mancanza di rispetto per chi quel lavoro lo svolge tutti i giorni."
47407,XVI,06/06/2024,BILANCIO E CONTABILITA' REGIONALE,1,it,110.0,1962.0,M,PA,58,1610,"Io non cito né la mozione né il dibattito, cito il risultato della mozione che è stato chiaro e preciso. In tutte le CUS italiane i Vigili sono presenti e io non capisco perché in questo caso non ci sia ancora la presenza dei Vigili. Deve essere il luogo dove ci sono le persone che possono operare e, come ha detto bene il Presidente, è la Protezione civile che gestisce questo servizio. Un componente di questo servizio sono i Vigili del Fuoco, insieme ai Forestali, le Guide Alpine, la USL e deve essere una gestione, perché se nella centrale ci sono tutti gli operatori, si può, nella problematica dell'incidente, nell'evento calamitoso, gestirlo nella maniera corretta. Sono felice che si sia trovata in questo momento la soluzione - perché gli spazi erano quelli che erano - di trovare degli spazi diversi nell'ambito dell'aeroporto. Poi adesso, con l'esternalizzazione del servizio antincendio, che dovrà avvenire, sicuramente le tre persone che operavano lì rientreranno in caserma e non vedo perché una persona non possa andare a coprire quel servizio. Ma, ripeto, se il centro dell'emergenza - che sono, come dice lei, gli elicotteri, le ambulanze - per tutti i punti ha come riferimento l'aeroporto, io ritengo fondamentale che la CUS sia in quel posto là, anche perché i Vigili del fuoco - i tre operatori, perché alla prima chiamata rispondono loro - sono in spazi molto angusti. Allora, ripeto, forse è meglio creare, come si è messo in evidenza, una sala operativa di tutto rispetto. Ripeto, siamo stati tra i primi d'Italia, però siamo tra gli ultimi ad arrivare a essere completi nel servizio."
47407,XVI,06/06/2024,BILANCIO E CONTABILITA' REGIONALE,1,it,281.0,1976.0,M,UV,60,4698,"Mi prendo i minuti del gruppo, che ringrazio, pur intervenendo dai banchi della Giunta, e poi spiegherò il perché. È un'iniziativa che probabilmente è più politica che tecnica, per cercare di mettere un po' di disgregazione all'interno della maggioranza. Io mi ricordo bene quello che dissi e quello che penso. Bene ha fatto il Presidente a ricordare che le CUS sono due e che l'articolo parla di ""Polo di Protezione civile"". Le CUS sono due, una è la CUS principale e l'altra è la CUS di backup, che entra in servizio qualora la prima non funzionasse. Due sono, due erano e due saranno. Abbiamo citato quella mozione, che ovviamente mi ricordo bene, che risale ai primi mesi del mandato; una mozione che si differenzia da quest'ordine del giorno su tre punti principali. Il primo, lo ricordava il Presidente, è che allora si parlava di collaborazione tra enti e di Vigili del fuoco in CUS, mentre qui si parla della collocazione del polo di Protezione civile. La seconda differenza è che allora l'iniziativa fu sottoscritta da diversi Consiglieri, ma fu presentata principalmente dalla maggioranza. Io non fui coinvolto nella stesura su una tematica che conosco abbastanza bene e questo fu un metodo che io non apprezzai, lo dissi anche, ma poi si va avanti e chiaramente tutto serve a una crescita politico-amministrativa delle persone. Oggi l'iniziativa arriva dal gruppo PCP, che è lo stesso gruppo che nel mese di marzo di quest'anno non ha votato il provvedimento che ha istituito il Comparto soccorso e sicurezza; non ha votato un passaggio storico, un passaggio epocale, un passaggio che il Corpo forestale della Valle d'Aosta e i Vigili del fuoco aspettavano da anni. Si parlò dell'opportunità d'inserire la Polizia locale quando, fuori dalla nostra regione, la polizia locale è collocata altrove, ma se facciamo anche un ragionamento sulla nostra regione, la polizia locale ha degli inquadramenti diversi in base ai Comuni. Questo per confermare che si parla e si affrontano questioni tecniche ma sicuramente dandogli un taglio, ma giustamente, politico; lei è anche brava a farlo ed io gliene do atto. La terza differenza è legata alla mia figura: nel 2021 scesi dai banchi della Giunta e parlai dai banchi dei Consiglieri, mentre oggi volutamente sono rimasto qui ai banchi del Governo, perché essere al Governo vuol dire avere delle responsabilità. Voi lo sapete bene, perché al Governo ci siete stati, ci siete stati qualche mesetto, poi però probabilmente da lì sicuramente è più facile, per adesso io non ci sono stato, ma il futuro prevede delle sorprese per tutti, una strada che nessuno sa dove ci porterà, probabilmente anche io prossimamente sarò seduto lì e sarà per certi versi più facile, c'è da lavorare, lei lavora, lavora tanto e io gliene do atto. È più facile perché si possono votare gli articoli che più ci piacciono, qualcuno l'ha detto ieri, decideremo passo passo quali articoli votare e quali no, ma ci sta, giustamente, à chacun son rôle. Qui no, qui è diverso, qui ci si confronta, anche con dei toni accesi, ma è chiaro che poi la politica è quella che deve fare sintesi, deve trovare delle sinergie. Il Governo - che è quello che ha approvato il Comparto sicurezza proprio con un grande lavoro insieme alle sigle sindacali e grazie anche a quelle sigle che nel 2011 fecero partire tutto questo percorso - e la maggioranza sono quelli che portano al voto un disegno di legge che è lo stesso disegno di legge che stanzia 3 milioni e 300 mila euro per i lavori di manutenzione, efficientamento energetico e antisismico della sede centrale, l'articolo 48. Uno stanziamento storico, perché conosco bene la materia e mi ricordo i finanziamenti passati: 3 milioni e 300 mila euro; questo per dire che bisogna prendere tutto. Come dicevo, io ho un grande rispetto per il lavoro della collega, però cerchiamo di capirci e sappiamo bene quando una tematica è tecnica e quando poi invece facciamo politica. È proprio l'ultima considerazione che voglio fare, molto più politica su questa curiosa situazione che stiamo vivendo, sulla quale nei prossimi giorni mi confronterò con i due candidati che, con determinazione e con spirito di servizio, hanno dato la disponibilità a guidare il movimento dell'Union Valdôtaine, che non è la nuova Union Valdôtaine ma è l'Union Valdôtaine, proprio per capire senza preconcetti, per confrontarsi su quest'anomala situazione riguardo a questo movimento, a questa forza politica che qui è all'opposizione ma che con noi governa il Comune di Aosta, proprio per capire quale sarà il percorso, quale sarà il punto di arrivo, perché sono importanti le destinazioni, ma io credo che sia ancora più importante sapere con chi si raggiungono."
47407,XVI,06/06/2024,BILANCIO E CONTABILITA' REGIONALE,1,it,185.0,1983.0,M,LEGA VDA,62,6816,"Con quest'ordine del giorno trattiamo un tema che, come l'assessore Sapinet sa, abbiamo più volte dibattuto all'interno di quest'Aula ed è un tema che riguarda - ne abbiamo parlato diffusamente nell'intervento in discussione generale rispetto alla questione appunto dei cantieri e dell'efficientamento energetico - una questione relativamente ai disagi delle persone che vivono negli alloggi di Edilizia Residenziale Pubblica, che sono ancora oggi - e questo è il vero problema - oggetto appunto dei cantieri, disagi che hanno vissuto e che stanno vivendo. Tutto questo parte da lontano. Come l'Assessore saprà, nel 2021 si è deciso di progettare quest'intervento, l'idea di quest'intervento era appunto di arrivare in tempi celeri a quest'efficientamento energetico degli alloggi; il problema è che sono stati purtroppo fatti degli errori, da una parte l'apertura contemporanea di cantieri che da un certo punto di vista io capisco, Assessore - non può neanche essere imputata a lei, perché non si occupava del tema - ma, a prescindere, si voleva aderire al 110% e quindi si diceva: ""Siccome c'è per un determinato e limitato periodo, purtroppo si deve far partire i cantieri in contemporanea, su tutti gli alloggi su cui vogliamo realizzarlo, quindi non si può fare prima uno e poi l'altro, limitando i disagi"". Dall'altro, nella progettazione si sono immaginate delle soluzioni - e questo è un elemento che è contenuto all'interno dell'impegnativa - che sono in realtà efficientamenti energetici che ci sono solo sulla carta, perché il collegamento per esempio al teleriscaldamento e invece magari la mancata previsione dell'installazione di pannelli fotovoltaici sui tetti, sono elementi che obiettivamente valgono per la carta, cioè sulla carta il collegamento al teleriscaldamento vale per dare quel punteggio ulteriore al condominio, quindi farlo entrare nel bonus; dall'altra parte però non sono provvedimenti obiettivamente che possono effettivamente portare a un efficientamento energetico, anche perché il teleriscaldamento produce... mentre prima non c'erano le caldaiette e ogni caldaia consumava, aveva un singolo consumo che diciamo l'utente pagava, oggi abbiamo un sistema centralizzato dove, oltre ai consumi che vengono fatti, c'è anche una quota di consumi indiretti che vengono comunque fatti pagare ai condomini, quindi io che sono in un condominio di dieci persone, prima pagavo 10, adesso pago 12-13, perché quel 3, consumando lo stesso livello di consumo, io ho anche il consumo ""involontario"", così viene definito. Oltre a questo, è inevitabile, lo abbiamo portato tante volte e abbiamo evidenziato anche molte volte quest'elemento: che il teleriscaldamento abbia aumentato i costi delle bollette lo possiamo vedere purtroppo nelle bollette che continuiamo a ricevere... Io penso, spero, non lo so, che lei e l'assessore Marzi riceviate queste bollette, l'ultima che io ho ricevuto era di 1.200 euro, che significa composta da affitto, che potrebbe essere 200 euro, e spese 1.000 euro in un mese, immagini per una casa popolare cosa significa! Se vuole poi gliela faccio vedere, molto volentieri. È chiaro che questo sistema ha aumentato le spese, costringendo famiglie che già versavano in una situazione di necessità a far fronte a spese ulteriori. Come dicevo, da una parte l'aumento delle spese relative al consumo elettrico, al consumo energetico, e dall'altra parte i disagi. Non sarà probabilmente colpa sua, ma se lei ha fatto un giro, e lei ha detto di aver fatto un giro... mi ricordo che ci siamo incontrati una volta tanto tempo fa quando lei faceva il Vigile del fuoco e io facevo non mi ricordo più se ancora il Consigliere comunale, quando c'è stato un incendio al Quartiere Cogne, ai tempi al garage lei fece l'intervento e ci incontrammo in quell'occasione. Da quella volta in poi, se lei ha per caso fatto ancora un giro, avrà sicuramente potuto prendere atto del fatto che i cortili sono stati invasi da impalcature, impalcature che hanno significato mancata possibilità di aprire le finestre, un po' perché l'impalcatura blocca l'apertura della finestra, un po' perché, per esempio, buona parte delle impalcature non sono allarmate, ci sono persone che si sono trovate gente in casa, che si è arrampicata sulle impalcature ed è entrata in casa con le finestre aperte, ci sono i piccioni che hanno colonizzato le impalcature e che, inevitabilmente, anche lì entrano in casa, addirittura con ricoveri al Pronto Soccorso per reazioni allergiche, oltre ai topi e quant'altro, e questa è soltanto una minima parte del disagio. Come abbiamo ricordato in discussione generale, ci sono anche i problemi relativi agli accessi. I cortili sono stati invasi, prima dalle roulotte, perché lei ricorderà che in una prima fase l'ARER disse che, siccome non c'erano alloggi disponibili, le aziende dovevano procurarsi le roulotte dove far dormire gli operai. Poi è stato vietato l'utilizzo delle roulotte e, un po' furbescamente un po' segretamente, sono stati concessi degli alloggi, alloggi che si diceva che dovevano ospitare solo documenti e deposito mezzi, in cui però hanno dormito anche ovviamente gli operai. Comunque impalcature bloccano i parcheggi e i cortili interni, ci sono i cassoni che ospitano i rifiuti, c'erano le roulotte; fatto sta che nei cortili non si poteva più entrare. I parcheggi sono stati tolti, le persone con disabilità non sono state derogate da mancato divieto d'accesso, quindi hanno dovuto lasciare la macchina a chilometri di distanza per poter raggiungere la propria abitazione. Siamo arrivati al punto che anche l'accesso di un'ambulanza era impedito dalla presenza delle impalcature e del cantiere. È chiaro che tutto questo ha provocato una serie di disagi, le ho riassunto soltanto i disagi maggiori, ma ce ne sono stati tanti altri, per esempio i lavori condotti purtroppo da operai assunti, siccome c'era carenza di manodopera, all'ultimo momento, che hanno bucato i muri, che hanno rovinato i mobili, che hanno distrutto elettrodomestici, che hanno creato dei danni negli infissi e nelle aperture di accesso, quindi è chiaro che tutta questa somma di cose - con ovviamente l'ARER che ha detto: ""Ma noi non paghiamo, non tocca a noi"" - quindi è chiaro che tutta questa somma di cose, l'aumento delle bollette da una parte, i disagi dall'altra, hanno creato dei problemi di convivenza e sicuramente dei problemi a persone che già purtroppo problemi ne avevano. Ecco perché con quest'ordine del giorno impegniamo la Giunta regionale a predisporre un'adeguata misura di sostegno al risarcimento dei danni patiti e a predisporre un'approfondita analisi dei costi delle bollette, precedenti e successivi all'istallazione delle nuove fonti di approvvigionamento energetico, prevedendo di scontare dalle bollette ARER gli eventuali aumenti dei costi."
47407,XVI,06/06/2024,BILANCIO E CONTABILITA' REGIONALE,1,it,281.0,1976.0,M,UV,64,3110,"Grazie, collega, anche per come ha illustrato l'iniziativa, a differenza di altre volte, non sono colpe di uno o dell'altro; io credo che sia importante trovare le soluzioni più che le colpe e su queste tematiche tanti colleghi, sia di maggioranza che di opposizione, si confrontano in modo costruttivo in rapporti con ARER, che teniamo anche io e il collega Marzi. Relativamente al tema di riqualificazione energetica del patrimonio ARER, sono stati tanti i momenti di confronto e le iniziative specifiche, probabilmente tante ve ne saranno ancora. Gli interventi avviati dall'ARER - e non ci sono dubbi su tutto il territorio regionale e anche sugli edifici del Quartiere Cogne - sono stati innumerevoli, interessando complessivamente circa 900 alloggi di Edilizia Residenziale Pubblica per un patrimonio rinnovato, al netto dei fabbricati con meno di 10 anni, nella misura del 70%. Un'operazione che avrà dei benefici su centinaia di famiglie, soprattutto anche a seguito degli aumenti dei costi dei combustibili. Ovviamente, nel corso dei lavori, non possono non essere messi in conto inevitabili disagi legati ai lavori e legati ai cantieri, questo vale certamente anche per qualsiasi stabile dove siano stati intrapresi analoghi lavori di efficientamento energetico. Qualsiasi danno all'interno degli alloggi è stato e sarà comunque ripristinato a cura e spese delle ditte esecutrici, ovvero, qualora inadempienti, dall'ARER che poi li contabilizzerà in danno a queste imprese. Come detto, ci sono state delle difficoltà, contenziosi che ARER sta affrontando, ma sarebbe stato grave non cogliere un'opportunità che ha consegnato comunque risorse importanti al quartiere, che ha creato i presupposti per beneficiare di altri finanziamenti, tra cui il già citato PinQua. Per quanto attiene al tema sulle modifiche degli approvvigionamenti energetici, anche questo è stato oggetto di alcune iniziative - ricordo quella del collega Marquis, che arrivò anche con dati a sostegno di quello che già dicevamo, in particolare il passaggio al teleriscaldamento, perché troppo spesso ci si dimentica di qual era la situazione precedente È già stato recentemente trattato - come dicevo - il confronto dei costi dei fabbricati allacciati al teleriscaldamento rispetto agli altri edifici che utilizzano altri sistemi di riscaldamento; emerge quindi analiticamente che non vi sono maggiori oneri. Si segnala peraltro che tra gli obiettivi assegnati dalla Regione all'ARER, con delibera di Giunta regionale n. 1523 del 18 dicembre 2023, al punto 1 lettera G, vi è appunto l'analisi degli effetti e delle ricadute degli interventi di efficientamento energetico attuati sul patrimonio di Edilizia Residenziale Pubblica in termini di contenimento dei consumi, quindi dei costi per i nuclei assegnatari, che presentano, per definizione, fragilità economiche e sociali, con particolare riferimento alla centralizzazione del riscaldamento e al collegamento alla rete del teleriscaldamento. Tutto quanto detto, annuncio l'astensione da parte della maggioranza e, in alternativa, le chiederei comunque il ritiro dell'iniziativa."
47407,XVI,06/06/2024,BILANCIO E CONTABILITA' REGIONALE,1,it,185.0,1983.0,M,LEGA VDA,66,8981,"Vede, Assessore, lei ha apprezzato la mia modalità di esposizione, io le dirò sinceramente che preferisco badare alla sostanza delle cose. Se una proposta è buona, è buona al di là del fatto che io gliela presenti in maniera sommessa o che la ricopra di contumelie mentre la presento; credo che questo non cambi la sostanza della proposta, credo però che anche le mie modalità di presentazione non abbiano cambiato il risultato finale, ovvero non abbiano spostato la sua volontà di accettare o meno l'iniziativa. Ora io credo che questo segua un filone che è stato deciso, su cui ha fatto breccia soltanto il collega Restano, ottenendo l'approvazione di un ordine del giorno, mentre tutti gli altri sono stati sdegnosamente respinti al mittente. Lei ha detto nella sua esposizione che o si faceva così... che gli interventi che sono stati fatti, sono stati fatti perché portavano a risorse importanti. Io però, in maniera sommessa e moderata, non posso non ricordarle che le risorse che sta mettendo la Regione Autonoma Valle d'Aosta - e che metterà se l'assestamento e il rendiconto passeranno - sono ingenti, 11,2 milioni di euro non sono fondi che dà lo Stato, sono fondi che obiettivamente avrebbe potuto usare la Regione nella stessa maniera, magari anche programmando i lavori in maniera differenziata, quindi scaglionata, per minimizzare i problemi e le criticità per gli occupanti, magari con una progettazione più tranquilla, con tempistiche differenti, e magari si sarebbe ottenuto lo stesso risultato. Si sarebbero per esempio fatto interventi che non dovevano obbligatoriamente far passare di 600 categorie gli alloggi e che, obiettivamente, sono efficientati energeticamente soltanto sulla carta, perché, come le ho detto, forse fare due pareti su quattro sulla carta farà salire l'efficientamento energetico degli alloggi ma, come lei potrà immaginare, sua sponte, avere un cappotto che copre i lati che sono già coperti e invece avere i lati che sono esposti agli agenti atmosferici che non hanno alcun cappotto non soltanto non aumenta la classe degli alloggi, ma addirittura - come ha giustamente anche analizzato il collega Distort che professionalmente è portato nella direzione di analizzare anche documenti complessi, vista la sua professione - addirittura aumenterà il problema dell'umidità all'interno degli alloggi e peggiorerà la qualità della vita delle persone se non vi sarà un ricambio costante di aria che, per esempio, nei mesi invernali è molto difficile. È chiaro quindi che questo non porterà giovamento alle persone. Allora forse immaginare d'investire la stessa cifra che s'investe oggi programmandola - ma fare interventi con i dovuti tempi, con i dovuti ritmi, interventi effettivamente necessari e non obbligatoriamente allacci forzati con persone contrarie o quant'altro - avrebbe portato risultati migliori. Dall'altra parte lei dice che l'analisi delle bollette non ha dato esiti rispetto ad aumenti. Io, Assessore, sempre qui in maniera pacata e moderata, le porterò le bollette, ma glielo giuro, io prendo le bollette, ho il prima e ho il dopo, le ho portato tanti esempi qui in aula, e il collega Marzi lo sa, ho presentato le interpellanze quando lui si occupava della parte delle strutture che evidenziavano un'impennata dei costi. La questione è molto semplice, perché qui si parte dal presupposto dell'efficientamento energetico rispetto ai collegamenti al teleriscaldamento, si parte dal presupposto che il teleriscaldamento sia green e sia green perché utilizza - questa è una roba che la gente immagina - l'acqua che viene scaldata dalle colate della Cogne che viene incanalata, il calore, l'energia... Ma non è così, quella è una minima parte, se viene usata. È una minima parte. Tutto il resto, il riscaldamento di quell'acqua è fatto bruciando gas, esattamente come facevano le caldaiette. Allora è la stessa cosa che avere una centrale a carbone che brucia gas e poi ci collego la macchina elettrica e me la ricarico, oppure avere una macchina che va a petrolio non raffinato. È la stessa cosa, non è che cambia, sposto la fonte d'inquinamento ma l'inquinamento c'è uguale! Qui per di più cosa abbiamo? Abbiamo il riscaldamento dell'acqua centralizzato con il gas che poi viene pompata nei 50 km di tubature che ci sono nella città di Aosta e -come lei sa, e come spero le avranno spiegato - si perde più o meno un grado di temperatura per chilometro di percorrenza. Vuol dire quindi che se al punto di partenza io riscaldo l'acqua, al punto di arrivo, se non ho delle stazioni intermedie di revamping, e quindi che riscaldano nuovamente l'acqua, evidentemente avrò un'acqua che non è sufficiente per riscaldare, che non è calda, quindi devo mettere delle stazioni intermedie di revamping e anche queste bruciano gas. Allora io pago il gas due o tre volte dal tragitto, dal momento in cui parte al momento in cui arriva e tutto questo non è gratis, mi viene fatto pagare in bolletta. È impossibile quindi che lei mi dica che non ci sono dei costi ulteriori, perché costi ulteriori ci sono. Se qualcuno vuole giustificare il fatto e vuole dire che non è così, va bene, magari vuole giustificare il suo lavoro, però non è così Assessore, glielo dico in maniera pacata e tranquilla: ""Non è così"". Le persone stanno pagando molto di più rispetto a prima e il problema è proprio questo rispetto ai disagi. Lei dice una cosa sacrosanta, il problema sa qual è? Il problema è, per esempio, che in alcuni alloggi, in alcuni condomini, le imprese che hanno fatto i lavori, hanno utilizzato gli ascensori come montacarichi per portare su i materiali, materiali molto pesanti. Ora secondo lei, su ascensori che hanno decine di anni, che effetto può aver provocato questa cosa qui? Ovviamente di rendere inutilizzabili gli ascensori. In alcuni casi si è intervenuti tempestivamente (pochi), in altri gli ascensori sono assolutamente inservibili, e abbiamo dei condomini con persone con disabilità, persone anziane, persone con difficoltà di deambulazione che sono rimaste senza la possibilità di utilizzare gli ascensori perché l'azienda non aveva il montacarichi, non voleva usare le gru, non voleva utilizzare dei mezzi diversi e ha usato l'ascensore per portare su i materiali perché era più comodo così. Questa cosa qui si scarica sulle famiglie, sui disagi patiti. Non so se lei ha immaginato che cosa significhi per una persona che ha difficoltà di deambulazione portarsi la spesa per tre o quattro piani? Questa cosa qui non tornerà indietro, il fatto di aver dovuto chiamare i parenti e di non aver potuto neanche abitare l'alloggio - perché non si poteva entrare nell'alloggio - è una scusa che purtroppo lascia il segno. Questo come per i danni. Lei ha detto che l'ARER chiederà alle aziende conto dei danni che hanno fatto; in realtà non è così, perché per le persone che hanno avuto questi danni, una parte penso, non tutte, che mi hanno contattato e io gli ho detto esattamente questo: ""Contattate l'ARER e ditegli che..."". L'ARER è stata contattata: ""Ah, ma è responsabilità vostra, ve li dovete riparare voi"". Non ha detto: ""Contattate le aziende, ditelo a loro"", le aziende ovviamente dicono che non è colpa loro... Alla fine di tutto questo, chi rimane fregato sono le persone che hanno già difficoltà. Lei si metta nei panni di una persona che non ha i soldi... Io ho visto delle situazioni... Io non so se lei è entrato negli alloggi o ha parlato con le persone. Ho visto persone che abitano in condizioni veramente pietose e disastrose, che non hanno i soldi per cambiare il letto dove dormono - letti sfondati - e dormono sul divano di fortuna - sfondato anche quello - e non hanno i soldi per cambiare il frigorifero e se vi viene fatto un buco, non hanno i soldi per anticipare le spese e per comprarsi un altro frigorifero e poi dopo dire all'azienda: ""Tu hai fatto"" e poi, però, l'azienda dice: ""No, non è vero che l'ho fatto io, andiamo in causa"". I disagi e i problemi rimangono purtroppo, Assessore, quindi non possiamo ritirare quest'ordine del giorno, io mi auguro davvero che ci sia un moto di orgoglio da parte di chi purtroppo si rende conto che le situazioni non sono sempre quelle che gli vengono raccontate, nello specifico ARER purtroppo non racconta la situazione vera. Invito sempre tutti, lei in primis, ad andare sul campo, parlare con le persone, entrare negli alloggi capire delle situazioni. Quando si parla di fragilità, purtroppo si parla di cose che non possono essere burocratizzate. Ovviamente noi voteremo convintamente quest'ordine del giorno. Vi sono altri interventi? Altrimenti mettiamo in votazione. La votazione è aperta. La votazione è chiusa. Presenti: 31 Votanti: 14 Favorevoli: 14 Astenuti: (Bertin, Bertschy, Carrel, Caveri, Chatrian, Cretier, Di Marco, Grosjacques, Guichardaz Jean-Pierre, Jordan, Lavevaz, Marguerettaz, Marzi, Padovani, Rosaire, Sapinet e Testolin). L'ordine del giorno non è approvato. Ordine del giorno n. 7 di PCP. La parola alla collega Erika Guichardaz."
47407,XVI,06/06/2024,BILANCIO E CONTABILITA' REGIONALE,1,it,156.0,1976.0,F,PCP,67,1138,"Durante le audizioni in Commissione abbiamo parlato dell'articolo 49, quindi degli interventi relativi al superamento dell'emergenza conseguente a eventi calamitosi e, proprio all'interno di quella Commissione, avevo fatto notare dell'evento ventoso - oltretutto evidenziato anche nell'articolo 23, che va a ristorare i danni al Forte di Bard - per evidenziare che proprio quell'evento ventoso aveva arrecato gravi danni anche a diverse abitazioni e imprese sia della Valle del Lys, sia della Valtournenche, quindi tetti scoperchiati, garage portati via dal vento e altre situazioni che abbiamo registrato in quelle due vallate. Ci è stato risposto, all'interno dell'audizione, che quell'evento non è rientrato però negli eventi riferiti alla calamità. Quello che noi chiediamo è se la Giunta, in qualche modo, possa effettuare i dovuti approfondimenti - o forse l'ha anche già fatto, nella replica forse ci verrà detto - per quantificare i danni subìti proprio per quell'evento ventoso del 22 dicembre, e quindi impegnare la Giunta a predisporre azioni per indennizzare, almeno in parte, i danni subìti da famiglie e imprese interessate."
47407,XVI,06/06/2024,BILANCIO E CONTABILITA' REGIONALE,1,it,293.0,1968.0,M,UV,69,2223,"È un argomento che è stato approcciato all'interno del dibattito e del confronto in Commissione, propedeutico alla presentazione del disegno di legge. La Giunta, insieme alla Protezione civile, anche coinvolgendo tutti i Comuni della Valle, ha svolto sul territorio un'indagine preliminare, che, chiaramente, non ha avuto né la forza, né la capacità di quantificare dei danni sparsi un po' sul territorio ma che, a seguito anche di analisi che sono state svolte con le Amministrazioni comunali, non avevano una caratteristica che permettesse d'identificarle come un'eccezionale calamità atmosferica. Quindi far rientrare queste situazioni all'interno di un percorso di risarcimento, che è quello previsto dalla legge apposita e che oggi andiamo a finanziare per gli eventi calamitosi di Aymavilles e di Oyace e Bionaz, per quanto riguarda le colate di detriti - e quindi al di fuori di un percorso che stabilisca esattamente quali possono essere i danni risarcibili e la causa fondamentalmente che ha provocato questo tipo di danni: diventa assolutamente impossibile, anche da un punto di vista proprio tecnico, individuare quali situazioni possono essere imputabili a una situazione di calamità. Se non c'è questo presupposto, evidentemente intervenire è impossibile, quindi non c'è la possibilità di dare una risposta. Sappiamo anche noi di qualche caso che poteva essere... Lei cita l'intervento del Forte di Bard: è un intervento che sostanzialmente viene messo in piedi dal proprietario, nel senso che laddove ci sono le coperture assicurative, piuttosto che dove non ci sono, si va a intervenire per... Sicuramente sono delle situazioni molto difficili, perché poi un'alluvione ha una zona d'intervento circoscritta, una valanga una zona d'intervento circoscritta, una frana, un incendio... le situazioni ventose, da che mondo è mondo, sono delle situazioni dove diventa difficile anche capire il punto di partenza, le condizioni dello stabile che può essere interessato, dell'attività o dell'attrezzatura che è interessata in che stato fosse prima. Ci sono situazioni che non hanno permesso di arrivare alla determinazione di un evento calamitoso che potesse attivare un percorso di rimborso, quindi questo è quanto."
47407,XVI,06/06/2024,BILANCIO E CONTABILITA' REGIONALE,1,it,156.0,1976.0,F,PCP,71,19,Non ho ben compreso
47407,XVI,06/06/2024,BILANCIO E CONTABILITA' REGIONALE,1,it,171.0,1995.0,M,LEGA VDA,74,1859,"Questo è un ordine del giorno che riprende anche in parte il parere dell'assemblea degli Enti locali che ha affermato che è necessario avere una sorta di programmazione chiara, una concertazione con gli enti locali per quel che concerne l'edilizia scolastica, edilizia scolastica che, soprattutto per quello che riguarda alcune scuole, è assolutamente necessaria, perché ci sono degli edifici che accolgono i nostri alunni che ormai sono datati. Edilizia scolastica che può essere addirittura elemento attrattivo di alunni in alcuni territori, penso alla scuola di Gressoney-La-Trinité che ha quell'impostazione biofila e che sarebbe interessante da rinvigorire anche in alcuni tipi di termini. Appunto la scuola di Gressoney-La-Trinité che ha bisogno di un rifacimento e in questo caso nell'assestamento viene finanziata la demolizione e il rifacimento per esempio della scuola di Arnad insieme ad altri tipi di provvedimenti che hanno a che fare anche con la questione antisismica e quant'altro. Sicuramente, Assessore, lei mi risponderà che esiste già una struttura sulla programmazione della logistica scolastica, che evidentemente c'è, però se dall'altro lato gli Enti locali manifestano la necessità di avere una programmazione migliore, c'è da chiedersi il perché lo facciano, forse perché appunto questa struttura non comunica o non lavora di concerto con gli Enti locali quanto sarebbe appunto il volere da parte degli Enti locali. Con quest'ordine del giorno si vuole impegnare il Governo, affinché si lavori in qualche maniera per studiare un piano - può essere triennale, può essere anche di più anni - per stabilire quali siano gli interventi di edilizia scolastica da fare, concertando appunto anche con gli enti locali, che possono avere tutta una serie d'idee che possono essere sviluppate nel tempo per quanto riguarda gli edifici scolastici."
47407,XVI,06/06/2024,BILANCIO E CONTABILITA' REGIONALE,1,it,156.0,1976.0,F,FP-PD,76,6815,"Grazie anche al collega, poi le leggo una nota di dettaglio tecnico relativamente alla programmazione degli interventi sugli edifici scolastici, sia di proprietà regionale che di quelli esistenti sul territorio regionale, così almeno diamo un contorno anche all'argomento. Gli enti locali sono implicati in questa programmazione ed è pur vero però che è una programmazione che ha subìto delle novità negli ultimi periodi, anche a seguito della richiesta da parte della nostra struttura d'inserire all'interno dell'anagrafe regionale di edilizia scolastica i fabbisogni relativi alle loro necessità. Solo per puntualizzare, come ho detto ieri, con i provvedimenti di bilancio, compreso quest'ultimo, noi abbiamo aumentato da 1 milione di disponibilità a 4 milioni l'anno scorso, ai 6 milioni adesso con questa nuova tornata di finanziamenti. Questo per dire che la maggioranza, avendo inserito tra le priorità l'edilizia scolastica, ha assolutamente a cuore questo tema. Poi è chiaro che quando s'inseriscono delle novità... io personalmente ho fatto mi sembra uno o due incontri con l'intera assemblea del CELVA, se non ricordo male, in cui abbiamo spiegato che le richieste vengono fatte secondo una modalità prestabilita, mentre prima, probabilmente, non esistendo questa piattaforma, venivano fatte le richieste che venivano accolte, peraltro essendo il finanziamento piuttosto limitato, venivano spesso frammentate, quindi non potevano essere prese in carico anche richieste più importanti. Con questo finanziamento attuale invece potranno essere prese in carico e sono già state prese in carico nell'anno passato. Comunque le leggo la nota che mi sono fatto preparare, in modo tale da essere precisi per non avere poi problematiche di comunicazione. Per quanto riguarda la programmazione degli interventi sugli edifici scolastici di proprietà regionale - che, lei sa, sono le scuole superiori, per essere chiari - la programmazione relativa agli interventi da effettuare sul patrimonio edilizio di proprietà regionale, destinato a scuole secondarie di secondo grado, è effettuata annualmente con la compilazione della tabella allegata al Documento di economia e finanza regionale, il DEFR, quella che si intitola ""Elenco dei lavori pubblici individuati nell'ambito della programmazione di settore"", facente parte della sezione V, cioè Pianificazione triennale dei lavori pubblici, nella quale sono inseriti, con un ordine di priorità, tutti gli interventi individuati in accordo con la struttura Edilizia e strutture scolastiche dell'Assessorato opere pubbliche, territorio e ambiente del collega Sapinet. La tabella DEFR - questo per quanto riguarda le scuole superiori - costituisce uno strumento d'indagine della spesa d'investimento per i lavori pubblici individuati nella specifica programmazione di settore che è propedeutico alla predisposizione del bilancio regionale triennale, del correlato programma triennale dei lavori pubblici, nonché del programma triennale degli acquisti di beni e servizi per quanto attiene ovviamente i servizi tecnici di progettazione. Questo per quanto riguarda le scuole di proprietà regionale. Invece per quanto riguarda la programmazione d'interventi sugli edifici scolastici insistenti su tutto il territorio regionale, la programmazione relativa agli interventi da effettuare sugli edifici scolastici insistenti su tutto il territorio regionale di proprietà dell'Amministrazione e degli Enti locali, così come previsto dalla legge 23/96 - le leggo esattamente ciò che è contenuto nella legge - ""Si realizza mediante piani generali triennali e piani annuali d'attuazione predisposti e approvati dalle Regioni, sentiti gli uffici scolastici regionali"", motivo anche per cui c'è questo slittamento: una parte di programmazione su di noi e poi una parte sui lavori pubblici. Annualmente, come è previsto dall'articolo 4 della citata norma, il Ministro della pubblica istruzione stabilisce i criteri per la ripartizione dei fondi fra le Regioni, indica le somme disponibili nel primo triennio suddividendole per annualità e fissa gli indirizzi volti ad assicurare il coordinamento degli interventi ai fini della programmazione scolastica nazionale. L'amministrazione regionale fissa annualmente una scadenza entro la quale viene richiesto agli enti proprietari di edifici scolastici di provvedere all'inserimento in ARES (quindi quest'anagrafe regionale di edilizia scolastica di cui le dicevo prima) dei fabbisogni relativi agli interventi da effettuare sui suddetti fabbricati. Tale inserimento è vincolante - e questo l'abbiamo spiegato, ma essendo una novità ovviamente abbiamo dovuto spiegare bene, perché ogni volta che s'introducono delle piattaforme, effettivamente sembrano degli oneri, ma per noi diventa un modo anche ordinato, sia di ricevere le richieste che di eventualmente programmare le necessità finanziarie - ai fini della candidatura degli interventi per l'ottenimento dei finanziamenti regionali ma anche di quelli statali, perché non dimentichiamoci che alcuni finanziamenti arrivano direttamente dallo Stato con modalità diverse, per esempio anche la questione relativa alla legge che citavo ieri, quella specifica per lo 0-6, sono finanziamenti statali che arrivano e che poi sono destinati alle scuole della Regione, per esempio la scuola di Jovençan ha usufruito di quei finanziamenti. Sulla base di quanto previsto nell'annuale decreto ministeriale, la struttura Programmazione edilizia e logistica scolastica, approva e trasmette al Ministero i piani generali triennali, nonché il piano annuale. Lo stesso piano dei fabbisogni viene utilizzato anche per l'assegnazione delle risorse resa annualmente disponibile dall'Amministrazione regionale su bilancio triennale - di cui le parlavo prima - per finanziare gli interventi di edilizia scolastica richiesti dagli enti locali. Io le chiederei di ritirare l'ordine del giorno anche perché, come le ho spiegato, probabilmente la necessità forse è di ribadire ancora una volta questa modalità, però la questione è che gli enti locali, un po' per volta, stanno entrando nella dinamica - nel senso che abbiamo visto che comunque oramai hanno chiaro come devono fare - e la programmazione è una programmazione che noi facciamo, come le ho spiegato, sia sulle strutture di proprietà regionale, sia sugli aiuti che diamo agli enti locali, è una programmazione che già risponde a dei requisiti che sono fissati dalle normative e che crediamo essere sufficientemente adeguata. Poi lei ci ha sollecitato e io spesso le do merito del fatto di sollevare degli argomenti che possano essere utili poi per chiarire ulteriormente. Faremo eventualmente un ulteriore passaggio con i Sindaci, anche se riteniamo che oramai la prassi sia abbastanza acclarata, quindi le chiederei di ritirarlo, altrimenti ci asteniamo."
47407,XVI,06/06/2024,BILANCIO E CONTABILITA' REGIONALE,1,it,171.0,1995.0,M,LEGA VDA,78,1330,"Non sarei così ottimista, perché lo sarei se il parere dato fosse di sei mesi fa. Il parere che ha dato il CELVA in cui è stato inserito questo tipo di punto di raccomandazione, questo tipo di consiglio e osservazione, è del 28 di maggio, una settimana e mezzo fa. Forse questo percorso, questa piattaforma, questi procedimenti non sono ancora stati del tutto capiti, perché altrimenti non credo che l'avrebbero inserito, poi sicuramente è qualcosa di macchinoso, sicuramente è qualcosa che richiede anche del tempo per essere compreso, soprattutto dagli Enti locali, però forse, anche dalla descrizione che mi ha fatto, mi sembra di capire che molto parta dalle strutture regionali, meno dagli Enti locali che sicuramente poi possono fare domanda, probabilmente fanno domanda, però forse quello che sembra mancare è appunto il livello di concertazione per capire effettivamente, anche in prospettiva, per quanto riguarda il numero degli alunni nelle varie scuole, quali siano interventi da fare e soprattutto anche come gli Enti locali possano decidere di sviluppare le loro scuole in base agli interventi di edilizia scolastica. In senso del tutto positivo, affinché comunque si rimarchi ancora in maniera maggiore l'importanza di questa concentrazione, al di là poi dei piani, non ritiro l'ordine del giorno e lo porto al voto."
47407,XVI,06/06/2024,BILANCIO E CONTABILITA' REGIONALE,1,it,185.0,1983.0,M,LEGA VDA,80,2705,"Come avevo già annunciato questa mattina, abbiamo parlato delle piste ciclabili ""Cattive"", adesso parliamo delle piste ciclabili ""Buone"", cioè da una parte le piste ciclabili che creano ostacolo ai cittadini, dall'altra invece le piste ciclabili, come in questo caso, che creano non soltanto un effetto positivo, ma anche diventano attrattive per un tipo di turismo che si sta sviluppando in maniera massiccia in tutta Europa, e non solo. Parliamo appunto della pista del Vélodoire che è una pista ciclabile, ciclopedonale in alcuni tratti, che parte da Sarre e arriva a Pontey, questo è l'ultimo tratto, è una pista sicuramente molto interessante, che si snoda appunto lungo la Dora del nostro Fondovalle, permette di attraversare numerosi Comuni, vedere la Valle d'Aosta da una parte differente e di poter anche apprezzare le parti a stretto contatto con la pista, le zone picnic e anche soltanto le bellezze naturali o anche storiche che si trovano lungo il percorso. Questa pista è sicuramente importante e particolarmente adatta per chi vuole conoscere la Valle d'Aosta a bordo fiume, purtroppo è limitata nel suo tratto, quindi la partenza a Sarre e l'arrivo a Pontey, ma evidentemente la necessità, secondo noi, è quella di poterla implementare, implementarla ulteriormente perché, appunto, rispetto al tracciato attuale, che indicativamente è di 20 km, poterla estendere significherebbe poter arrivare da una parte all'altra, quindi da Courmayeur a Pont-Saint-Martin, percorrendo l'intera Valle in bicicletta e sarebbe sicuramente attrattiva, ovviamente per un tipo di turismo magari anche più adatto alle famiglie, per poter avere una visione differente e sicuramente avere anche un'estensione di questo tracciato che permetterebbe di attirare ulteriori persone che sono interessate. Ecco perché, proprio a fronte di questo, riteniamo che questa possa essere sicuramente una sfida rappresentata da alcune zone che vengono attraversate da questo percorso, immaginiamo per esempio la zona La Mongiovetta che di sicuro è di difficile soluzione ma sicuramente per lo meno cominciare a pensare e a valutare anche soltanto da una parte le estensioni in direzioni Courmayeur e dall'altra, prendendo lo spunto dall'accordo fra Donnas e Pont-Saint-Martin per collegare tra di loro un tratto di ciclabile e quindi riuscire a colmare questo gap, è importante ed interessante. Sottoponiamo quindi quest'ordine del giorno all'attenzione di quest'Assemblea per un impegno a realizzare un approfondimento tecnico destinato a valutare la fattibilità del prolungamento del percorso nelle due direzioni Est-Ovest, al fine di valorizzare ulteriormente il percorso Vélodoire, aumentandone il valore e l'attrattività."
47407,XVI,06/06/2024,BILANCIO E CONTABILITA' REGIONALE,1,it,281.0,1976.0,M,UV,82,5907,".Qualche mese fa, due o tre mesi fa, adesso non ricordo bene, nell'ambito delle attività di Commissione era emersa - non mi ricordo più in quale occasione, sinceramente - la questione ciclabile e avevamo poi fatto pervenire - adesso non ricordo se a tutti i colleghi o forse solo a quelli della Commissione, ma sarà nostra cura farlo avere a tutti - un piccolo aggiornamento sulla questione delle ciclabili a monte e a valle di Aosta (tanto probabilmente dovremo anche aggiornarlo perché è già trascorso qualche mese) che fa capire bene e fa il punto della situazione. Relativamente a quanto ci viene chiesto con quest'ordine del giorno, in relazione al prolungamento della cosiddetta pista ciclabile Vélodoire, si ribadisce che la prosecuzione e il completamento dell'itinerario ciclabile lungo l'intero percorso di fondovalle, tra Courmayeur e Pont-Saint-Martin, è uno degli obiettivi che abbiamo sempre ribadito, un obiettivo dell'Amministrazione regionale, che, avendo riconosciuto la valenza d'interesse regionale dell'intero percorso, realizza in proprio gli interventi necessari o finanzia agli enti locali territorialmente competenti le relative esecuzioni. Come dicevo, è al centro dell'attenzione ma è anche oggetto di uno specifico obiettivo del DEFR. Diverse tratte sono in fase di progettazione, o preliminare o esecutiva, poi le daremo un dettaglio, magari le farò anche una copia dell'iniziativa. I finanziamenti, spesso con ricorso a fondi europei e statali, sono stati molti. Cito, ulteriormente a quanto fatto, un prossimo e ulteriore completamento, forse l'ho già detto ieri, grazie a fondi del Ministero dell'ambiente che permetteranno la realizzazione di due interventi: la passerella tra Aymavilles e Saint-Pierre e gli interventi per bypassare le gallerie a Châtillon, interventi che avevamo subito previsto nell'ambito del D.L. che andremo ad approvare, ma che poi siamo riusciti a inserire all'interno di quella richiesta; invece all'interno del D.L. anche quelle interconnessioni che ne permetteranno una piena fruizione, con l'articolo 13, infatti, il contributo al Comune di Fénis per il collegamento con i Comuni di Nus e Saint-Marcel, proprio in prossimità della stazione ferroviaria di Nus, anche - come dicevamo ieri - con tempistiche importanti, perché permetteranno l'avvio dell'opera nel momento di chiusura della rete ferroviaria. Nello specifico, anche sulla base delle indicazioni fornite dal Dipartimento trasporti e mobilità sostenibile, competenti per la programmazione in materia, che ringrazio per la collaborazione, la struttura regionale responsabile dell'attuazione sta procedendo nel modo seguente: per il tratto Aosta - Pont-Saint-Martin, realizzazione diretta del tratto Pontey-Châtillon, con progetto esecutivo, approvato e avvio dei lavori previsto per fine 2024. Il tratto invece di Châtillon, quello che va a bypassare la Statale 26, sarà poi oggetto di collegamento con il percorso d'interesse regionale che è il lungo Dora; anche per tutti gli interventi successivi s'intende collegaregli anelli ciclabili comunali al percorso d'interesse regionale. Poi la realizzazione diretta del tratto Montjovet-Issogne con progetto esecutivo in fase di predisposizione ed avvio lavori previsto nel corso del 2025. La realizzazione diretta del tratto Issogne-Bard-Hône sulla base della progettazione di fattibilità tecnico-economica, approvata ad avvenuta acquisizione delle risorse necessarie. Il cofinanziamento di spesa al Comune di Pont-Saint-Martin (questo è già stato formalizzato) per la realizzazione del tratto di competenza del medesimo Comune con progetto esecutivo approvato con avvio dei lavori durante l'anno 2025. Poi abbiamo i tratti di pista ciclabile non coperti, quelli ahimè più difficoltosi, ovvero il tratto Saint-Vincent - Montjovet e il tratto che collegherà i Comuni di Bard e Hône a quello di Donnas. Sono tratti che presentano notevoli criticità dal punto di vista geomorfologico, quindi necessitano di specifici approfondimenti. Per il primo tratto, quindi quello tra Saint-Vincent e Montjovet, è in corso di predisposizione uno specifico incarico geologico, proprio per capire e sapere se ci sarà la possibilità di transitare in quella zona, dove la ciclabile potrebbe essere particolarmente suggestiva ma dove va verificata appunto la stabilità dei versanti. Per il secondo invece si stanno ancora valutando le diverse alternative progettuali possibili: sappiamo bene che il tratto tra Hône e Donnas, che è stato anche recentemente interessato da crolli sulla strada romana, è particolarmente ostico. Se andiamo a monte di Aosta, il tratto Aosta-Courmayeur, realizzazione diretta del tratto Aosta-Aymavilles, con progetto esecutivo in fase di predisposizione e avvio dei lavori previsto nel corso del 2025. La realizzazione diretta del tratto Aymavilles-Villeneuve, sulla base della progettazione di fattibilità tecnico-economica approvata ad avvenuta acquisizione delle risorse necessarie. Per quel che riguarda invece la pista ciclabile a monte di Villeneuve, si annuncia appunto un pronunciamento definitivo, anche nell'ambito di quello che sarà lo strumento di programmazione; nel ragionamento complessivo rientra poi il Piano regionale per la mobilità ciclistica, compreso all'interno del Piano regionale dei trasporti, che il collega Bertschy presenterà di qui a poco, proprio per affinare i vari ragionamenti a monte di Villeneuve, tenendo comunque conto che nella zona della Valdigne un tratto è già presente. Questo è quanto abbiamo sul tavolo in questo momento. Come dicevo, le farò avere una copia e poi aggiorneremo il documento che avevamo probabilmente inviato solo ai Consiglieri delle Commissioni che erano presenti quel giorno. Non è una frase di circostanza, effettivamente sono tutti interventi che stiamo portando avanti, quindi io chiederei, se è possibile, il ritiro dell'iniziativa, in alternativa ci asterremo."
47407,XVI,06/06/2024,BILANCIO E CONTABILITA' REGIONALE,1,it,185.0,1983.0,M,LEGA VDA,84,289,"Grazie, Assessore, per la sua risposta, che ho trovato assolutamente, per una volta, concreta, nel senso con dei dati e anche con delle indicazioni tecniche sode alla base. Aspetto di avere il dettaglio del progetto e quindi, dandole fiducia su quest'argomento, ritiro l'ordine del giorno."
47408,XVI,06/06/2024,BILANCIO E CONTABILITA' REGIONALE,2,it,185.0,1983.0,M,LEGA VDA,2,1889,"Con quest'ordine del giorno torniamo su un punto di cui abbiamo già avuto modo di trattare per ben due volte in quest'aula, un punto su cui però abbiamo fatto un'iniziativa ispettiva interessando proprio lei, presidente Testolin, nel merito della possibilità di poter utilizzare le leve che la nostra Regione ha per poter rimodulare il bollo auto nel rispetto delle norme ovviamente per andare incontro alle persone con disabilità. Parliamo di numeri molto contenuti, ne abbiamo già avuto modo di parlare in quest'aula, ma un'esenzione rappresenta sicuramente un passo avanti positivo per migliorare la vita delle persone con disabilità e soprattutto per favorire la loro mobilità. Come sappiamo, infatti, non tutte le persone con disabilità possono accedere all'esenzione del bollo auto, quest'esenzione viene concessa soltanto alle persone con disabilità che abbiano utilizzato e speso dei fondi per adattare il mezzo alle proprie esigenze e alle proprie necessità e riteniamo invece che far pagare un bollo, come viene pagato normalmente, anche alle persone con disabilità che non devono adattare il mezzo, ma che comunque utilizzano un mezzo per spostarsi, per le loro necessità, magari lo utilizzano con il supporto di un loro accompagnatore, di un familiare, di un caregiver, sia invece una norma di civiltà che va incontro, sicuramente tagliando poche centinaia di euro per persona, incidendo in maniera positiva sulla loro vita. Con quest'ordine del giorno, Presidente, la impegniamo a verificare, di concerto con il Comitato interistituzionale per la visibilità, la possibilità di estendere l'esenzione del bollo auto, anche senza requisito dell'adattamento del veicolo, per i casi di cui al punto che abbiamo indicato ovviamente nella parte delle premesse, anche sulla scorta della valutazione del numero di persone disabili rientranti in tale casistica sul territorio regionale."
47408,XVI,06/06/2024,BILANCIO E CONTABILITA' REGIONALE,2,it,293.0,1968.0,M,UV,4,1404,"Su quest'argomento ci siamo già confrontati nella seduta del 6-7 marzo scorso, con una disamina che è stata fatta all'interno degli uffici e anche su sollecitazione sua, se non sbaglio, in sede di Consiglio dedicato al bilancio di previsione o forse sulla legge dei bolli. Quello che ne è emerso è che i numeri non sono così contenuti, c'è tutta una serie di situazioni, per cui io, come abitudine, non sono avvezzo a dare delle false illusioni; sull'ordine del giorno ci asterremo, però mi impegno ad avere un confronto con l'associazione che lei mi ha indicato, in modo da capire quali sono i perimetri, perché l'approvazione di un ordine del giorno come questo vuol dire: ""Si può fare, vediamo come si può fare"". No, io le situazioni che le ho già rappresentato l'altra volta le ribadisco e non sto a rileggere perché sennò sarebbe un'inutile perdita di tempo, però, dal punto di vista del confronto, voglio capire dall'Associazione se ha delle motivazioni per cui mi può confutare certe eccezioni e certe situazioni che non rientrano in un canone di attività che è quello che le ho spiegato l'altra volta, dove ci sono delle diversità importanti, poi parla con una persona che più o meno ne capisce di quello che le sta parlando, quindi penso di essere sufficientemente ricettivo. L'impegno quindi rimane in quei termini e sull'ordine del giorno le chiedo se vuole ritirarlo, oppure noi ci asterremo."
47408,XVI,06/06/2024,BILANCIO E CONTABILITA' REGIONALE,2,it,185.0,1983.0,M,LEGA VDA,6,2706,"Lei ha fatto giustamente la storia, io faccio un passo in più. Prima di tutto, probabilmente e giustamente ci possono essere delle incomprensioni, non è un'associazione è il Comitato interistituzionale per la disabilità, che è un comitato che riunisce anche dei Consiglieri, oltre che i rappresentanti del Co.Di.VdA delle associazioni, quindi era rappresentativo il mondo della disabilità. Questa è l'intenzione per avere un confronto, sicuramente è la struttura il nucleo con cui si possono fare le valutazioni sul tema. In secondo luogo, Presidente, se si ricorda, io avevo presentato un'iniziativa ispettiva precedente, poi un ordine del giorno collegato al DL 130, era proprio quello del bollo auto. In occasione proprio della discussione del DL 130 del bollo auto, lei disse e chiese un ritiro a fronte di un approfondimento, che però non c'è mai stato... (intervento di un Consigliere, fuori microfono) ...un approfondimento rispetto al Comitato interistituzionale. Se lei, Presidente, prende l'impegno formale di dire: ""Va bene, se la ritirate, noi ci confrontiamo, andiamo con i numeri all'incontro con il Comitato interistituzionale per la disabilità e verifichiamo quali sono le possibilità"", io accetto di buon grado, però deve essere un impegno che ci prendiamo, anche eventualmente per dire di no, Presidente, però l'importante è che questo confronto venga fatto, con i rappresentanti del mondo della disabilità per vedere quali sono le possibilità. Lei dice che i numeri non sono così contenuti, la volta scorsa ci aveva fornito dei numeri che a me non sembravano sinceramente eccessivi, però, a fronte di questo suo impegno, la disponibilità nel ritiro c'è, però vorrei soltanto una conferma da parte sua. (intervento del Presidente della Regione, fuori microfono) ...è proprio una struttura che si occupa di disabilità, ci sono anche i Consiglieri, ci sono i rappresentanti delle Associazioni, c'è il Co.Di.VdA, ci sono i dirigenti delle strutture, quindi non è un'associazione, è un organo. Se c'è questa disponibilità quindi... mi conferma la disponibilità Presidente? Sì, mi conferma. Sostanzialmente quest'organo riunisce una serie di soggetti che si occupano di disabilità. C'è il Presidente della V Commissione, c'è il sottoscritto, c'è l'Assessore che si occupa con le deleghe di disabilità, ci sono associazioni, rappresentanti di associazioni, ci sono i dirigenti e i funzionari delle strutture che si occupano della disabilità, dei trasporti e quant'altro, quindi è un organo completo, diciamo che rappresenta ogni aspetto. Il confronto è solo su questo. A fronte quindi della sua disponibilità per il confronto, ritiriamo l'ordine del giorno. Il Consiglio prende atto del ritiro."
47408,XVI,06/06/2024,BILANCIO E CONTABILITA' REGIONALE,2,it,185.0,1983.0,M,LEGA VDA,8,1706,"Quest'ultimo ordine del giorno è per introdurre il tema del maneggio, una struttura che purtroppo ha avuto il suo percorso accidentato, che ha visto innanzitutto una sua eliminazione in un primo periodo nel luogo in cui si trovava, quindi da Regione Tzambarlet, per spostarlo all'ex Cascina Favre, vicino alla Cogne, con tutta una serie di dilazioni di tempo, ""Lo faremo"", che purtroppo ha portato a distruggere un patrimonio ippico che la nostra Regione aveva. Molti cavalieri e molte amazzoni hanno dovuto poi spostarsi in Piemonte per poter utilizzare e avere questo tipo di servizio e continuare a praticare questo sport, peraltro la Valle d'Aosta ha degli atleti di eccellenza in questo campo. Finalmente, alla fine di tutto questo percorso, l'idea è quella di tornare nuovamente a Tzambarlet per ricostruire l'allora maneggio. Su quest'articolo abbiamo visto questo trasferimento ma quello che riteniamo è che si debba avere un quadro più concreto rispetto a quello che si vuole costituire, non abbiamo avuto modo di vedere le specifiche della struttura che si andrà a costruire. Riteniamo che la struttura che si andrà a costruire dovrà possedere tutta una serie di elementi che abbiamo voluto elencare semplicemente a puro titolo esemplificativo, li abbiamo elencati all'interno dell'ordine del giorno, quindi chiediamo con quest'ordine del giorno di condividere, di concerto con il Comune di Aosta, i dettagli del realizzando maneggio nella competente Commissione consiliare, che dovrebbe essere la V, quella che si occupa di sport, e poi predisporre l'audizione nella competente Commissione consiliare con i portatori d'interesse per comprendere la migliore dotazione per il realizzando maneggio."
47408,XVI,06/06/2024,BILANCIO E CONTABILITA' REGIONALE,2,it,281.0,1976.0,M,UV,10,3536,"Buon pomeriggio colleghi, grazie collega Manfrin per quest'iniziativa alla quale rispondo in stretta collaborazione con il collega Grosjacques, che mi ha fornito anche qualche dettaglio su quell'attività. Giustamente lei diceva atleti di qualità e nonostante le difficoltà di questi anni, anche una certa quantità perché mi dice il collega tenuto conto di una percentuale alta di praticanti, sempre tenuto conto del numero dei residenti della nostra regione che possono sicuramente falsare i dati, però è un segnale importante. Per quanto concerne la realizzazione del nuovo maneggio - argomento che abbiamo già trattato con alcuni colleghi e che poi ritratteremo nuovamente in una sua iniziativa -, si ribadisce che, richiamando i temi riportati, che discuteremo poi nell'iniziativa successiva, l'iniziativa di realizzazione del nuovo maneggio di Regione Tzambarlet è in capo al Comune di Aosta e che il coinvolgimento della Regione è dettato dal riconoscimento di interesse regionale dell'infrastruttura, ai sensi della legge regionale 16/2007, che prevede il solo cofinanziamento dell'opera. Da notizie avute dal medesimo Comune, si stima in circa 760 giorni il tempo necessario a ultimare i lavori; sempre dalle stesse informazioni ricevute dal Comune che per l'attività di gestione si opterà per una concessione mediante la modalità di Project Financing a iniziativa privata che è in fase di appalto, quindi il Comune stabilirà i tempi di affidamento e le relative modalità per garantire eventualmente al proponente un rientro dell'investimento dei costi dei progetti della costruzione e della gestione del nuovo impianto di equitazione, sviluppando la soluzione più conveniente per l'ente proprietario. Il progetto, che attualmente è nella fase minima necessaria per l'espletamento del Project Financing - poi le dirò che forse è prematuro il confronto in questa fase -, prevede un campo coperto, un campo di gara in grado di ospitare eventi di rilevanza nazionale e internazionale, un campo di riscaldamento, scuderie in grado di ospitare 48 cavalli, delle strutture per i servizi amministrativi di bar e ristorazione, magazzini per fieno e materiale e ovviamente tutti i locali accessori, anche l'aspetto energetico, con l'utilizzo di un impianto fotovoltaico, è stato tenuto in considerazione per la fruizione del maneggio per la stagione invernale. Sicuramente quanto anche suggerito dall'iniziativa è all'attenzione dell'Amministrazione comunale, che ci dice vuole fare del nuovo maneggio un'infrastruttura importante ed efficiente, anche in considerazione della rilevanza dell'opera. Con l'approvazione dell'articolo 29 di fatto diamo proseguimento all'iter di realizzazione del maneggio; come si diceva, dopo il suo riconoscimento di interesse regionale, a carico dell'apposita Commissione regionale, il Comune, come detto, darà seguito al Project Financing. In questa fase siamo nel livello minimo per l'espletamento del Project, quindi quanto richiesto riteniamo che in questa fase sia quanto meno prematuro, pur condividendo la necessità di andare a un confronto, attendendo - probabilmente per avere un quadro completo e chiaro - l'aggiudicazione del Project in modo da avere qui il privato, il soggetto, che, di fatto, si farà carico di questa collaborazione con il Comune. Per quanto detto, io chiederei il ritiro, in alternativa ci asterremo proprio per una questione di tempi. Sicuramente, una volta poi che l'iter avrà fatto il suo percorso, individuato il progetto, sicuramente sarà importante anche un confronto."
47408,XVI,06/06/2024,BILANCIO E CONTABILITA' REGIONALE,2,it,185.0,1983.0,M,LEGA VDA,12,1646,"Assessore Sapinet, mi permetta di essere un po' perplesso perché le azioni che noi abbiamo messo in campo di approfondimento, anche rispetto alle necessità che il maneggio dovrebbe possedere, erano appunto propedeutiche anche a condividere una certa impostazione. Ora lei dice che fare un incontro in Commissione per capire quali sono i dettagli del progetto e che cosa si vuole realizzare è prematuro sostanzialmente perché non si sa granché. Allora se è prematuro vedersi in Commissione per capire i dettagli del progetto, sulla base di che cosa lo si è definito un impianto di interesse regionale se non si conoscono i dettagli? E sulla base del fatto che non si conoscono i dettagli noi la definiamo una struttura di interesse regionale e diamo anche un cofinanziamento sulla fiducia. Io sono felice che lei abbia tanta fiducia nel prossimo, soprattutto nel Comune di Aosta, però, mi permetta, se paghiamo qualcosa, conoscerne indicativamente la destinazione e la definizione mi sembra il minimo. Io non lo vedo un impegno gravoso quello di andare in Commissione e condividere o perlomeno dare delle indicazioni al Comune di Aosta dicendo: ""Guarda, secondo noi, la struttura deve avere una serie di caratteristiche"". Se non si fa questo, il rischio è che noi diciamo: ""Caro Comune di Aosta, fai un bel maneggio, non è neanche realizzato, è già bellissimo così, è già di interesse regionale. Ti diamo anche dei soldi, bravo"". Poi come verrà fatto non lo sappiamo, bene, male, a metà, però siamo d'accordo. Questa mi sembra un po' troppa fiducia, Assessore, quindi noi chiediamo di vederci chiaro e ovviamente non ritiriamo l'ordine del giorno."
47411,XVI,06/06/2024,BILANCIO E CONTABILITA' REGIONALE,5,it,0.0,1985.0,M,RV,2,575,"Come abbiamo annunciato sia in Commissione, sia come ho detto in discussione generale, su alcuni articoli ci esprimeremo punto per punto e, come in questo caso, il senso politico del nostro voto è a favore degli interventi a cui daremo il nostro voto favorevole. Come ho già detto, non potremo darlo anche in altri interventi che riteniamo condivisibili, almeno nello spirito, ma per cui non abbiamo ovviamente lo stesso patrimonio di conoscenze rispetto a quello che ha il Governo o la maggioranza. Ci esprimeremo quindi sui vari punti, in questo caso diamo voto favorevole."
47411,XVI,06/06/2024,BILANCIO E CONTABILITA' REGIONALE,5,it,0.0,1985.0,M,RV,4,719,"Per esprimere la posizione di voto del mio gruppo sull'articolo 19. Abbiamo avuto occasione durante la Commissione consiliare di approfondire un articolo che sembra semplice, ma è comunque complesso e ha una complessità di comprensione generale. Noi ci auguriamo, e lo abbiamo anche detto in Commissione, che si possa, al di là di tutto, poter finalmente avere una soluzione per il Palazzo Cogne che attende da tempo. Poi, come nella scorsa legislatura una collega che non c'è più ha ricordato, io ero stato il colpevole della chiusura ai tempi, quindi non posso che auspicare che finalmente si possa trovare una soluzione e una ristrutturazione per un importante palazzo della città di Aosta, quindi voteremo a favore."
47411,XVI,06/06/2024,BILANCIO E CONTABILITA' REGIONALE,5,it,206.0,1966.0,F,PCP,6,2094,"Intervengo su quest'articolo che prevede un trasferimento di fondi al Comune di Fontainemore per finanziare un intervento di recupero di un fabbricato all'interno della riserva naturale del Mont Mars. L'Assessore nella sua esposizione ha detto che questo finanziamento rientra nel disegno di legge anche perché c'è stata una riflessione su una convenzione che ci sarà con il Comune di Fontainemore, nell'ambito della legge regionale 10/2002. L'Assessore ha detto che quel finanziamento, che era già in parte stato previsto, non aveva avuto seguito. Io voglio ricordare quella vicenda, perché è una vicenda importante per la mia comunità, che ha creato anche non poche discussioni. Nel 2008-2009, non ricordo esattamente l'anno, erano state finanziate per 150 mila euro la progettazione e parte della realizzazione del recupero di quel fabbricato, a cui poi doveva far seguito anche il reperimento di altre risorse che si dovevano cercare o tramite un mutuo alla Cassa depositi e prestiti o attraverso un'iniezione, diciamo così, di risorse su quella legge speciale. Quei 150 mila euro, che erano stati stanziati ed erano disponibili, però non sono stati volutamente utilizzati, anzi sono stati restituiti dall'Amministrazione in carica alla Regione, che li ha utilizzati ovviamente per altri interventi, non sono di certo andati persi; se non ricordo male, c'era stata addirittura una migrazione al Comune di Saint-Marcel. L'Assessore diceva che, nell'ambito delle celebrazioni per il Trentennale della riserva, lo scorso anno si sono fatte una serie di valutazioni, che non riguardano soltanto quell'area protetta, ma che riguarderanno anche altre, e che è stata valutata questa possibilità e questo finanziamento, che io saluto con favore. Devo dire che c'è voluto parecchio tempo, perché sono passati praticamente ormai più di 15 anni, un intervento questo che poteva essere ormai da tempo realizzato e costituire sicuramente un atout per la mia comunità e, come ho detto in Commissione, per fortuna con il tempo e la paglia maturano anche le nespole, e abbiamo visto finalmente quei frutti."
47411,XVI,06/06/2024,BILANCIO E CONTABILITA' REGIONALE,5,it,141.0,1968.0,F,LEGA VDA,8,590,"Per esprimere la dichiarazione di voto, che sarà una dichiarazione di voto favorevole poiché a dicembre dello scorso anno avevamo proposto un ordine del giorno che andava nella direzione indicata dall'articolo 48, quindi di destinare delle risorse che potevano essere disponibili dell'assestamento per andare a individuare ed eseguire tutti i lavori di manutenzione straordinaria che servono per rendere pienamente fruibile la Caserma dei vigili del fuoco di Aosta. Con quest'articolo n. 48 vengono destinati 3 milioni e 300 mila euro a quello scopo, per cui il gruppo Lega voterà a favore."
47411,XVI,06/06/2024,BILANCIO E CONTABILITA' REGIONALE,5,it,0.0,1985.0,M,RV,10,411,"Per giustificare la posizione di voto del mio gruppo, come in parte già annunciato nel corso della discussione dell'ordine del giorno che abbiamo firmato con il collega Restano, noi ci asterremo su quest'articolo. Abbiamo cercato già di spiegare le motivazioni, ci auguriamo che presto si possa vedere il dettaglio di quello che si intende realizzare a Verrès in V Commissione. Per questo noi oggi ci asteniamo."
47411,XVI,06/06/2024,BILANCIO E CONTABILITA' REGIONALE,5,it,156.0,1976.0,F,PCP,12,267,"Anche il nostro gruppo si asterrà su quest'articolo, proprio perché, alla luce delle discussioni di oggi, ci è ancora molto meno chiaro quanto si intende fare presso il comune di Verrès, quindi finché non ci sarà chiarezza, naturalmente non possiamo essere d'accordo."
47411,XVI,06/06/2024,BILANCIO E CONTABILITA' REGIONALE,5,it,261.0,1964.0,M,GM,14,295,"Anche da parte mia ci sarà un voto di astensione per la mancanza di volontà a confrontarsi sull'argomento per la mancanza di certezze relativamente alle indicazioni da parte del Ministero sulla possibilità di far coesistere vari tipi di strutture, quindi la poca chiarezza nella scelta politica."
47411,XVI,06/06/2024,BILANCIO E CONTABILITA' REGIONALE,5,it,141.0,1968.0,F,LEGA VDA,16,160,"Per dichiarazione di voto. In linea con le dichiarazioni di voto espresse dagli altri gruppi di minoranza, per poca chiarezza e mancanza di elementi valutativi."
47411,XVI,06/06/2024,BILANCIO E CONTABILITA' REGIONALE,5,it,185.0,1983.0,M,LEGA VDA,18,3853,"Rompo il lungo silenzio della maggioranza ovviamente, che ha preferito non commentare nulla, neanche sugli ordini del giorno, semplicemente per richiamare, dopo che il voto è avvenuto, l'attenzione di quest'Aula su un articolo in particolare. Nello specifico, come avrete visto, il gruppo Lega ha votato contro l'articolo 9 del presente articolato, articolo che ovviamente va a coprire il buco che ARER ha creato con i suoi ritardi; giustamente qual è il motivo di un voto contrario rispetto a quanto prospettato? Ovviamente, come potrete immaginare, il voto contrario esprime sicuramente una contrarietà rispetto a quella che è stata la complessiva gestione del bonus 110% dell'efficientamento energetico degli alloggi, ma in realtà rileggevo anche le dichiarazioni rese dall'Assessore in aula rispetto ai contenziosi che si sono aperti con le aziende. Come sapete, una parte dei ritardi è dovuta proprio ai contenziosi che si sono aperti con le aziende che hanno eseguito i lavori; ebbene, rispetto a questi contenziosi, lei, Assessore, quando è venuto in aula con iniziative ispettive, ci ha sempre spiegato che questi contenziosi erano dovuti a inadempienze delle aziende e proprio per questo motivo c'è ad oggi in essere una causa tra l'ARER e le aziende che hanno condotto i lavori. L'azienda quindi è inadempiente, non ha fatto quello che doveva, non l'ha fatto nei tempi dovuti, ha sbagliato, la colpa è tutta dell'azienda e l'ARER è assolutamente innocente e la Regione, proprio perché crede a questa innocenza, arriva con un finanziamento di 11,2 milioni di euro a salvare l'ARER. Nella relazione della legge, all'articolo 9, possiamo leggere, a motivazione del finanziamento: ""Al complesso quadro normativo si sono aggiunte le difficoltà del reperimento dei materiali da costruzione e del rispetto delle stringenti tempistiche dell'espletamento delle procedure degli appalti. Tali fattori hanno pertanto comportato per alcuni lotti d'intervento il mancato raggiungimento dei tempi previsti e delle quote di avanzamento lavori indicati in normativa"". Questo significa che voi in questa legge dichiarate che la motivazione dei ritardi e del mancato completamento dei lavori sono il complesso quadro normativo, il rispetto delle stringenti tempistiche di espletamento delle procedure degli appalti e le difficoltà di reperimento dei materiali da costruzione, sostanzialmente manlevando le aziende dalle responsabilità che voi stessi, tramite ARER, gli avete attribuito. Se io fossi l'avvocato di una di queste aziende, prenderei questa legge, la depositerei e direi: ""Ecco, questo è quanto"". È evidente che avete fatto una bella frittata e credo che ve la gusterete ampiamente, non la gusterete con la nostra collaborazione, anche perché di collaborazione - e credo sia piuttosto evidente - in questi due giorni di Consiglio ne avete avuta poca. Abbiamo presentato, come gruppo Lega, tredici ordini del giorno, che non erano ordini di tipo economico, erano ordini del giorno che chiedevano di approfondire alcuni aspetti, di occuparsi di alcune tematiche, di dare attenzione ad alcuni problemi e nulla di tutto questo è stato recepito. Mi pare che lo stesso registro sia stato utilizzato con gli altri colleghi di opposizione, c'è un provvedimento che viene quindi lanciato senza audizioni in un'aula, senza una concertazione, senza capire cosa pensano le parti sociali, senza pensare cosa pensano coloro che sono interessati dagli articoli che sono contenuti all'interno della struttura, non interessa nemmeno confrontarsi, non ho sentito un Consigliere di maggioranza che prendeva la parola, al di là delle belle dichiarazioncine da cinque minuti che qualcuno, di qui ai prossimi trenta secondi, stimolato dal sottoscritto, si metterà a fare, quindi è evidente che il voto della Lega su questo provvedimento non potrà che essere di astensione."
47411,XVI,06/06/2024,BILANCIO E CONTABILITA' REGIONALE,5,it,293.0,1968.0,M,UV,20,231,Credevo ci fossero ancora delle dichiarazioni di voto... grazie per... (interventi di alcuni Consiglieri fuori microfono) ...cioè non ho fatto in tempo a schiacciare... (interventi di alcuni Consiglieri fuori microfono) ...va bene.
47898,XVI,06/11/2024,"TRASPORTI E VIABILITÀ, Trasporti",1,it,206.0,1966.0,F,PCP,2,5667,"Come ognuno di noi sa, si sono avviati i lavori per elettrificare la tratta ferroviaria Ivrea/Aosta, che ci porteranno a fine 2026 ad avere finalmente la possibilità di far arrivare ad Aosta tutta la vasta gamma di treni elettrici circolanti in Italia. È un'opera per cui ci siamo battute con determinazione e che rappresenterà un importante passo avanti, ma sappiamo tutti che accanto all'elettrificazione c'è un altro intervento altrettanto importante che va fatto per un miglioramento complessivo dell'offerta ferroviaria locale e interregionale ed è un intervento che guarda la struttura dell'intera linea da Chivasso ad Aosta. Si tratta di migliorare alcuni raggi di curvatura per poter elevare il rango della tratta, di avere la possibilità di incroci dinamici dei treni in tutte le stazioni e soprattutto di raddoppiare la tratta Chivasso/Ivrea e di prevedere alcuni tratti di raddoppio selettivo nella tratta Ivrea/Aosta, come peraltro è previsto dalla legge 22/2016, che all'articolo 1, comma 2, lettera a, indica precisamente gli interventi: ""Elettrificare, ammodernare, raddoppiare selettivamente e velocizzare la linea ferroviaria Aosta/Ivrea""; la stessa cosa si ritrova nel programma strategico di interventi per la ferrovia. A proposito del raddoppio, l'intervento più urgente, più importante e più significativo è quello della tratta sul versante piemontese fra Chivasso e Ivrea, perché notoriamente è il pezzo in cui ci sono più treni e più passeggeri e in cui il binario unico costituisce un fattore molto penalizzante, impedendo, tra l'altro, a Ivrea di essere organicamente inserita nel sistema SFM (Servizio Ferroviario Metropolitano) di Torino. Consapevoli di questa situazione, gli utenti e i Comuni del Canavese fin dal 1994, quindi 30 anni fa, con la costituzione dell'Associazione Utenti Ferrovie Chivasso/Ivrea/Aosta hanno evidenziato l'esigenza, oltre che dell'elettrificazione dell'intera ferrovia da Chivasso ad Aosta, anche del raddoppio della tratta fra Chivasso e Ivrea. Lo stesso logo dell'Associazione che ho citato è da 30 anni lo stesso, è questo: ci sono due treni con il pantografo che viaggiano su due binari paralleli, a indicare quelli che erano i due principali obiettivi dell'Associazione: appunto l'elettrificazione e il raddoppio, c'era poi un terzo obiettivo per cui quest'Associazione era nata: la smilitarizzazione della tratta. Quello è un obiettivo che è stato raggiunto, l'elettrificazione della tratta Chivasso/Ivrea anche quella è ormai realtà da tempo, l'elettrificazione della tratta Ivrea/Aosta si sta facendo, rimane ovviamente aperto il problema del raddoppio della Chivasso/Ivrea. La bozza del piano regionale dei trasporti 2035 nella sua relazione generale a pagina 43 indica come obiettivo 1.a la velocizzazione e il miglioramento della puntualità e in quella parte si afferma: ""L'obiettivo viene perseguito attraverso una strategia perseguibile per fasi, che prevede ingressi contemporanei in tutti i punti di incrocio già finanziati, la previsione del raddoppio della tratta Ivrea/Chivasso in Piemonte e la valutazione di eventuali raddoppi selettivi in territorio valdostano"". Giustamente quindi l'intervento prioritario che viene indicato è rappresentato dal raddoppio della tratta Ivrea/Chivasso. Questo è un tema che non è di certo nuovo neanche nella Regione Piemonte su cui da tempo sono state avviate delle interlocuzioni con gli uffici e l'Assessorato dei trasporti di quella Regione. Di queste interlocuzioni però, almeno come Consiglieri regionali, poco sappiamo e una domanda che ci poniamo è questa: gli uffici dell'Assessorato dei trasporti della Regione Piemonte a che punto sono con il dossier del raddoppio della Chivasso-Ivrea? Quali studi, analisi, valutazioni, relazioni ci sono in questo dossier? Questa è una cosa che non conosciamo. Mi si dirà che l'8 ottobre 2024 è stato siglato dalla Regione Autonoma Valle d'Aosta, dalla Regione Piemonte e da Rete Ferroviaria Italiana un protocollo d'intesa per definire gli ulteriori sviluppi di medio termine dell'intera tratta Aosta/Ivrea/Chivasso. È un protocollo che ho acquisito con l'accesso agli atti, che ho letto, e prevede delle analisi su tempi lunghi, per la prima parte almeno otto mesi, che dovrebbero servire a definire il cosiddetto ""quadro esigenziale"", poi successivamente, dopo l'elaborazione di tale quadro, almeno un altro anno per elaborare il DOCFAP (Documento di Fattibilità delle Alternative Progettuali). Quello che però noi rileviamo è che la necessità - perché di necessità si tratta - del raddoppio della tratta Chivasso/Ivrea è qualche cosa che è da tempo palese ed evidenziato in modo chiaro in tutte le sedi in cui se ne è parlato e credo che non sia possibile immaginare delle alternative significative a quest'opera. A nostro avviso, quindi occorre passare rapidamente alla fase operativa e poi alla progettazione e alla realizzazione dell'opera e, per perseguire quel risultato, bisogna partire dalle valutazioni che sono già state effettuate da parte della Regione Piemonte, perché è quella maggiormente interessata, se non altro per l'estensione del tratto, al fine di avere un quadro informativo completo sulle analisi e le valutazioni da parte piemontese su quest'intervento che riteniamo fondamentale. La mozione quindi intende avviare un importante lavoro istruttorio e impegna il Presidente della Commissione consiliare competente a organizzare in tempi brevi un'audizione con i responsabili tecnici e/o politici della Regione Piemonte per avere un quadro informativo chiaro, il più possibile completo, sulle valutazioni e prospettive del progetto di raddoppio della tratta ferroviaria Ivrea/Chivasso."
47898,XVI,06/11/2024,"TRASPORTI E VIABILITÀ, Trasporti",1,it,33.0,1965.0,M,UV,4,2446,"La mozione non impegna il Governo, ma la Commissione consiliare, quindi, per quello che riguarda il Governo, il Governo sta lavorando su questo tema con ordine e metodo e i tempi sono dati da lavorare con più soggetti, in particolare con RFI e con la Regione Piemonte. Il protocollo che, almeno per quella che è stata la presentazione, viene ridotto a un mero adempimento, per noi è invece fondamentale, importante. Attraverso questo protocollo siamo riusciti appunto a impegnare RFI a sostenere insieme alla Regione Piemonte... a impegnare RFI nella direzione che è stata da tutti auspicata da tempo... l'analisi è necessaria per documentare il bisogno attraverso tutto il lavoro che sta facendo il tavolo tecnico e che è in corso, i mesi previsti sono un tempo massimo, ovviamente lavoriamo affinché possano essere ridotti. L'obiettivo del protocollo è veramente di grande portata per la nostra infrastruttura, senza una visione di insieme insieme alla Regione Piemonte, ma anche ai territori, erano presenti alla firma di questo protocollo le Amministrazioni comunali, a partire dalla città di Ivrea, interessate da questo lavoro... senza questo protocollo, non riusciremmo ad agire insieme a tutti gli attori che debbono sostenere questa necessità che noi abbiamo sì previsto per legge, ma che dobbiamo condividere. C'è quindi piena attività, pieno lavoro, tanta determinazione nell'affrontare questa seconda fase, mentre deve avanzare la fase dei lavori di elettrificazione. È vero che è nata nel tempo un'associazione che ha sostenuto questi bisogni, è vero anche - e credo che tutti ne siamo pienamente a conoscenza - che le opere più importanti in territorio piemontese sono rimaste opere incompiute. Noi quindi possiamo agire per il nostro territorio, lavorare politicamente con la Regione Piemonte, che, tra l'altro, ha dato piena adesione a questo progetto - e ringrazio l'assessore Gabusi per l'impegno che sta mettendo in questa direzione -, quindi per noi tutto è disciplinato e tutto sta procedendo come previsto, sia dalle nostre leggi, che dagli atti di programmazione e pianificazione ai quali dobbiamo lavorare. Per quanto riguarda il Governo, il protocollo è pienamente operativo, i tavoli di lavoro sono attivi e il lavoro sta procedendo come è stato disciplinato in quell'occasione. Per l'impegno della Commissione, credo sia corretto lasciare alla Commissione piena autonomia di assumere le decisioni che ritiene opportune."
47898,XVI,06/11/2024,"TRASPORTI E VIABILITÀ, Trasporti",1,it,246.0,1979.0,M,LEGA VDA,6,2687,"Voteremo a favore su questa mozione. Un passaggio in Commissione certamente non può che sviscerare altri aspetti su questo tema che noi notoriamente abbiamo sempre portato avanti: quello di un raddoppio semmai di interventi che davvero costituiscono un miglioramento per quel che riguarda le tempistiche. Voteremo quindi a favore senza problemi, però credo sia anche il momento per avere dei chiarimenti. Ad esempio, abbiamo avuto tre Assessori che si sono occupati di questo tema a partire dall'inizio della legislatura e tralascio le questioni più politiche per cui lei, collega Minelli, è finita a fare l'Assessore in quel periodo per una precisa scelta politica per cui questa maggioranza era orientata a sinistra per tenere fuori altre forze, non stiamo a nominarle ma si capisce... Lei ha fatto l'Assessore e giustamente rivendica, assieme all'allora deputata Tripodi, la paternità... diciamo la maternità, così siete più contente, dell'opera e giustamente la rivendicate. Bene, ora, dopo la sua uscita, la palla è passata al presidente, nonché assessore a interim Lavevaz su questo tema e oggi la palla invece ce l'ha l'assessore Bertschy, che sta portando avanti quanto fatto da altri, sta portando avanti un processo, bene o male, questi saranno i posteri a stabilirlo, vediamo se si concluderà nei tempi, ma la domanda che tutti si pongono, che tutti i Valdostani si porranno quando arriveremo alla scadenza e avremo la ferrovia elettrificata: quali interlocuzioni avete avuto, i due Assessori precedenti in questo caso, quindi lei, consigliera Minelli, e a questo punto chiedo anche al consigliere Lavevaz, sul tema dei raddoppi di binari con gli enti preposti per far sì che i lavori potessero magari essere già inseriti - dico magari perché non lo so - in questi anni? In questo lotto di chiusura che tanto penalizza tutta la circolazione valdostana con, ricordo, 99 corse sostitutive, eccetera, cioè cosa è stato fatto all'epoca per inserire eventualmente questo raddoppio di binario in questo attuale lotto di lavori? Era possibile? Si è fatto abbastanza? Il tema è stato sviscerato? Questa è una domanda, credo, che legittimamente ci poniamo noi ma si porranno i Valdostani quando tra qualche anno, tra la fine del 2026 o quanto sarà, si ritroveranno la ferrovia elettrificata e di nuovo la discussione su eventuali raddoppi che magari uno dice: ""Perché non li avete fatti contemporaneamente?"". Questo, secondo me, è un grande tema e, vista la mozione, penso che si possa fare anche chiarezza su questo. Ci sono due ex Assessori che sono molto più titolati di noi per darci contezza di queste vicende e su qualche dettaglio che può essere interessante per la discussione."
47898,XVI,06/11/2024,"TRASPORTI E VIABILITÀ, Trasporti",1,it,198.0,1964.0,M,FI,8,3651,"Anche noi, come gruppo di Forza Italia, facciamo alcune considerazioni su questo tema perché riteniamo che il tema delle infrastrutture e dei trasporti per garantire la mobilità dalla Regione, verso la Regione sia per i nostri cittadini sia sotto il profilo turistico sia un tema di valenza strategica e che ha una grossa importanza, soprattutto in prospettiva. Cosa dire su questa mozione? Noi abbiamo sempre sollecitato quest'argomento, anche con interventi in Consiglio di recente, di sviluppare dei ragionamenti concreti sul raddoppio della ferrovia, perché gli interventi che sono messi in atto sono stati sostanzialmente intrapresi sulla base dell'istanza che era stata inoltrata dal Governo regionale allora, di cui faceva parte l'assessore Minelli e poi dopo la cosa ha avuto seguito, quindi non diamo alcuna responsabilità di come è stato trattato l'argomento al presente Governo regionale. Noi riteniamo che quest'iniziativa, che è stata sbandierata molto dalla sinistra e dagli ambientalisti sia un'iniziativa che non risponderà alle esigenze dei Valdostani, perché se è vero da una parte che ci troveremo nel 2026 con una ferrovia elettrificata, dall'altra parte i Valdostani si accorgeranno che, per andare a Torino, non muterà il tempo rispetto a prima, quindi il vero problema, il nodo da risolvere è questo, non basta elettrificare e cambiare il sistema di alimentazione dei treni per risolvere il problema della ferrovia, perché sennò questo è un vezzo politico che non serve a niente allo sviluppo, alla crescita dell'economia valdostana. Il vero problema che non viene affrontato è questo, è inutile adesso che andiamo a vedere di fare dei piccoli interventi parziali. Va bene, bisogna farli, però io credo che su questo tema, se vogliamo guardare in prospettiva, occorra fare una riflessione più profonda, perché non è possibile partire oggi con il varo di un'iniziativa che è già superata in questo momento sotto il profilo temporale, perché le distanze oggi non si misurano in chilometri di percorrenza, ma in minuti e in ore, quindi, se ci sono delle condizioni che sono adeguate di percorrenza, allora quell'infrastruttura diventa un'infrastruttura che è privilegiata e che può contribuire allo sviluppo del territorio. Diversamente potremmo dare l'unica gratificazione a chi utilizza questa struttura o è abituato a utilizzarla per muoversi come si muoveva in passato perché non ha delle alternative, però sicuramente non basta. Noi abbiamo sollecitato comunque sul breve periodo di avere le idee chiare sui raddoppi selettivi, perché questo è il principale approccio sul tema, sulla gestione ordinaria di questo momento, contingente, pertanto condivideremo l'impegnativa della mozione nella misura in cui ci serve per fare della chiarezza, per capire, per avere degli elementi informativi, dei tempi, perché sulla mozione c'è scritto evidentemente, come tutti sappiamo, che la cosa va avanti per fasi, però va avanti per fasi senza avere ancora contezza del progetto complessivo perché questa chiarezza noi non ce l'abbiamo, non abbiamo ancora gli elementi per capire i costi, i tempi, cosa si potrà fare per sviluppare quest'infrastruttura che interessa la Valle d'Aosta. Pertanto riteniamo che, se vogliamo ragionare sul lungo periodo per i prossimi 20 anni, 30 anni, non sia questa la soluzione sul tema che stiamo trattando, bisogna probabilmente sognare qualcosa di più coraggioso, qualcosa che sia un investimento più significativo, che possa risolvere il problema alla radice. Non bisogna avere paura di investire delle risorse importanti se queste portano a far crescere l'economia e il benessere della Valle d'Aosta."
47898,XVI,06/11/2024,"TRASPORTI E VIABILITÀ, Trasporti",1,it,206.0,1966.0,F,PCP,10,8029,"Ho ascoltato con interesse quanto è stato detto sia dall'Assessore che dai colleghi e vorrei fare alcune precisazioni. Io ho detto che ho visto il protocollo che prevede dei tempi lunghi, non ho detto che è un protocollo inutile o del tutto marginale, ho semplicemente detto che in qualche modo, per stabilire le esigenze, e mi sembra che qui le esigenze, almeno da parte di quest'Aula, vengano fuori in maniera abbastanza chiara: 8 mesi, cioè arrivare a giugno del 2025, sono, secondo me, tanti, però questo è il protocollo, ma, al di là del cammino che si sta percorrendo con quel protocollo, la mozione chiede una cosa in qualche modo diversa, seppur può essere considerata parallela, cioè una possibilità di audire i responsabili della Regione Piemonte proprio per capire a che punto si è, lato piemontese, sulla questione del raddoppio del tratto Ivrea/Chivasso, perché sappiamo tutti che il grosso sia dal punto di vista del chilometraggio, sia dal punto di vista dell'intervento che dovrà essere fatto è lì, perché, per quello che ci riguarda, potranno esserci dei raddoppi selettivi e credo non molto di più, perché il collega Marquis dice: ""Bisogna volare alto"", sì, però bisogna anche rendersi conto delle reali possibilità. Sono contenta che l'Assessore dica che c'è piena attività e volontà di lavorare, io non ho dubbi in questo senso ed è vero anche quello che l'Assessore ha detto, cioè che l'associazione che ho citato è nata nel 1994 con degli scopi precisi e che le opere che al momento risultano incompiute sono soprattutto su quel territorio, quindi io credo sia il caso di lavorare anche come Consiglio e di fare questi approfondimenti. Sull'intervento del collega Perron, che ha anche fatto delle domande, quindi mi sembra corretto rispondere, almeno per quello che mi riguarda, io sicuramente so di essere stato l'Assessore che ha mandato avanti la richiesta al PNRR per l'elettrificazione, so altrettanto bene che non è di certo il lavoro di pochi mesi che può portare a un risultato, perché prima di me alla questione anche dell'elettrificazione hanno lavorato altri, ma come era corretto e normale fosse perché la legge 22/2016 prevedeva degli interventi specifici tra cui e nell'ordine, perché l'ho letto, l'elettrificazione e poi l'ammodernamento, il raddoppio selettivo e la velocizzazione dell'intera linea. Ora, credo che, quando si raggiunge un risultato, ci vogliano delle energie, ci voglia della convinzione, della determinazione, ma ci voglia anche un lavoro preparatorio che in questo caso è durato anni. Nello specifico però il collega chiedeva: ""Quali interlocuzioni ci sono state, avete chiesto?"", sicuramente sì, ma io posso rispondere per quello che mi compete. Io, nel momento in cui c'era la discussione con Rete Ferroviaria Italiana, ho posto anche questo problema, ma sappiamo tutti bene che noi ci siamo insediati a ottobre 2020, le schede di richiesta di interventi di opere per il PNRR erano da consegnare - adesso vado a memoria e non so più se era il 5 o il 9 di novembre -, quindi immaginatevi che cosa vuol dire e tutti sapete - perché questo è chiaro all'universo mondo - che si potevano presentare soltanto delle opere che avessero già dei progetti, che ci fossero dei progetti. Esisteva un progetto del 2010 che poi è stato aggiornato e che riguardava questa questione. Certamente nel momento in cui si è parlato con RFI, questa richiesta, questa istanza è stata posta ci è stato detto che era impossibile; abbiamo insistito anche perché ci fossero degli interventi almeno collaterali, quello che si è riusciti a strappare è una serie di cose anche in più perché poi avete visto che il finanziamento che è in essere non è soltanto sull'elettrificazione, ma anche su altri lavori che vengono fatti, parlo delle stazioni, dell'adeguamento delle barriere architettoniche e via di questo passo. Il collega Marquis dice: ""Questa è un'iniziativa che è stata molto sbandierata"", sicuramente noi lo avevamo sostenuto fin dall'inizio questo, dall'esterno anche del Consiglio per quello che mi riguarda, per cui è chiaro che, avendo portato avanti un progetto, viene sottolineata l'importanza dello stesso. Torno a dire che l'elettrificazione ha una sua importanza significativa, poi l'ho detto io stessa che non risolve tutti i problemi, perché abbiamo bisogno di altri interventi, altrimenti nemmeno la legge li avrebbe previsti e non ne avremmo parlato per tanto tempo, non avremmo raccolto a suo tempo le firme per chiedere un intervento complessivo, perché crediamo nell' importanza della ferrovia. Io credo che ci siano qui anche molte persone che hanno vissuto il dibattito che c'è stato precedentemente, che hanno votato quella legge e che si sono impegnate affinché ci fossero interventi plurimi, non soltanto questo, però in quel momento quello che si poteva portare e cercare di ottenere è stato quello, perché sull'elettrificazione avevamo una parte di documentazione già pronta. Devo dire che certamente viene sempre portata sul piatto la questione della velocità, dei tempi che si risparmiano, sappiamo tutti che ci sono dei problemi ancora da risolvere, ma sappiamo altrettanto bene che partire con un treno da Roma e arrivare ad Aosta senza rotture di carico, un treno elettrico su una ferrovia elettrificata ha un'importanza notevole. Ci sono le questioni della capienza, ci sono le questioni della regolarità, sono molti i punti, però è chiaro che non ci si ferma su una questione, non si può dormire sugli allori. Io non sono abituata a farlo, credo che si debba lavorare ulteriormente, ma credo che non sia una cosa che pensi soltanto io, ma tutti coloro che lavorano in questo senso, quindi anche il senso di questa mozione è quello di lavorare per migliorare la situazione e, a mio avviso, ha senso partire conoscendo le valutazioni che sono state fatte dalla Regione Piemonte e mi sembra importante che si organizzi questa riunione di Commissione per poter discutere, ognuno farà poi le sue valutazioni e le sue domande, però lato Piemonte dobbiamo sapere a che punto siamo, al di là di un protocollo che il Governo ha siglato, su cui sono convinta che lavorerà, però questo non impedisce, non è assolutamente un impegno che va a contrastare quel lavoro, al contrario è un impegno che permette anche ai Consiglieri di avere delle informazioni in più e di capire quali sono le prospettive del raddoppio della tratta ferroviaria Ivrea/Chivasso, perché io credo che siamo tutti abbastanza d'accordo sul fatto che quel raddoppio sia necessario per raggiungere gli obiettivi che tutti condividiamo e che sono soprattutto quello della rapidità della velocizzazione. Altrettanto sappiamo che, per quello che ci riguarda, i raddoppi selettivi sono da prendere in considerazione. Ma dal punto di vista di raddoppiare interamente la nostra tratta e di avere il doppio binario su tutto il territorio regionale, credo sia un obiettivo difficile molto sfidante e che potrebbe essere... come dire? dilazionato in un tempo quasi infinito. Per arrivare all'elettrificazione della ferrovia, al progetto di elettrificazione, all'inserimento nel PNRR ci sono voluti tantissimi anni. Ho parlato dell'associazione, ma questa è un esempio, tutte le persone che hanno lavorato per il miglioramento della ferrovia lavorano da 30 e più anni, questo è uno degli obiettivi che sono stati e che saranno raggiunti, perché ancora ovviamente non ci siamo, ma i lavori sono avviati. Io faccio anche un appello... ho capito che i colleghi mi stanno di fronte voteranno la mozione, così come ha detto il collega Marquis, io credo che sarebbe importante che su questa mozione ci fosse un voto ampio e trasversale, perché è obiettivo, credo, di tutti coloro che qui si stanno impegnando fare in modo che, dal punto di vista dell'accessibilità dei trasporti e, per quello che mi riguarda, soprattutto del trasporto ferroviario, perché credo sia importante per moltissime ragioni che non sto di nuovo a spiegare... ritengo che sarebbe corretto che fosse un voto, se non unanime, almeno molto ampio."
47898,XVI,06/11/2024,"TRASPORTI E VIABILITÀ, Trasporti",1,it,261.0,1964.0,M,RV,12,2132,"Anche noi voteremo questa mozione, però colgo l'occasione per ringraziare la collega, che oggi, dopo quattro anni, ci ha spiegato perché ha portato avanti il progetto dell'elettrificazione, perché, quando hanno depositato le schede del PNRR, non è venuta in Commissione a spiegarci che c'era questo progetto, lo buttiamo lì: 150 milioni per elettrificare, lasciamo perdere tutto il resto. Noi da sempre sosteniamo l'idrogeno, recentemente a Berlino c'è stata una fiera che parlava di ferrovia e l'idrogeno ha svolto un ruolo da protagonista e noi questi 150 milioni dove li abbiamo buttati? Tra ""N"" anni ci ricorderemo che avevamo bisogno di raddoppiare i binari e ne abbiamo parlato prima della legge del 2016, collega, ne ha parlato Marguerettaz, ne ho parlato io e c'era anche il suo mentore a certe riunioni, ma l'elettrificazione è il passato. Il futuro va da un'altra parte e la politica è una cosa seria, l'ha detto il Presidente ieri. Non è il gioco: ""Questo progetto lo butto lì senza venire in Commissione"" e sono felice che adesso lei chieda chiarimenti alla Commissione, ma doveva farlo nel 2020, non l'ha fatto e noi ce ne rammarichiamo. Poi dopo è chiaro, avrà rispettato altre regole, nessuno le potrà lamentare niente, ma il rammarico è che la Valle d'Aosta ha battuto un colpo molto in ritardo e sul tema dei trasporti fra ""N"" anni ci troveremo a valutare se è stato fatto bene o se si è sbagliato. Noi non abbiamo dubbi su questo, potevamo farlo in maniera diversa e per una volta portarci avanti, è inutile adesso andare a dire: ""Il buon assessore Bertschy in ritardo di qualche mese"" o andare a sindacare qua e là, quando nel 2020 potevamo veramente anticipare i tempi e non l'abbiamo fatto, non abbiamo colto l'occasione. Ero in maggioranza ed ero critico anche in quel momento, e lei se lo ricorda bene, tant'è che firmai una legge da solo, che non era una provocazione: era svolgere semplicemente il ruolo di un politico che si era occupato dell'argomento, che aveva approfondito e cercava di investire diversamente dei fondi importanti. Noi quindi voteremo, ma siamo molto critici rispetto al suo intervento."
47898,XVI,06/11/2024,"TRASPORTI E VIABILITÀ, Trasporti",1,it,196.0,1963.0,M,UV,14,3075,"Questo Consiglio avrà modo di parlare di trasporti in modo ampio e fare tutti gli approfondimenti possibili con l'analisi del piano regionale dei trasporti. Anch'io devo dire che questo bagno di umiltà che abbiamo sentito ci rallegra, sostanzialmente si prende atto che i 140 milioni per l'elettrificazione in termini di percorrenza non porteranno assolutamente nessun beneficio. La Comunità valdostana rimane per tre anni senza treni e al termine di quest'investimento si metterà esattamente lo stesso tempo che si metteva prima della chiusura della ferrovia per fare i lavori. Io però riconosco sempre l'abilità politica di coloro che hanno fatto dell'elettrificazione una bandiera, perché dopo tre anni, quando la gente si accorgerà che non c'è effettivamente quel beneficio, perché io mi ricordo come sono state raccolte le firme: ""Vuoi una ferrovia moderna e arrivare in un'ora a Torino?"" e chi non lo vuole, e via, si firmava. A questo punto, dopo tre anni, qualcuno si sta portando avanti e ovviamente cosa dirà? L'elettrificazione era solo un tassello, ma i tempi non sono migliorati per colpa di coloro che oggi sono al Governo perché non hanno fatto. Allora io chiederei a chi oggi ha fatto un'affermazione che io non leggo neanche su Topolino, cioè partire da Roma, arrivare ad Aosta senza rottura di carico. Io vorrei vedere quale sostanza uno prende per guardare il tabellone della stazione Termini e vedere come destinazione Aosta. Questa cosa neanche ai tempi del treno della neve... Andate a sentire che cosa è stato detto: partire da Roma e arrivare ad Aosta senza rottura di carico. È vero che abbiamo fatto tante ore ieri, ma io chiederei di essere un po' ragionevoli. Quando parliamo di raddoppi della Torino/Ivrea, tutti noi diciamo: dal punto di vista teorico, possiamo essere contenti, ma c'è un però, cioè, se ci fosse il raddoppio della Torino/Ivrea, come è previsto, ma è previsto da decenni, cosa accadrebbe tra Ivrea e Aosta? Dal punto di vista strategico, quando io ho risolto l'80% del problema, l'altro 20% potrei dimenticarlo, allora, da un certo punto di vista, io troverei molto più interessante un'audizione di RFI per capire quelli che possono essere gli investimenti e capire anche il progetto dell'area metropolitana, comprendendo Ivrea nel trasporto metropolitano, perché, se Ivrea finisce nell'area metropolitana, la rottura di carico, poi sì che ci sarebbe, perché ci sarebbe tutto un percorso, tutta un'organizzazione che si concentra su Torino e periferia e noi finiamo in una situazione poco edificante, cioè lascio gli ultimi dimenticati, altro che raddoppi selettivi, perché poi dobbiamo fare sempre un ragionamento molto basico. Quanti milioni di euro mettiamo? RFI ha delle richieste che tendono a infinito per soddisfare chi? E se, da un certo punto di vista, i soldi mancano, ovviamente ci sarà un ragionamento di soddisfazione. Allora, da questo punto di vista, tanto per dare una risposta, io chiederei di astenerci su questa proposta perché abbiamo la necessità soprattutto di sentire prima di tutto RFI, poi - e concludo,"
47898,XVI,06/11/2024,"TRASPORTI E VIABILITÀ, Trasporti",1,it,156.0,1976.0,F,PCP,17,3434,"Intervengo dopo due ex Assessori che molto probabilmente su questo tema hanno lavorato molto e su questo tema conoscono molto più della sottoscritta, ma ci tengo a precisare alcune cose visto che io in quella maggioranza c'ero nel momento in cui sono state depositate quelle schede del PNRR. Ricordo benissimo quell'incontro di maggioranza rispetto a questa scheda del PNRR, quindi che queste cose vengano dette da altri che non erano in quelle sedi lo posso capire e concepire, ma da chi in quelle sedi c'era assolutamente non lo accetto, perché falsità, secondo me, non devono essere dette. Dopodiché, come è stato giustamente detto, si poteva presentare la scheda del PNRR della ferrovia, ma tutte le schede che sono state presentate, non è stata presentata solo quella e ricordo anche il dibattito che c'è stato, per lungo tempo si è detto: ""state raccontando frottole ai Valdostani, quell'opera non si farà mai, quei soldi non arriveranno mai"" e basta rivedersi sedute di questo Consiglio in cui queste cose sono state dette. Dopodiché in Commissione, nel periodo in cui c'era assessora la Minelli, oh se abbiamo affrontato il tema della ferrovia, ve lo ricorderete, ogni settimana il presidente Grosjacques ci convocava per fare degli approfondimenti sulla ferrovia. Guarda caso, nel momento in cui l'assessora Minelli si è dimessa, quegli approfondimenti non ci sono più stati, come se il problema sulla ferrovia non ci fosse più, eppure in questo Consiglio se ne è parlato eccome! Anche sulla questione dei tempi di percorrenza nessuno di noi ha mai detto che ci sarebbe stata con l'elettrificazione chissà che risoluzione di tutti i problemi, ma ricordiamo - e voglio che andiate anche a vedervi questo - quante iniziative sono state fatte sulla capienza, ad esempio, dei treni bimodali, quanto gli studenti valdostani si lamentavano perché non riuscivano a salire su quei treni oppure erano schiacciati su quei treni. Ecco, il problema della capienza, della sicurezza e altri problemi, che sono stati affrontati in Commissione e che non vengono detti, cioè si parla solo dei tempi di percorrenza, come se tutto il resto non fosse importante. Io queste cose le accetto da chi incontro per la strada e non ha seguito i lavori di quelle Commissioni, ma da chi è stato in quelle Commissioni e da chi ha ricoperto il ruolo da Assessore ai trasporti non accetto queste critiche, perché, secondo me, se si dicono le cose, le si dicono per intero. Sinceramente si potrebbe tornare a fare quello che proprio Marguerettaz, secondo me, aveva chiesto, ma di questo non ne sono sicura... tutti quegli approfondimenti sulla ferrovia che abbiamo fatto in Commissione forse proprio arrivavano da lui, ma andrò a verificarlo perché non ne sono certa. Potremmo quindi effettivamente dedicare ogni Commissione per fare almeno un'audizione sulla ferrovia e capire a che punto stiamo andando e convocare di nuovo quelle persone che abbiamo convocato in quei sei mesi, perché almeno così forse capiremmo dove stiamo andando, soprattutto in un momento come questo, dove effettivamente sulla ferrovia c'è un gran parlare e forse qualcuno si è anche accorto dell'importanza di quella ferrovia, perché fino adesso forse questa percezione non c'era. Voterò quindi con convinzione questa mozione e naturalmente in Commissione avremo modo di confrontarci, anche magari per chiedere altre audizioni proprio come ha proposto anche il collega Marguerettaz."
47898,XVI,06/11/2024,"TRASPORTI E VIABILITÀ, Trasporti",1,it,169.0,1980.0,M,UV,19,4360,"Intervengo anch'io in quanto ex Assessore ai trasporti, credo che qua dentro ci siano più ex Assessori ai trasporti che Consiglieri, quindi giustamente, come ha detto la collega Minelli, è stata fatta una domanda e mi sembra giusto rispondere. Io mi sono trovato nel periodo dell' interim a gestire un pochettino il passaggio della progettazione esecutiva dell'elettrificazione, quindi era una fase ormai avanzata, in cui però si definivano poi le questioni un po' più tecniche. Ovviamente di interlocuzioni ce ne sono state decine nell'anno e mezzo credo, adesso non mi ricordo, più o meno di interim di confronti ce ne sono stati tantissimi, ovviamente con sollecitazioni continue rispetto alla necessità di sfruttare questi anni di chiusura per fare tutti gli altri interventi possibili, ovviamente sulla questione del raddoppio o, meglio, dei raddoppi selettivi, perché del raddoppio della linea sappiamo essere ovviamente una questione quasi utopica per questioni di costi, fisiche e geografiche della nostra Regione, però sui raddoppi selettivi le richieste erano già depositate da tanti anni e c'erano già anche delle progettazioni già anche fatte. Lì devo dire che su molti interventi, sia sui raddoppi che, come diceva la collega e anche l'Assessore, sul raddrizzamento dei raggi di curvatura, dove è possibile, ovviamente gli interventi schizzavano subito alle stelle. Adesso mi ricordo di una tratta nei pressi di Châtillon, eccetera, che ovviamente al di là dei costi, andavano anche fuori l'orizzonte temporale della chiusura dei lavori dell'elettrificazione, quindi la cosa si è abbastanza fermata per queste questioni. Gli aspetti che sono stati recepiti dal RFI dalle nostre suggestioni invece sono stati quelli di sfruttare le chiusure per mettere a norma le stazioni, quindi avremo la Regione che sarà la prima Regione - ovviamente siamo anche i più piccoli, quindi è più facile - ad avere tutte le stazioni con l'abbattimento delle barriere architettoniche, tutti i lavori che, laddove non erano stati fatti, saranno fatti in questi anni di chiusura, quindi queste sono state le interlocuzioni. Quello che mi ha stupito se devo dire di RFI - ovviamente io non conoscevo i meccanismi, come diceva il mio Capogruppo, le richieste tendono all'infinito - è che la valutazione viene fatta da un sistema fatto di algoritmi, cioè loro mettono in pasto questi algoritmi, le richieste e poi il sistema restituisce le priorità. Questa deumanizzazione del procedimento mi ha un po' spaventato, ma è così. Sulla questione invece dell'elettrificazione ovviamente io ho partecipato alla presentazione del progetto, ero Presidente, abbiamo condiviso questa richiesta, che peraltro non faceva altro che dar corso a una legge che prevedeva l'elettrificazione. Io non sono d'accordo con il collega Restano laddove si dice che l'elettrificazione è qualcosa di vecchio, perché l'elettrificazione io credo, ma è il mio pensiero personale, rimarrà la risposta ancora per moltissimi anni dappertutto dove si potrà fare, l'idrogeno non è l'alternativa - poi non voglio ritornare su una vecchia discussione - per una questione molto banale: che l'idrogeno non è una fonte di energia primaria o, meglio, lo è ma non lo è nei trasporti, non lo potrà essere nei trasporti, è un vettore... Capisco che ci sia un po' di confusione, perché lo stesso Ministro quando è venuto qua, su questa questione ha fatto un po' di confusione, ma l'idrogeno è un vettore e, in quanto vettore, c'è una fonte di energia primaria che deve essere trasformata in idrogeno e poi ritrasformata. Come abbiamo già detto, c'è una perdita di efficienza, eccetera, non voglio ripetere, quindi, laddove si può elettrificare, io credo che ancora per decenni questa sarà l'unica soluzione, ma gli Svizzeri hanno elettrificato fino a 3 mila metri le linee ferroviarie. Su questo io credo che abbiamo fatto il minimo sindacale, abbiamo coperto un gap di un secolo rispetto a una ferrovia che oggettivamente era vecchia, l'elettrificazione diciamo che modernizza da questo punto di vista sicuramente, ma questo è chiaro non risolve tutti i problemi della nostra linea, non migliora la tempistica, sono tutte questioni che andranno affrontate ancora con altri investimenti, ma io sono assolutamente convinto che l'elettrificazione andava fatta ed è il minimo sindacale che andava fatto in questo momento."
47898,XVI,06/11/2024,"TRASPORTI E VIABILITÀ, Trasporti",1,it,0.0,1985.0,M,RV,21,4664,"Voglio intervenire anche per fare un po' una sintesi, almeno come gruppo, al di là del primo intervento, abbiamo voluto ascoltare questo dibattito. Faccio una prima considerazione e parto dall'intervento del collega Lavevaz: se c'è una certezza e se c'è una cosa vecchia, non è né il vettore, né la forza motrice che spingerà il treno, ma è il tracciato. È inutile dirlo, il vero problema, il vero gap , la vera cosa vecchia è il tracciato, poi potremo avere anche di nuovo i treni a vapore, ma purtroppo quel tracciato c'è e, al di là di alcune modifiche, o comunque possibilità, quella è l'unica certezza che abbiamo ed è nello stesso momento anche il gap principale che avremo. Questa, al di là di tutte le posizioni di ognuno, è l'unica cosa che sappiamo. Dall'altro lato c'è una condanna che è quella tipica del PNRR, io non mi ci metto ma qualcuno ha sopravvalutato, il PNRR è un programma di riforme con alcuni investimenti che vengono gestiti da grossi gruppi. RFI comanda, come comanda in Valle d'Aosta, comanda in Piemonte, comanda su tutta la linea, quindi effettivamente, se c'è qualcuno da sentire, è RFI, non sono i soggetti tecnici o anche politici della Regione Piemonte. L'incontro politico forse c'è anche stato, si potrebbe chiedere all'Assessore magari di darci dei dettagli in più, però effettivamente, oggi come oggi, il Piemonte è nella stessa situazione della Valle d'Aosta, comanda RFI. Non è che il Piemonte può scegliere cosa far fare a RFI, perché è RFI che comanda. Come nelle altre situazioni, c'è Cassa depositi e prestiti, sono i grandi gruppi di Stato che guidano il PNRR e noi ci siamo presi ogni tanto la libertà di pensare che, in realtà, sono le Amministrazioni che guidano il PNRR. Non funziona così, sennò non l'avrebbero dato in mano ai Comuni, l'avrebbero dato alle Regioni, invece l'hanno giustamente dato ai Comuni: ""Presenta il bando e spendi i soldi"" ma non governi un progetto di questo tipo molto complesso. Contrariamente quindi a quanto si pensava di fare, effettivamente il dibattito ci ha permesso di fare un ragionamento, quindi l'invito che io farei ai proponenti e contemporaneamente al Presidente della Commissione competente è di prendersi l'impegno di sentire RFI, quindi chiederei alle proponenti se c'è questo impegno di ritirare la mozione e chiederei anche all'assessore Bertschy di poter venire, magari prima di RFI, in Commissione per fare un quadro e una sintesi della situazione in modo tale da poter essere pronti poi a interloquire con RFI. C'è un dato di fatto - e permettetemi il dato politico -: è inutile piangere sul latte versato, qualcuno il latte ormai l'ha versato. Non dico che, nel momento di presentazione delle schede progettuali o di definizione del PNRR, si potesse fare qualcosa, perché tanto era tutto scritto. Questo è un piano di dirigismo economico e politico, non è un piano di possibilità e di finanziamento, quindi in quel momento sono state fatte delle scelte politiche, probabilmente, anche ci fosse stata una direzione diversa, sarebbe stato complesso farlo e forse l'unica alternativa sarebbe stata chiedere un altro tipo di progetto non relativo a quello, perché purtroppo diciamo che la strada era già abbastanza indicata. Non ne faccio una questione di colpe, ne faccio una questione di oggettività politica. Sicuramente chi ha sostenuto la prima fase di una maggioranza, perché, se c'è stata continuità, c'è una prima fase e una seconda fase di questa maggioranza, spero di non essere frainteso, ma che mi abbiate capito, perché così è di fatto, ha sostenuto comunque, più o meno direttamente o indirettamente, quella presentazione di schede e quell'indicazione. Oggi forse si sta rendendo conto, a buon grado, che non è il meglio e non sarà il meglio per la Valle d'Aosta. Non sto parlando delle colleghe di PCP ovviamente che sono uscite dalla prima fase della maggioranza: sto parlando dei componenti della maggioranza della seconda fase, quelli che sono rimasti all'interno. Purtroppo però il latte ormai è stato versato, quindi dobbiamo cercare come poter sistemare le cose, se si può, o comunque rendere meno vecchia la vera infrastruttura che è vecchia, cioè la stessa linea, perché questo è quanto e poi purtroppo con un unico risultato finale, che è quello che ricordava il collega Marguerettaz: alla fine della fiera non abbiamo il retrorazzi e quindi a Torino arriveremo sempre con la stessa tempistica, sempre ritardi permettendo, perché sappiamo che l'annuncio di ritardo delle ferrovie italiane è parte di un jingle. Detto questo, ci asterremo se non verrà ritirata la mozione e non ci sarà contemporaneamente l'impegno di organizzare queste audizioni."
47898,XVI,06/11/2024,"TRASPORTI E VIABILITÀ, Trasporti",1,it,77.0,1975.0,M,UV,23,1184,"Non so se le colleghe ritireranno la mozione oppure no, il nostro Capogruppo ha prima percorso quelli che sono stati i momenti salienti degli ultimi mesi e anche degli ultimi anni di questa legislatura. Solo un passaggio di natura politica, perché altrimenti sembriamo anche un po' matti, ascoltando anche il collega, ex Assessore ai trasporti di qualche anno fa, si votò una legge all'unanimità e fu travagliatissimo arrivare a quel punto di caduta politico. Furono veramente mesi e mesi di discussione in Commissione, mesi e mesi di discussione nei movimenti politici che sostenevano o che erano al Governo o all'opposizione e si trovò quel perimetro legislativo approvato all'unanimità, quindi di onestà intellettuale all'interno di questo Consiglio... si è dato corso a un posizionamento di natura politica al 100% nel 2016. Poi mi sembra che oggi non dobbiamo scoprire proprio l'acqua calda che rimane vecchio il tracciato, quello lo sapevamo tutti nel momento in cui abbiamo approvato nel 2016 la legge. È un tassello piccolo, è l'inizio di un percorso e poi cerchiamo delle soluzioni per rendere comunque accessibile e sicuramente accoglibile il trasporto nella nostra regione."
47898,XVI,06/11/2024,"TRASPORTI E VIABILITÀ, Trasporti",1,it,206.0,1966.0,F,PCP,25,4678,"È stato interessante ascoltare questo dibattito, in particolare alcune cose che sono state dette in maniera del tutto inesatta. La collega ha già ricordato le riunioni di maggioranza di quel periodo, le ricordiamo benissimo, credo che qualcun altro qui invece abbia la memoria corta o gli faccia comodo averla corta, ma non ha importanza. C'è stata un'opposizione totale da parte di qualcuno di quella maggioranza sul fatto che si andasse avanti sul progetto di elettrificazione, che era frutto di un progetto del 2010 che è stato abbandonato, quindi qui ci sono persone che hanno delle responsabilità. Qualcun altro invece ha cercato di andare avanti e non parlo solo della sottoscritta ovviamente, perché il lavoro è stato fatto, come ricordava adesso il collega Chatrian, a partire da quella legge del 2016 che è stata approvata ovviamente obtorto collo da parte di tante persone e sappiamo tutti di che cosa stiamo parlando, non possiamo nasconderci dietro a un dito. Di sicuro c'era una volontà popolare, perché quella è uscita da una proposta di legge d'iniziativa popolare a cui personalmente ho lavorato moltissimo, ma non sono la sola, perché io rivendico sicuramente la maternità di alcune cose, ma so che per certe cose può essere - e lo è - una maternità condivisa, solo che poi ogni tanto qualcuno disconosce i figli ed è una cosa molto grave a mio avviso. Io no e credo che invece vada portato avanti anche con orgoglio il fatto di aver lavorato per un obiettivo, che non è risolutivo - e l'ho detto dalla prima volta -, non mettetemi in bocca delle cose che non sono vere per favore! Ho detto che quello era un obiettivo importantissimo e continuo a crederlo! Io continuo a dire che l'elettrificazione della ferrovia valdostana è una cosa importante e che non basta. Allora mettiamo insieme le due cose, perché di quell'associazione di cui parlavo prima io conosco bene il cammino, anche perché ho aderito in parte per un periodo a quella cosa, e vi dico che sono 30 anni che si parla delle due cose congiunte: l'elettrificazione e il doppio binario, ovviamente soprattutto per la tratta piemontese, perché il problema è il tracciato. Ma poi il problema è la morfologia della Valle d'Aosta! Dove viviamo? Sappiamo benissimo che cos'è la Valle d'Aosta, che cos'è la valle centrale, che cosa abbiamo da una parte e dall'altra, l 'adret e l' envers , non possiamo nasconderci dietro a un dito. Mi si viene a dire: ""È inutile piangere sul latte versato"", ma quale piangere e quale latte versato? Non è possibile! Io dico anche un'altra cosa: prima si dice che si vota, poi si dice che ci si astiene se non si ritira e se non c'è la disponibilità a sentire RFI. La disponibilità a sentire RFI c'è di sicuro, io ho parlato con RFI innumerevoli volte in sette mesi, innumerevoli volte! E ha ragione il collega Lavevaz quando dice che è difficile trovare un modo per parlare con loro, anche perché ragionano in termini che non sono umani, è stato detto anche questo ed è vero. Addirittura guardate che la discussione va fatta continuamente, il giorno in cui c'è stata la presentazione del protocollo d'intesa a Châtillon io ho chiesto all'Amministratore delegato di Rete Ferroviaria Italiana se c'era la disponibilità, adesso, mentre si stanno facendo i lavori, di prevedere almeno un sedime in alcuni tratti più largo per poter verificare in futuro i raddoppi selettivi. È stato risposto di no, perché il progetto è quello, se si mettono altre questioni, poi si rallenta tutto. Lì non significava fare delle altre opere, solo prevedere una distanza un po' più ampia. No, la risposta è stata no! In ogni caso, quello che mi preme dire è che RFI si può sentire, possiamo organizzare delle audizioni con RFI in qualsiasi momento, ma di sicuro il tenore di questa mozione... poi si tira in ballo il garbo istituzionale, mamma mia!! Il garbo istituzionale qualche volta qui dove è andato a finire? Il garbo istituzionale di questo Consiglio, di questa maggioranza e di quella Commissione IV è stato tale per cui qui è stata richiesta la presenza di funzionari, di coordinatori della Regione in assenza dell'Assessore! Io non ho neanche potuto partecipare ad alcune audizioni, ma hanno potuto venire soltanto i tecnici e non ho potuto avere i verbali - ma vi rendete conto?! - se non dopo un sacco di tempo, con richieste quasi in carta bollata. E allora il garbo istituzionale, per favore, dovete averlo in tutte le situazioni! La mozione non viene ritirata, la mozione chiede una cosa precisa ed è di audire in tempi brevi i responsabili tecnici, ho scritto e/o politici, questo può deciderlo la Commissione, per avere un quadro informativo chiaro. Credo che abbia un senso."
47898,XVI,06/11/2024,"TRASPORTI E VIABILITÀ, Trasporti",1,it,33.0,1965.0,M,UV,27,2579,"Intanto, per stemperare, dopo un'ora e 20 la collega Minelli si è già arrabbiata, siamo a inizio giornata... ma stiamo sereni un attimo. Io volevo solo, a nome del Governo, perché non vorrei che si confondessero i piani, intanto dare tutta la disponibilità alla Commissione e al Consiglio per continuare a informare e a lavorare insieme per le parti di nostra competenza, rassicurare il Consiglio e l'opinione pubblica che il lavoro sta avanzando, sta avanzando il lavoro di investimento, sta avanzando il lavoro di acquisto dei treni elettrici, oggi abbiamo parlato molto di infrastrutture e poco di gestione. Il terzo attore di questo sistema è Trenitalia in questo momento, quindi anche Trenitalia ha un ruolo, in futuro si potrà ipotizzare anche qualche scenario nuovo, oggi i nostri treni fermano a Ivrea, potrebbe anche essere un'ipotesi quella di ragionare su Chivasso per avere la possibilità anche di lavorare su Milano in maniera diversa. Ci sono tante cose complesse da studiare insieme. È talmente importante parlare di trasporti, che a me fa piacere tutto quello che è stato portato all'attenzione del tavolo, ognuno con le proprie sensibilità. Ribadisco quello che è importante che si sappia, proprio perché l'avete detto un po' tutti quanto è difficile anche lavorare con le aziende di livello nazionale, come sono RFI e Trenitalia. Quando sono intorno a un tavolo, firmano un protocollo e si impegnano con noi, non sono i due mesi in più o i due mesi in meno che tolgono visibilità e soprattutto concretezza al lavoro. L'importante adesso è costruire questi scenari, sulla base di questi scenari si costruiranno i nuovi modelli, si farà il DOCFAP e si valuteranno gli investimenti da fare, perché poi, come sempre, la differenza la fa il conto finale. È il conto finale che ci dirà se questi progetti così importanti potranno entrare in un programma di investimento del Ministero dei trasporti finanziato a RFI. Questa è la considerazione che ci deve accompagnare tutti quanti, perché tutti, credo, vogliamo un'infrastruttura più moderna, più funzionale, più efficiente, rispondente ai bisogni di una Regione turistica, rispondente ai bisogni della propria popolazione, però poi i finanziamenti li deve fare chi ha il bilancio per poterli sostenere. Noi quindi siamo a disposizione, io credo sia più opportuno partire da RFI e non scomodare un Assessore di un'altra Regione a venire a fare un'audizione in questo momento e credo che la Commissione questo lo potrà decidere tranquillamente nei suoi lavori calendarizzandoli con tutti gli altri impegni che ci sono."
47899,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",2,it,0.0,1985.0,M,RV,2,2545,"Mi consenta la battuta, Presidente, non so se la verifica di maggioranza all'interno del PD sta portando degli sconquassi, però lei mi sta continuando a chiamare Assessore e il povero collega Guichardaz invece collega. Stia tranquillo, collega Guichardaz. Cercherò di essere breve, non so però se con l'Assessore riusciremo a battere questi dieci minuti di tempo. Questa mozione è reiterata da vari Consigli nel suo essere complesso, in realtà è molto semplice. Nel luglio scorso avevo presentato un'interrogazione con la quale chiedevamo appunto maggiori informazioni in merito alle prestazioni di assistenza odontoiatrica erogate dal servizio sanitario regionale e, in particolare, se la parametrazione delle condizioni di vulnerabilità sociale a un ISEE inferiore a euro 10 mila sia stata determinata da qualche specifico riferimento normativo di fonte regionale, nazionale o comunitaria. Oggi con la DGR 268 del 12 marzo 2018 nell'allegato A, che definisce le condizioni di erogabilità delle prestazioni di assistenza odontoiatrica garantite dal servizio sanitario regionale, è prevista la sola soglia dei 10 mila euro e dell'ISEE nell'ambito dell'articolo 3 della vulnerabilità sociale. A fronte di questa risposta e a fronte in particolare dei contenuti che ci aveva dato l'Assessore, chiederemmo al Consiglio di impegnare l'Assessore competente a valutare la possibilità di modificare l'articolo 3 della vulnerabilità sociale dell'allegato A della deliberazione 268/2018 prevedendo almeno un'ulteriore fascia ISEE rispetto a quella attualmente prevista sino ai 10 mila euro al fine di evitare che un seppur minimo aumento dell'indicatore della situazione economica equivalente possa interrompere il riconoscimento dello stato di vulnerabilità sociale nell'ambito di un piano di cura che interessi più di un anno fiscale di riferimento. Al di là di questo singolo caso, questo rappresenta un effetto distorsivo delle situazioni in cui si prevede una sola soglia di accesso, ad esempio in questo caso a una forma di aiuto importante. La proposta è molto semplice: si chiede la possibilità di valutare nell'ambito della delibera di Giunta che definisce i canoni per l'erogabilità della prestazione di assistenza odontoiatrica garantite dal servizio sanitario regionale un'ulteriore fascia in modo tale da permettere a chi magari ha un piano di cura più lungo rispetto a un'annualità o un'infrannualità di non veder persa la possibilità di accesso a questa specifica previsione e quindi valutare un'ulteriore fascia come c'è in altre Regioni."
47899,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",2,it,201.0,1975.0,M,SA,4,1847,"Comprendiamo assolutamente l'iniziativa di questa mozione anche perché, come è stato richiamato dal collega Aggravi, di fatto ci eravamo già espressi rispetto all'interrogazione di riferimento. Il tema della deliberazione che lei richiama del 2018 è un tema che stiamo analizzando in maniera assolutamente approfondita, ma che non ha soltanto motivazioni legate alla fascia ISEE rispetto alla non applicabilità e soprattutto alla volontà di seguire nel percorso di cura i nuclei più in difficoltà in relazione al tema dell'odontoiatria sociale. In tal senso nel chiedere il ritiro dell'iniziativa, altrimenti ci asterremo, siamo però a rappresentarle il fatto che in questo momento noi stiamo partendo con un progetto sperimentale, in collaborazione sia con il Dipartimento politiche sociali che con la Fondazione comunitaria, che parte proprio dall'idea di sperimentare tutta una serie di nuovi approcci, anche multidisciplinari, di matrice organizzativa, perché uno dei motivi per i quali ci sono dei problemi con quella delibera non è rispetto soltanto al fatto che si perdano dei nuclei per piccoli scatti di ISEE, ma anche rispetto all'organizzazione generale del servizio. Questa sperimentazione che sta partendo in questo momento sull'odontoiatria sociale è anche uno dei percorsi paralleli attraverso i quali vogliamo modificare la delibera di Giunta regionale che è stato oggetto sia della sua interrogazione che di quest'iniziativa. È una cosa che, a mio modesto avviso, avrà dei tempi brevi naturalmente da un punto di vista amministrativo. Quindi, per questo motivo, rinfrancandola rispetto al fatto che stiamo lavorando dopo l'interrogazione e comprendendo anche la motivazione di questa mozione, le chiediamo di ritirarla, altrimenti, pur mantenendo il lavoro che stiamo facendo e aggiornando in tal senso il Consiglio, ci asterremo."
47899,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",2,it,0.0,1985.0,M,RV,6,943,"Se da un lato penso che io e il collega Marzi stiamo battendo tutti i record delle tempistiche per contenerle nell'ambito dei tempi che ci ha indirettamente dato il Presidente del Consiglio, devo dire che sono deluso, nel senso che mi spiace, Assessore, io non la ritiro, di quello che ha detto ne prendo atto e su questo lato posso anche trovarmi in parte soddisfatto della risposta, però avrei preferito magari una proposta emendativa all'impegnativa che avrei sicuramente accettato e avrebbe permesso comunque di dare un segnale. Penso che abbia potuto anche apprezzare il fatto che non abbiamo voluto dare delle tempistiche perentorie, non abbiamo voluto mettere in difficoltà le strutture, non abbiamo voluto mettere in difficoltà anche la condizione politica di dare una risposta di questo tipo, però oggettivamente ci saremmo aspettati una proposta emendativa con la quale poter magari anche trovare 35 voti a favore. Sono molto deluso."
47899,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",2,it,11.0,1955.0,M,FI,8,771,"Sono particolarmente lieto per la delusione del collega Aggravi che ha presentato la mozione con il suo gruppo di Rassemblement, perché noi abbiamo in itinere una legge che si chiama ""Invecchiamento attivo"", Assessore, e in quella fascia davvero c'è una forte drammaticità per l'odontoiatria sociale ed è proprio una fascia di pubblico e di cittadini che via via sta continuando a crescere e lo abbiamo anche verificato nei confronti che abbiamo avuto con le associazioni e con le strutture, quindi noi auspicavamo davvero che ci potesse essere un minimo di allargamento in questo senso. Lei ci dice, Assessore, che in futuro ci sarà un percorso che coinvolge altre associazioni, lo valuteremo, ma ci sentiamo fortemente in dovere di sostenere e di votare questa mozione."
47899,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",2,it,185.0,1983.0,M,LEGA VDA,10,855,"Ovviamente anche il gruppo Lega voterà convintamente quest'iniziativa, ricordando che a fianco a quello che è stato presentato si è parlato - e l'ha già evocato il collega che mi ha preceduto - della questione dell'odontoiatria sociale, cioè un problema che noi abbiamo portato più volte all'interno di quest'aula e che ci è stato assicurato sarebbe stato risolto a breve, in realtà purtroppo a breve risultati non ne abbiamo visti, nel senso che persone che sono ancora in una condizione di necessità e chiedono degli interventi perché non riescono a farvi fronte personalmente purtroppo rimangono ancora senza risposte. È quindi evidente che questa è sicuramente un'iniziativa condivisibile, un segnale che vogliamo dare sicuramente di attenzione verso un settore che è chiaramente particolarmente esposto, quindi ovviamente il nostro voto è assicurato."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,156.0,1976.0,F,PCP,2,9265,"Questa mozione è presente nell'ordine del giorno del Consiglio regionale ormai da molto tempo, però ha sempre la sua attualità, anzi, molto probabilmente nelle premesse avremmo potuto aggiungere anche dell'altro, quindi è una mozione che nuovamente vuole riportare e richiamare l'attenzione sulla necessità di aggiornamenti e di chiarezza in merito all'ampliamento del complesso ospedaliero Parini, un progetto che - lo abbiamo detto nel 2021, quando ci siamo dimesse proprio per questa ragione - è di fondamentale importanza per la comunità valdostana, quindi torniamo al 2021, perché è utile ricordare tutti i passaggi. Ricordiamo che nel 2021 proprio durante la discussione della petizione del Comitato Vallée Santé era stata votata non la nostra risoluzione, nonostante fosse stata votata in Commissione, dopodiché i cinque colleghi che sono usciti dal nostro gruppo hanno deciso di seguire un'altra strada, era stata votata una risoluzione che chiedeva, sollecitava l'attivazione di un tavolo di lavoro tra le Istituzioni, quindi tra la Regione, il Comune di Aosta e i progettisti, con l'obiettivo di verificare la fattibilità tecnica, economica e temporale del progetto, specialmente alla luce delle nuove sfide emerse con la pandemia. Tale risoluzione, lo ricordiamo, impegnava a procedere con la variante del progetto esecutivo dell'ala est dell'Ospedale, a proseguire contestualmente le fasi progettuali della ristrutturazione dell'attuale Ospedale e terminare la definizione e l'individuazione dei servizi ospedalieri che sarebbero stati anche attivati tenuto conto della pandemia, ad avviare un confronto sulla destinazione dell'Ospedale Beauregard e dell'ex Maternità, a presentare il progetto alla popolazione valdostana attraverso gli strumenti più opportuni. Da allora è comparsa una stanzetta proprio adiacente all'Ospedale, un Info Point, proprio a ridosso del cantiere, che credo non trovi grande partecipazione, passo sovente davanti all'Ospedale e non ho mai visto nessuno all'interno di quella stanzetta e soprattutto, vedendo le slide che passano, se siamo interessati agli scavi archeologici, sicuramente è di grande interesse quello che c'è all'interno di quel video, ma, se siamo interessati invece per quello che riguarda la sanità valdostana, ben poco ritroviamo. Tante iniziative sono state fatte principalmente dal nostro gruppo e dal gruppo di Rassemblement Valdôtain per chiedere che, a seguito di quell'audizione del 10 aprile, ci fossero degli aggiornamenti, questo perché sono andata a rivedermi quell'audizione, a riprendermi i vari passaggi e, a parte il fatto che non erano presenti i progettisti, quindi già solo questo meriterebbe un'audizione, ma dall'altra parte sono andata a prendermi anche quell'audizione e a verificare quali documenti sono poi arrivati proprio a seguito di quell'audizione e posso dire che molte delle domande che abbiamo posto in quell'audizione non hanno trovato ad oggi nessuna risposta: un esempio - naturalmente prendo i passaggi riferiti al mio intervento - chiedevo di avere un'analisi sulla congruità dei posti letto operativi e alle conseguenze dell'articolazione delle strutture ospedaliere, questo perché a un certo punto, durante l'audizione, si era parlato di doppie radiologie, quindi una radiologia nel vecchio Parini, una nell'ampliamento, non si era ben compreso, anche alla luce delle domande fatte dal consigliere Manfrin, qual era la sorte, ad esempio, della farmacia, quindi su questo punto non abbiamo assolutamente avuto delle risposte. Dopodiché ci eravamo anche concentrate sulla questione delle limitazioni riferite all'elisuperficie in cui sappiamo bene sarà messa al di sopra del nosocomio, però sappiamo altrettanto bene, con delle limitazioni, a un volo al giorno rispetto alla possibilità di atterrare su quella struttura. Vi erano poi anche domande del consigliere Lucianaz a cui non vi era stata data una risposta e che magari poi presenterà lui. Immagino che l'Assessore ci dirà: ""Sono già venuto in audizione il 10 aprile"", se lei pensa che l'audizione del 10 aprile... oltretutto c'è stato anche un intervento del consigliere Marquis, che diceva: ""Ma fare un'audizione senza le progettazioni, senza avere contezza di che cosa si sta facendo ha poco senso"", quindi, anche sotto il punto di vista progettuale, molto probabilmente... però questo è campo del Consigliere e non certo mio, quindi forse sarà lui anche a spiegare le motivazioni rispetto a quei passaggi che erano avvenuti il 10 aprile e che, in sostanza, davano spazio a nuove audizioni, questo è quello che ci era sembrato di cogliere, o comunque anche all'invio di nuova documentazione che proprio in quella sede abbiamo chiesto. Ci corre l'obbligo poi ricordare che, dopo quell'audizione del 10 aprile, grazie alle varie iniziative, abbiamo saputo dall'assessore Marzi, il 9 febbraio 2024 ci era stato detto che la validazione del progetto esecutivo era vicino alla conclusione. L'11 luglio 2024, quindi qualche mese dopo - il ""vicino"" forse a seconda di chi parla è soggettivo -, di nuovo si diceva: ""No, ma è questione di pochissimo"". Da quel 9 febbraio al 15 ottobre sono passati otto mesi e dal 2021 ad oggi sono passati oltre tre anni. Oltretutto, come ricordavo, durante la discussione di quella petizione si era anche detto: ""No, ma bisogna proseguire con il progetto, intanto con le fasi progettuali della fase 4 e 5, perché così abbiamo idea dei costi complessivi per tutto il presidio ospedaliero"", perché, secondo me, è bene ricordarlo che l'ampliamento sarà solo per l'Ospedale per acuti, quindi non si tratta di tutto ciò che abbiamo bisogno. Non si è più detto nulla sul destino del Beauregard, anche su questo non abbiamo avuto aggiornamenti e anche sul destino dell'ex Maternità, tutte cose messe all'interno di quella petizione. Con questa mozione quindi chiediamo nuovamente all'Assessore alla sanità di venire in V Commissione, magari anche con tutta la documentazione, entro 15 giorni - perché ci sembra che, visto che sono passati oltre 8 mesi, anche se mettiamo un tempo piuttosto breve, possiamo farcela -, per venirci a presentare la verifica sulla compatibilità tecnico-progettuale ed economica, nonché sulla realizzabilità in termini cronologici adeguati del progetto di ampliamento dell'Ospedale Parini. Questo è quello in sostanza che era previsto nella risoluzione e naturalmente a presentare anche tutte le varianti progettuali e lo stato dell'arte dei lavori nei diversi presidi ospedalieri, perché l'unica certezza che abbiamo è che la Valle d'Aosta non avrà mai un presidio unico, questa è l'unica cosa che chiedevano i sanitari valdostani ed è l'unica cosa che sappiamo che non avremo mai. Abbiamo visto anche la delibera del 4 novembre che ci parla di 178 milioni e anche qui ripetiamo che si tratta solo dell'ampliamento e delle progettazioni, quindi non di tutto quello che c'è bisogno, dunque sarebbe anche interessante capire quali sono i costi totali, se ne abbiamo un'idea, cosa costa l'ampliamento, la demolizione delle superfetazioni, tutta la ristrutturazione del vecchio Parini, la costruzione del polo materno infantile, lo spostamento della Psichiatria e chi più ne ha, più ne metta e anche quando si pensa di terminare tutto questo, perché una delle cose che avevamo evidenziato e continuiamo a dire è che dell'Ospedale ne avevamo assoluto bisogno e doveva essere decentrato, doveva essere unico, doveva essere pronto presto. Noi in questo momento invece sappiamo ben poco. Come dicevo, sappiamo sicuramente che non sarà un presidio unico, ma di tutto il resto non sappiamo nulla. Magari l'Assessore lo sa, magari può dircelo già oggi, però quello che noi vogliamo è che si torni in audizione intanto per fornire la documentazione richiesta il 10 aprile che stiamo ancora attendendo, ma poi per porre le domande, perché basta andare a vedere quell'audizione per capire che, non avendo idea di che cosa c'era dentro quell'Ospedale, ben poche domande si potevano porre, quindi avere anche idea dei posti letto. Ho letto anche - però, essendo stata scaricata solo oggi, la delibera l'ho letta velocemente questa mattina - che in sostanza il Comune di Aosta poneva dei problemi rispetto al traffico e dall'altra parte chiedeva che i parcheggi previsti fossero anche a uso per altre necessità, quindi non solo per chi andava all'Ospedale, ma per chi vorrà visitare anche la città di Aosta, dunque anche capire rispetto non solo al traffico, ma ai posti che sappiamo essere oltretutto stati ridotti dove stiamo andando e quali saranno le priorità che si sono poste nel progetto, perché si parlava di due posti auto ogni posto letto, è normale che, se lì ci può parcheggiare chiunque, quei due posti auto molto probabilmente non esisteranno più. Sono tutte domande che non possono essere ristrette in un dibattito di una mozione ed è per questo che chiediamo, per l'ennesima volta, di venire in Commissione a presentarci questo progetto e tutta la visione che questa maggioranza ha rispetto a quest'opera, che, come dicevo, è di estrema necessità e che sta diventando, secondo il nostro punto di vista, il più grande flop di questa maggioranza, però questa è la nostra visione. Vediamo cosa ci risponderà l'Assessore e valuteremo anche poi i passaggi successivi."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,178.0,1963.0,M,RV,4,11015,"Bondzor a tcheutte. [Traduzione letterale dal patois: Buongiorno a tutti]. Le richieste della collega Guichardaz sono sacrosante, si chiede chiarimenti in Commissione. Purtroppo è un disco che si sente troppo spesso su quest'argomento, però con il permesso del mio Capogruppo, prendendo la parola, devo comunque dare una piccola spiegazione per quanto è successo ieri. Ieri non ho risposto a un collega che mi ha apostrofato con un ""fa schifo, si vergogni"", eccetera, perché ho ritenuto la cosa decisamente assurda, invece, vedendo oggi lo scatenarsi di articoli di stampa, almeno all'Aula e a chi ascolta devo due spiegazioni, partendo dal fatto che ieri stavo commentando con un mio collega, sicuramente ad alta voce, il fatto delle modalità di concessione della parola e non ho rivolto assolutamente nessun epiteto a chi aveva la parola... però così Padovani... (intervento del consigliere Padovani, fuori microfono) faccia pure del sarcasmo, collega, però io non ascolto le stupidate che dice lei, quindi non si preoccupi. Per questo fatto sono stato condannato da diversi organi di stampa, in particolare le agenzie valdostane, casse di risonanza del PD e, pazienza, non è la prima volta che queste agenzie di stampa riportano fatti non veri, tipo il continuo richiamo alla ""grande pagliacciata"" che avrei pronunciato nel 2022, io non ho mai affermato una ""grande pagliacciata"", però continua a essere riportato con un virgolettato. Con il collega invece ieri ci siamo chiariti, credo in modo pacifico e ragionevole, gli ho anche detto che, se si ritiene offeso, gli chiedo scusa, lo dico pubblicamente, io non mi stavo rivolgendo a lui, quindi credo per me che la cosa possa finire qui. Se poi devo altre giustificazioni, non ho problemi a sostenerlo. Ritengo che però, chiacchierando con un collega, possa almeno avere il diritto di utilizzare le parole che mi pare. Ripeto: con il collega non c'era nulla e non era rivolto a lui l'epiteto, poi ognuno consideri il fatto come gli pare. L'articolo invece a firma Piero Minuzzo mi prendo il tempo di rileggerlo perché mi pare abbastanza preoccupante. Parlo dell'Ospedale e vengo alla mozione perché il 4 dicembre del 2023 in audizione al Comune di Aosta abbiamo sentito diversi Consiglieri comunali lamentarsi del fatto che i tecnici non danno risposte, si chiedevano tempi certi e dati precisi che neppure in quell'occasione sono stati forniti, per fortuna, che le audizioni del Comune di Aosta sono pubbliche, quindi possiamo citarle, vero, Presidente? Un altro Consigliere di opposizione ha espresso davanti all'ingegnere che stava relazionando: ""È difficile fare un dibattito politico senza la presenza della controparte, dato che i tecnici agiscono sul mandato, mi avrebbe fatto molto piacere vedere qui la politica regionale"", altri interventi di gruppo Renaissance, eccetera, quindi anche al Comune di Aosta non sono state fornite le risposte che in questo Consiglio si continuano a chiedere. Andiamo avanti, nel senso che, ricordando che la progettazione esecutiva dell'Ospedale dell'ala nuova dell'ampliamento era del 2013, ripeto: la progettazione esecutiva poi nel 2014 il Consiglio regionale l'ha stoppata, poi i ritrovamenti archeologici, eccetera... abbiamo una dichiarazione dell'ingegnere che era previsto di consegnare l'Ospedale nel dicembre 2019, questo lo sapete tutti, lo sanno anche i giornali. Il fatto è che si continuano a chiedere dati che non vengono forniti. Questa settimana veniamo a sapere che con la modica cifra di 178 milioni e mezzo è previsto l'ampliamento dell'Ospedale Parini, quindi, oltre a documentazione che speriamo venga fornita, altrimenti cercheremo di averla in modo diverso, oltre alla relazione di 31 pagine - e poi riprenderò alcuni passaggi di questa relazione -, si chiede se questi 178,5 milioni di euro si concentrano sull'ampliamento, sulla sola parte del blocco K e Hospital Street eventualmente, lavori di scavo ancora da programmare per l'aspetto archeologico permettendo e qui vorrei sapere dall'Assessore che cosa intende fare in quell'area che non è ancora stata scavata. Si chiede quindi normalmente, e lo chiederemo anche in Commissione, a quanto ammonterà il totale dei lavori di tutto il complesso Parini, comprensivo delle fasi 4 e 5 di cui non abbiamo assolutamente documentazione. Per tornare al blocco K, mi ricordo che in Commissione, quel famoso 10 aprile, sono state elevate diverse domande, non tutte hanno ottenuto risposta, ne riepilogo qualcuna per rinfrescare la memoria dell'Assessore, cioè se all'ultimo piano dell'Hospital Street, che ospita una sala conferenze, servizi di ristoro e altre cose, se intende il piano sottostante la galleria di collegamento tra i due edifici e qua non è stato risposto; dove si fermerebbe l'autobus, se restringe la carreggiata, anzi, la carreggiata spesso, per i lavori, sarà ristretta a una sola corsia e si chiedeva dove era la fermata dell'autobus, dove attraversavano i pedoni, se non erano previsti i marciapiedi, sul rendering non sono indicati, come si farà ad attraversare Viale Ginevra a raso e per quanto tempo sarà previsto l'utilizzo della seconda corsia di Viale Ginevra. Qua non abbiamo ottenuto risposte. L'Hospital Street prevede percorsi già separati nell'ottica pandemica di cui si era tanto parlato in fase Covid e la stessa cosa per il Pronto Soccorso, garanzie non ne abbiamo ottenute durante quell'audizione. Si chiedeva ancora dell'accesso veicolare all'interno del Parini, subirà modifiche durante la costruzione dell'Hospital Street? Sappiamo, almeno così ci ha detto l'ingegnere, che l'Hospital Street sarà realizzato in tre tronconi, spostando di volta in volta l'ingresso attuale all'Ospedale. Sarebbe bene avere delle idee un po' più chiare. Del 118 cosa ne sappiamo della loro sede che attualmente si trova vicino alla portineria? Si era ancora chiesto, senza ottenere risposte, dove verrà effettuato lo scavo interrato per il passaggio delle condutture, che dalla centrale tecnologica collegherà il blocco K, se in quell'area sono previsti scavi per il ritrovamento del cerchio lapideo, come indicato dalla Commissione scientifica internazionale, se è prevista la costruzione in quell'area, per intenderci, vicino al centro prelievi, di un'altra zona archeologica, nel caso, come pare evidente, ci sia un ritrovamento archeologico. A questo non è stato dato risposta e parlo di aprile, quindi sono passati più di sei mesi. Si chiedeva ancora se il complesso ospedaliero, dipinto come concepito per posizionarsi ai vertici dei parametri di sostenibilità energetica e ambientale, chiedo se al Parini ristrutturato, quindi fasi 4 e 5, è previsto anche lì un impianto fotovoltaico, macchine e sistemi ad altissimo rendimento, sistemi di supervisione sensoristici avanzati, sistemi di involucro efficienti integrati con soluzioni di tipo bioclimatico, di questo non abbiamo ottenuto risposta in quanto sulle fasi 4 e 5 c'è un buio totale sulle decisioni del Governo. Gradiremmo, visto che si parla di Ospedale nuovo, avere risposte anche su questi settori ma non sono mai state fornite. Poi gli alberi, l'area verde attorno a quest'Ospedale ma dove la prevedete? L'unica cosa di verde sul rendering è il tetto degli edifici colorato di verde, ma mi chiedo: questo vi sembra un Ospedale serio? Ancora: dalle immagini della progettazione preliminare del vecchio Mauriziano, cioè l'edificio che dovrebbe essere ristrutturato e reso integrale come era all'origine... ricordo che l'Ospedale di Aosta è un'opera fascista per eccellenza, nelle immagini, quelle poche e rarissime immagini che abbiamo visto, non è stata fornita la sua identità originale, quindi verrà rimesso com'era originariamente il Mauriziano o ci saranno superfetazioni? Anche su questo, Assessore, sarebbe il caso, dopo sei mesi da quella striminzita relazione di 31 pagine, anche con diversi refusi, come abbiamo fatto presente durante quell'audizione, che ci fornisse qualche risposta. Ho ancora qualche minuto e ne approfitto per parlare dei parcheggi, che sono stati ridotti del 50%, ripeto, le misure dei parcheggi sono, da quanto ho capito, di metri 4,20, sappiate che una Compass Mercedes è lunga metri 4,95, un pickup metri 5,20, io vorrei vedere come riusciamo a parcheggiarli in quel parcheggio interrato e tutti gli altri stalli non abbiamo ancora capito dove li ricaviamo. In un progetto era previsto un parcheggio nell'area sud-ovest dell'Ospedale attuale, ora verrà realizzata la centrale tecnologica, vorrei proprio capire, e non ci è mai stata fornita risposta, dove si prevede la realizzazione di questi stalli. Termino con l'incantieramento, dell'incantieramento si parla poco e sarà la grossa problematica se mai prenderanno inizio i lavori di questo cantiere. Qui abbiamo una sequela di normative da rispettare, le norme sulla prevenzione, sul rispetto della sicurezza, decreto del 2008, è fondamentale la tutela dell'igiene in cantiere e parlo della legge 300, abbiamo la legge che regola le opere pubbliche di qualità: la 109/1994, che necessita del controllo da parte dell'Amministrazione a livello ispettivo, per valutazione dei progetti da parte della stazione appaltante. L'insieme delle due normative citate obbliga una verifica preventiva per evitare che l'impresa affidataria del lavoro possa bloccare i lavori, pretendendo a ragione l'impossibilità di accedere in aree di cantiere per forniture atte a eseguire l'opera. L'ingegnere ci ha detto che verrà utilizzata inizialmente l'area destinata ai parcheggi, però vi faccio presente, Assessore, lei dovrebbe saperlo, che vi è una normativa che regola gli infortuni e l'igiene degli addetti ai lavori, che, per essere in regola, dovrà fornire nel cantiere una serie di container prefabbricati adibiti a bagni, spogliatoi, magazzini, uffici, sala riunione per direzione lavori, refettorio, il che comporta in totale l'occupazione di una parte considerevole dell'area cantiere dei parcheggi che ci è stata indicata per la prima fase dei lavori. Poi c'è il controllo qualità in fase di lavori, dove vige l'obbligo, per non essere estromessi da successivi appalti, di ottemperare al controllo e allo stoccaggio differenziato di tutto il materiale utilizzato nel cantiere. Questo obbliga pertanto l'impresa a predisporre adeguate aree separate tra loro, dove depositare tutto, che siano in perfetta regola indicati le rotture e i difetti del materiale, eccetera. C'è la circolazione interna, le zone di interferenza, carico e scarico, una cosa impressionante in quel buco. Volete continuare a realizzarla lì, vi siete incaponiti, è una scelta vostra, pagheranno gli Aostani e tutti i Valdostani questo disservizio, a cominciare dalle stesse bici che non riescono neppure a essere portate all'interno dell'Ospedale, figuratevi la circolazione, con dei camion che devono scaricare, mezzi d'opera, zone di stoccaggio materiale che dovrete individuare in qualche zona di Aosta, eccetera. La criticità è enorme, almeno venga a relazionare in Commissione come richiesto da questa mozione."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,201.0,1975.0,M,SA,6,7471,"Prima di fare un'analisi dalla genesi all'apocalisse, ragionando di temi che non sono oggetto dell'iniziativa, a mio modesto avviso, ed è per questo che intervengo in discussione generale, è importante dare merito e rispettare una mozione, la n. 19, che ha delle premesse e delle impegnative. Come giustamente da lei richiamato, collega Guichardaz, non è colpa sua se la mozione arriva adesso, ma non è neanche colpa mia, per cui io rispondo ad oggi sic stantibus rebus. Lunedì 4 novembre 2024, una data tra l'altro che nella storia ha portato la pace, la Giunta regionale ha espresso la valutazione positiva alla variante del progetto esecutivo del quarto lotto, fase 3, del nuovo presidio unico ospedaliero regionale Umberto Parini. Con l'approvazione della variante del progetto esecutivo chiudiamo di fatto totalmente la terza fase progettuale che va a realizzare quello che nell'immaginario di ogni Valdostano è in realtà il nuovo Ospedale regionale. Il quarto lotto della terza fase prevede infatti la realizzazione dei corpi K, L e P, quindi rispettivamente il cilindro elicoidale - che capisco che qualcuno sfotta, ma che di fatto è l'Ospedale per acuti, con la conservazione e la valorizzazione dei ritrovamenti archeologici -, l'Hospital Street, quindi il corpo L, cioè la nuova entrata del nuovo Ospedale che corrisponde all'attuale Viale Ginevra e l'estensione del parcheggio interrato, quindi il corpo P. L'approvazione della variante del progetto esecutivo nei tempi anticipati, consente l'emanazione del decreto del Presidente della Regione quale titolo abilitativo alla costruzione, a cui seguirà quindi l'avvio da parte di SIV della procedura di gara pubblica di appalto dei lavori di realizzazione dell'opera per un importo complessivo di oneri e di IVA di euro 178.515.453,96, di questi euro 143.944.169,18 sono per lavori e corrispondono, passati 7-8 mesi, all'aggiornamento dell'importo di euro 139.663.000, riferito in occasione della Commissione dello scorso aprile e inserito nella documentazione sulla quale noi in realtà ci siamo affaticati; poi capisco che qualcuno possa pensare sia un livello così scritto a caso, invece non lo era. La variante alla progettazione definitiva preliminare, venendo alla storia, che lei giustamente fa ripartire dalla primavera del 2021 quando è stata votata una risoluzione in questo Consiglio e, tra l'altro, è stata votata anche da molti colleghi che oggi non fanno parte di questa maggioranza, ma che ai tempi sia maggioranza che minoranza hanno creduto e hanno dato luogo a una serie di azioni assolutamente coerenti su questo tema... La variante alla progettazione definitiva preliminare a quella esecutiva è stata predisposta durante il 2023, mentre la variante del progetto esecutivo - e questo, collega Guichardaz, io glielo ho già detto rispondendo a un'iniziativa del collega Lucianaz poco tempo fa - è stata validata dal RUP in data 8 luglio 2024, dopo essere stato concluso quello che lei ha giustamente richiamato, cioè il rapporto di verifica da parte dei verificatori che era arrivato il 5 luglio del 2024. Conseguentemente è stata approvata dall'assemblea del socio unico di SIV, il 15 ottobre scorso appunto, la variante alla progettazione esecutiva del quarto lotto della fase 3 del nuovo Ospedale Parini. La variante quindi al progetto esecutivo conferma la coerenza rispetto a quanto dichiarato in occasione dell'audizione in V Commissione consiliare del 10 aprile 2024, nel corso della quale sono state illustrate le principali caratteristiche funzionali e prestazionali del complesso edilizio, quindi il quarto lotto per quanto riguarda la fase 3, quindi i corpi K, P e L, gli aspetti cantieristici realizzativi, il cronoprogramma sintetico delle principali milestone dell'intervento, che poi, come appena richiamato, e l'ho voluto fare apposta, hanno subito delle variazioni, ma di fatto stiamo oramai parlando di una cosa che si è conclusa il 4 di novembre, i costi dell'intervento e del cronoprogramma in corso di esecuzione. Chiudiamo quindi l'iter della fase 3 in coerenza sia con la risoluzione del Consiglio del 12 maggio 2021 da lei richiamata che impegnava appunto a procedere con la variante del progetto esecutivo per adeguarla alla salvaguardia e alla valorizzazione dei ritrovamenti archeologici per il tramite di SIV, sia rispetto a quanto riferito più volte in quest'aula in ordine al tema del nuovo Ospedale. Abbiamo quindi declinato quanto previsto nella delibera di Giunta 1180/2021, procedendo alla predisposizione della variante del progetto definitivo ed esecutivo dell'intervento della fase 3. Una volta realizzato il nuovo Ospedale per pazienti acuti potranno essere quindi trasferite le attività e le funzioni svolte nell'attuale Parini, liberando quindi l'attuale Ospedale e consentendo di avviare le ristrutturazioni delle fasi successive. È di tutta evidenza di come il nuovo Ospedale rivesta un elemento centrale nell'azione di riorganizzazione complessiva della sanità, come previsto nella programmazione del DEFR regionale, nel piano della salute e del benessere sociale, nella delibera 1609/2022 inerente alla nuova programmazione territoriale e nel nuovo atto aziendale. Io capisco che nel gioco delle parti la politica dica che noi ci muoviamo random, senza una bussola, ma in realtà questi sono atti la politica e l'Amministrazione ragionano per atti, questi atti sono consequenziali l'uno rispetto all'altro e sono pienamente coerenti tra loro. Tutte queste azioni quindi riorganizzeranno progressivamente la sanità, le reti dei servizi socio-sanitari, socio-assistenziali e sociali, rendendo più efficaci i modelli di presa in carico dei bisogni di salute e di benessere sociale dei cittadini e della nostra comunità valdostana. Ad oggi e fino alla pubblicazione del relativo bando di gara, così come previsto tra l'altro dal codice degli appalti, non è possibile divulgare ulteriore materiale trattandosi di documenti riservati che formeranno parte integrante degli elaborati d'appalto dei lavori, così come, tra l'altro, abbiamo dichiarato, quindi il progetto è quello presentato nella sopracitata seduta della V Commissione. Quest'aspetto è un aspetto non secondario, che, tra l'altro, ha connotazioni tecniche importantissime e che, di fatto, fa anche sì che alcune delle cose che sono state chieste non potessero essere date. Questa mozione, per la quale quindi chiediamo il ritiro altrimenti ci asterremo, non è mai stata votabile prima, ma men che meno lo è oggi. Possono infatti restare diverse le posizioni ideologiche, diverse da un punto di vista politico e amministrativo: questa consiliatura però ha raccolto una pratica vitale per la nostra comunità e per la parte di nostra competenza abbiamo tutti aborrito l'inerzia che portato la chiusura della fase 3 a casa in tre anni e mezzo. Non abbiamo ancora finito, ci sarà una gara, un cantiere, le fasi successive da analizzare e concludere, ma ad oggi ci siamo comportati con buon senso, serietà, lavorando duro e seriamente, per cui ad maiora e sicuramente in alto i cuori. L'oggetto del contendere è che tutte le cose che sono state dette nella presentazione di questa mozione fanno parte di un recente passato: da oggi esiste un futuro per il quale questa maggioranza auspica che tutto vada nel migliore dei modi in un mondo che varia, pieno di rischi e insidie. Chi vuole ancora parlare di cose deve rendersi conto che con il 4 di novembre siamo passati a un'altra era e a un'altra fase."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,156.0,1976.0,F,PCP,8,3531,"Ho appreso dall'Assessore che l'ampliamento del Parini, quindi l'Ospedale per acuti, è l'Ospedale, quindi un Ospedale fatto solo dalla parte degli acuti; tutto ciò che è lungodegenza, riabilitazione, laboratorio, ambulatori è come se non importasse. Io ribadisco e ripeto: quello sarà l'Ospedale per acuti, non è l'Ospedale di cui ha bisogno la comunità valdostana, che è fatto anche di tutte le altre parti, perché sinceramente, a meno che noi non pensiamo che d'ora in avanti esistano solo pazienti acuti, tutto il resto ci deve essere, a meno che non deleghiamo a delle cliniche private, credo che lei abbia visto, ad esempio, una trasmissione di pochi giorni fa su La7 assai preoccupante anche rispetto a questo tema, ma sicuramente ne parleremo nei prossimi Consigli, ma, sotto questo punto di vista, io le chiedo se, secondo lei, quello che oggi ci ha detto è una risposta, perché io i termini cronologici, ad esempio, rispetto a questo progetto, dopo la sua risposta non li ho compresi, cioè ci ha dato dei tempi? Ci ha detto: ""La comunità valdostana nel 2030 avrà il pezzo degli acuti""? E lo ripeto: il pezzo degli acuti, non l'Ospedale, non mi sembra che lei ce l'abbia detto e, quando avremo il materno infantile messo lì, quando avremo la psichiatria, che cosa sarà di quei parcheggi? Di tutto questo lei non ha dato assolutamente una risposta e io ribadisco: nessuno di noi chiede di avere progettazioni o cose da divulgare all'esterno, ma chiediamo ci sia della chiarezza, perché lei lo sa meglio di me che avere una radiologia o due radiologie ha sicuramente un impatto non solo per quello che riguarda gli operatori che ogni giorno ci dite che non sono reperibili, ogni volta viene detta questa cosa, quindi addirittura noi sdoppiamo le radiologie, poi, sdoppiando le radiologie, avremo anche bisogno, immagino, di macchinari sia da una parte che dall'altra, che non mi sembra essere anche di poco conto rispetto ai costi che dobbiamo immaginare. Leggendo quella delibera - però, come dico, non l'ho letta con attenzione perché solo oggi è stata scaricata -, lo stesso direttore generale, il dottor Uberti, chiarisce al contempo il proprio precipuo interesse per la soluzione delle interferenze residue che possono nascere tra il cantiere di Viale Ginevra e a ovest di questo rispetto all'operatività dell'Ospedale attuale. Illustra sommariamente i contenuti di una relazione tecnica di esame che contiene diversi punti che, a suo dire, richiedono un approfondimento: ad esempio, molto probabilmente, in un'audizione lo chiederemo con accesso agli atti ma avere questa relazione può essere sicuramente di grande interesse, perché le preoccupazioni del dottor Uberti sono preoccupazioni che noi abbiamo segnalato dal primo giorno e mi fa piacere che lei continui a ricordare che la svolta c'è stata in quel 2021, perché noi, sotto questo punto di vista, siamo assolutamente convinte che la scelta fatta nel 2021 più andiamo avanti e più risulta quella giusta. Magari nella sua replica potrà annunciare anche ai Valdostani quand'è previsto il pezzo dell'Ospedale per acuti, nella mozione si parlava anche di avere contezza dei termini cronologici non solo dei soldi, quindi sappiamo, e lo abbiamo letto ovunque, che si parla di 178 milioni per quel pezzo, adesso le chiediamo: allora ci dica anche i termini cronologici in cui questo pezzo verrà fatto e ribadisco: un pezzo, perché poi manca tutto il resto. La ringrazio, naturalmente noi la mozione la manteniamo e ascolteremo con attenzione anche gli altri colleghi."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,18.0,1959.0,M,UV,10,4841,"Io intervengo dal punto di vista tecnico-amministrativo procedurale, ovviamente l'Assessore si è già espresso. Io esprimo solamente una mia opinione, adesso la consigliera Guichardaz all'inizio del suo primo intervento ha parlato sempre dicendo: ""Ma non avremo un presidio unico"". Io penso che il presidio sarà unico, perché ci sarà l'Ospedale per acuti e la parte che rimane nelle fasi 4 e 5 saranno il Dipartimento materno infantile e la psichiatria. Una volta completato il progetto nella sua completezza e complessità, avremo un unico presidio. Questo ovviamente è un bene, ma l'altra affermazione che lei ha fatto, Consigliera, è: ""Tutti i sanitari chiedono il presidio unico"", io ho lavorato tanti anni in Ospedale e nessuno mi ha mai chiesto niente. Forse il Covid comunque qualcosa ci ha insegnato, nel senso che centrare tutti i servizi in un unico luogo - ribadisco che esprimo un parere personale - può creare magari a volte dei problemi e forse qualcosina dal Covid dovremmo averlo imparato. Si è parlato anche di una doppia radiologia, io penso che una doppia radiologia - non so se è ancora previsto - ma sarebbe sicuramente molto utile perché potremmo separare proprio i servizi per i degenti e i servizi per gli esterni, questo sicuramente potrebbe portare dei vantaggi dal punto di vista di non far incrociare due percorsi che potrebbero creare dei problemi ai pazienti. Il che non vuol dire obbligatoriamente avere gli stessi macchinari in due servizi di radiologia con costi molto alti, ma magari dei servizi e delle attrezzature un po' più basilari utilizzando il personale in base alle esigenze. L'Ospedale per gli acuti per me è l'Ospedale, perché in futuro... ma già adesso noi non dovremmo prevedere degli ospedali dove i pazienti rimangono ricoverati dei mesi, tant'è vero che l'Ospedale per acuti, che io non lo chiamerei neanche più per acuti, ma direi l'Ospedale, è correlato - e questo è anche ripreso nel piano per la salute e il benessere sociale - a tutti i servizi sanitari sul territorio. Quando quindi tutto il sistema sarà in funzione, l'Ospedale per acuti sarà un Ospedale in cui le persone dovranno soggiornare il meno tempo possibile, perché sappiamo benissimo che ci sono tutta una serie di patologie da ospedalizzazione per cui i pazienti che non necessitano di un servizio intensivo è giusto che non stiano in una struttura ospedaliera, ma stiano in strutture di assistenza intermedia e magari queste strutture è bene che siano sul territorio per il discorso che facevo prima di decentrare i servizi. Sul fatto di avere un Ospedale in città io penso che ognuno di noi abbia le sue opinioni e sono tutte giuste e corrette, non esiste nessuna pubblicazione scientifica al mondo che dica dove va fatto un Ospedale, se va fatto dentro una città o fuori, queste sono delle scelte soggettive in relazione alle necessità legate anche alla logistica, alla conformazione del territorio, agli spazi disponibili, all'occupazione del verde, quindi le metodiche e le problematiche sono plurime. Io penso che sia difficile dire: ""Io ho ragione al 100% e qualcun altro ha torto"". Sono state delle scelte, come dicevo prima, so benissimo che lei, consigliera Guichardaz, non le approva, questo l'ha detto più volte, ci mancherebbe altro, ma dire che per forza qualcuno ha ragione e qualcuno ha torto io penso che sia molto difficile. Questo Governo ha fatto una scelta, la sta portando avanti, su una cosa sono perfettamente d'accordo con lei, il presidio ospedaliero è un'urgenza e su questo direi che il personale sanitario è questo che ci chiede, perlomeno queste sono le domande che mi vengono fatte, nel senso che la gente vuole che partano i lavori per un Ospedale perché non ne possono più di vedere questo scavo eterno di fronte all'Ospedale che abbiamo lì ormai penso da 15 anni se non da più tempo. Un'altra piccola cosa che volevo dire al consigliere Lucianaz, che ho visto che si è già prenotato nuovamente, è che lei ha riportato tutta una serie di dati e io le faccio i complimenti perché lei si lamenta di non avere informazioni, però riesce a sapere anche la dimensione dei parcheggi. Prima di criticare l'assenza di strutture di stoccaggio dei materiali o dei farmaci, di avere dei parcheggi troppo piccoli dove dovremmo vedere come possiamo parcheggiare le auto, magari prima acquisiamo le informazioni, dopodiché faremo le dovute critiche. Io penso che gli spazi anche per ulteriori servizi nella vecchia struttura del Parini siano grandi spazi, dove possiamo immaginare tutta una serie di servizi di supporto alla sanità valdostana e di supporto all'Ospedale, questa è la mia idea, ma penso che si debba sempre parlare però magari con dei numeri e non solamente con delle supposizioni. Se poi lei è riuscito ad avere anche la dimensione dei parcheggi, mi dica come ha fatto, perché io non lo so."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,11.0,1955.0,M,FI,12,2425,"Questa non vuole essere la kermesse degli ex Assessori alla sanità, ma è chiaro che due parole vanno evidenziate rispetto a questa mozione. Intanto c'era qualcuno che diceva una mozione o un ordine del giorno non si nega a nessuno, soprattutto quando questa va a un rinvio in Commissione, perché è in Commissione che poi vengono fuori le questioni vere, si possono dibattere, si possono approfondire. Certo, forse l'impegnativa della mozione potrebbe essere smussata, probabilmente con un minimo di emendamento si poteva dire: ""Sì, okay, andremo in Commissione e faremo gli approfondimenti"", che inevitabilmente tutti chiedono, perché io ho letto giusto ieri al volo un verbale di Commissione quando c'era l'audizione della SIV e l'appalto doveva partire nel 2024, ma a febbraio, quindi c'è evidentemente un ritardo e questi ritardi inevitabilmente andranno ad accumularsi e andranno a protrarsi. Si è chiusa finalmente la fase 3, anche qui con un ritardo direi significativo, che è certamente da imputare a quello che si è trovato, agli scavi archeologici, a tutto quanto si è verificato e si dovrà dare il via alle fasi 4 e 5 che vanno a completare l'intero contesto dell'Ospedale, dall'Ospedale per acuti all'Ospedale dove c'è il Materno infantile e dove ci sarà la Psichiatria. Qui però abbiamo bisogno di dare dei tempi, abbiamo bisogno di dare delle risposte, noi abbiamo chiesto in passato come forza politica e anche come Centro-Destra unito, avevamo chiesto fortemente di capire tempi e risorse che erano necessarie per completare anche le fasi 4 e 5. I 175 milioni servono a completare le prime tre fasi, ma abbiamo bisogno di capire anche il prosieguo, cosa sarà, cosa prevederà, eccetera. Un'altra riflessione sulla questione del presidio unico: sì, l'hanno chiesto in Commissione, l'hanno chiesto qui i sindacati medici, sono venuti qui a dire: ""Noi vogliamo il presidio unico"". Ricordo che, quando ero Assessore e avevo provato a spostare gli ambulatori decentrandoli dall'Ospedale, ci fu una sollevazione popolare dei medici: ""No, deve essere tutto concentrato lì"". Le cose quindi stanno così. Io credo che un minimo di emendamento su questa verifica sulla compatibilità tecnico-progettuale, che ormai non ha più ragione di esistere secondo il nostro punto di vista, ma c'è l'esigenza di avere un quadro generale degli investimenti che saranno necessari per arrivare alla conclusione... colleghi, per favore..."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,11.0,1955.0,M,FI,14,569,"...mi fate finire per completare e dire: ""Quest'Ospedale ci costerà questi soldi e sarà pronto in quella data"". Questo chiede l'opposizione e questo chiede la collettività valdostana, perché è così, in ogni ambito, in ogni contesto, in ogni apparizione pubblica che facciamo questi sono i quesiti fondamentali che ci vengono posti. Assessore, Presidente, rivedere l'impegnativa, andiamo in Commissione e facciamo i giusti approfondimenti, che mi sembra che sia una cosa di una normalità di un Consiglio regionale che vuole andare nella direzione di costruire il futuro."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,178.0,1963.0,M,RV,16,2037,"L'ottusità di questo Governo la si vede chiaramente da questa decisione, neppure la voglia di discuterne in Commissione. È preoccupante il modo con cui affrontate quest'argomento, bontà vostra, ne parleremo i prossimi mesi, soprattutto ne parleranno i tanti Valdostani che saranno chiamati a votare prossimamente, anche quelli di Aosta, Comune, e questo diventerà un argomento di sicuro interesse pubblico, come del resto lo è sempre stato, però mai io mi sarei immaginato delle risposte così draconiane da parte vostra. Bontà vostra, continuate così. I ritardi ci sono, ripeto, il progetto esecutivo era del 2013 e l'ingegner Felli aveva previsto di consegnare l'Ospedale per il 2019. Questa è la storia e guardate a che punto siamo. Continueremo con questo cantiere eterno, con i disservizi che tanti Valdostani conoscono e soprattutto chi opera lì all'interno. Al collega Barmasse dico: sì, i dati, purtroppo io non ho sentito nella risposta dell'Assessore un solo dato. Ho fatto 27 domande, ho anche chiesto i 178 milioni a cosa si riferivano, lei giustamente glissa, continui così, è il suo stile, non dà risposte, non solo all'opposizione, non dà risposte alla comunità dei Valdostani. È il suo modo di comportarsi, ha parlato per oltre dieci minuti senza dare una sola risposta a tutte le domande che le abbiamo posto oggi stesso. Sul fatto che nella vecchia struttura del Parini ci siano grandi spazi chiedo al collega Barmasse di accompagnarmi, andiamo a fare una visita per capire quali sono i grandi spazi all'interno del Parini, vedo solo che ci sono delle grandissime criticità. Non volete parlarne più, il 4 novembre pare che sia questa data definitiva, data campale, per voi sarà una data importante, sarà l'inizio di tante grosse preoccupazioni per l'Amministrazione regionale temo. Non ci ha dato risposte, non ci dà soddisfazione, non vuole che se ne parli, ne parli lei ai giornali e poi a noi toccherà fare il lavoro che fa un Consigliere di opposizione. È un modo di affrontare il problema veramente poco edificante."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,156.0,1976.0,F,PCP,18,4130,"Una precisazione: come ho detto già in premessa, la scelta è stata fatta nel 2021, quindi io nel 2021 ho detto che non ero d'accordo, lo ribadisco oggi che non sono assolutamente d'accordo, ma giustamente c'è una maggioranza che ha deciso di andare in un altro senso. Quello che io chiedo è di avere delle risposte e di averle in Commissione, dove possiamo confrontarci. Lo stesso intervento dell'ex assessore Barmasse mi permette di sollevare alcune delle criticità che ho segnalato già in premessa, il fatto che nemmeno chi sta in maggioranza sa come sarà strutturato, cioè il fatto di avere due radiologie o averne una, comunque incide sul modello organizzativo. Abbiamo appena approvato, e l'ha detto l'assessore Marzi, un atto aziendale, è normale - ma ci è stato detto anche in Commissione - che anche rispetto a quella che sarà la struttura, a quelle che dovranno essere le risorse umane, a quella che dovrà essere anche la scelta dei macchinari... saranno sicuramente delle scelte che in qualche modo... e lo sappiamo bene perché qualsiasi edificio viene progettato e pensato anche rispetto al modello organizzativo che vogliamo e rispetto ai servizi che vogliamo dare, quindi in qualche modo il fatto che in questo momento non sappiamo quanti sono i posti letto dell'Ospedale per acuti... poi condivido, certo che le lungodegenze sono un problema, ma lei conosce anche i dati della sanità valdostana, e sa benissimo quanto stanno fermi i pazienti all'interno di quell'Ospedale. Non possiamo dire: nel momento in cui facciamo l'Ospedale per acuti, questo non esisterà più, perché allora sinceramente fatelo il più presto possibile, perché vuol dire che non esisteranno più lungodegenze, non può essere questo anche sotto questo punto di vista. E anche rispetto alla definizione degli spazi, c'è ampia letteratura che ci dice come deve essere fatto un ospedale moderno, che deve essere all'interno di zone in qualche modo non frequentate dal traffico, ma questo è piuttosto evidente, basta passare lì alle sei di sera e porsi il problema di come le ambulanze - ma lo vediamo tutte le volte che ci passiamo - devono fare per arrivare a quell'Ospedale. Anche sotto questo punto di vista, se abbiamo voglia di informarci, c'è ampia letteratura che ci dice anche dove devono essere messi gli ospedali. Quello che è emerso anche dal dibattito di oggi, e sicuramente l'impegnativa è superata, ma sinceramente la manteniamo comunque, visto che mi sembra che tanto la volontà è quella di non venire assolutamente in Commissione, qualunque sia l'impegnativa non c'è questa volontà... le domande che poniamo qui, quello che sottolineava il dottor Uberti all'interno di quel verbale allegato alla delibera sono tutte domande che naturalmente dovrebbero avere risposta, almeno all'interno di quest'aula, almeno noi dovremmo poter sapere che cosa sta avvenendo. Dopodiché la scelta è fatta, ve la portate avanti, perché siete voi la maggioranza e quindi ve la portate avanti, e lo dico per questo, ma credo che si sia visto anche, ad esempio, su altri progetti, di cui non era assolutamente d'accordo, ma, nel momento in cui è partita la progettazione, naturalmente non è che uno si mette a fare delle battaglie o a mettersi sulle barricate, dopodiché sarà il tempo a dirci se la scelta è stata giusta o sbagliata. Anche su questo, le passerò, collega Barmasse, perché giustamente lei non era in Commissione... ma, quando sono venute le rappresentanze dei medici, l'unica richiesta era il presidio unico. Questa è la richiesta che ci hanno fatto, quindi questo è quello che io mi sento di dirle perché c'è un documento che è stato depositato agli atti della Commissione. Dopodiché giustamente lei dice: ""Quando si faranno tutti gli edifici, questo avverrà"", chissà, io credo che né io, né i miei figli vedremo quel presidio unico, ma anche sui tempi sinceramente non abbiamo ancora capito neanche i tempi del pezzo dell'ampliamento, figuriamoci se dovessimo chiedere i tempi di tutto il resto. Sotto questo punto di vista, credo che anche il dibattito di oggi dimostri che in qualche modo in Commissione ci si debba confrontare, eccome!"
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,278.0,1959.0,M,LEGA VDA,20,3662,"Come spesso qualcuno qui dentro dice: ""Volevo esimermi dall'intervenire"", ma poi, visto che il dibattito ha preso una piega abbastanza generale, come peraltro era abbastanza prevedibile, è giusto che anche la voce del gruppo Lega si faccia sentire, perché già nel tempo più volte abbiamo affrontato naturalmente questo tema cruciale per la Valle d'Aosta e abbiamo espresso la nostra contrarietà alla realizzazione dell'Ospedale, o nuovo Ospedale, come lo si vuole chiamare, in quella collocazione, quell'attuale, appunto con l'ampliamento. Ebbene, sono emerse naturalmente sempre le solite posizioni, ma qualche spunto c'è ed è giusto che ne prendiamo nota e anche noi esprimiamo la nostra convinzione. Noi siamo sempre stati convinti - e ancora di più oggi con i tempi che si stanno allungando sempre più - del fatto che costruire un ospedale lì o, meglio, ampliarlo, fare di quel luogo il centro fondamentale della sanità valdostana è una stupidaggine, è una follia. Ce l'hanno confermato poi alcuni che progettano ospedali e poi, con scarsa soddisfazione, devo dire, perché non è mai una soddisfazione capire che chi ti governa sta facendo delle stupidaggini, l'abbiamo letto anche di recente in un articolo sulla stampa locale, nel senso che è stato fatto un bell'articolo su un signore che fa l'ingegnere e progetta ospedali, che è valdostano. Naturalmente, siccome nemo propheta in patria , come si dice, è andato a progettare all'estero e poi ha progettato la Città della salute in Piemonte. Il giornalista gli chiede: ""Ma come si fanno gli ospedali moderni?"", ""Eh, gli ospedali moderni si fanno dove c'è il verde, dove c'è spazio, dove c'è la possibilità di fare un ospedale modulare"", perfetto, esattamente il contrario di quello che stiamo facendo noi. Bellissimo, è stata veramente una grandissima soddisfazione, lo dico con ironia naturalmente, perché davvero abbiamo capito che quello che dicevamo, sfruttando semplicemente il nostro buon senso, era perfettamente azzeccato. Fare l'Ospedale lì, nell'incrocio fra le due vie principali della Valle d'Aosta, cioè il Monte Bianco e il Gran San Bernardo, è una stupidaggine gigantesca, ma ormai l'avete deciso, non c'è stato niente da fare. Il collega Barmasse ha fatto riferimento al Covid, che chiaramente non ci ha insegnato niente, perché quello era il progetto e quello è rimasto malgrado il Covid e avevate invece la possibilità di fare una scelta diversa proprio usando la motivazione del Covid e non l'avete fatto, quindi è chiaro che la volontà è quella, chissà perché io una mia idea ce l'ho, ma non la esprimo qua, che però non ha niente a che fare con la funzionalità, con l'utilità, con i veri motivi per i quali bisognerebbe progettare la salute valdostana nel futuro. Sento parlare anche di due radiologie, anziché una, ancora grazie che riusciamo a tenerne aperta una in questo momento e non so per quanto, quindi davvero diciamo che tutto ciò che è stato detto e ribadito non fa chiaramente che confermare i due schieramenti, ma qui sulla sanità non bisognerebbe fare questioni di colori politici, davvero bisognerebbe fare solo questioni di buon senso e pensare che la salute dei Valdostani è la priorità, insieme, secondo me, in base alle mie convinzioni, all'istruzione, ma davvero avete fatto la scelta sbagliata. Credo quindi che anche, diciamo, le incitazioni assessorili siano fuori luogo, quelle ad maiora , eccetera. Io in realtà rispondo con un altro modo di dire che avevano i latini: che mala tempora currunt e poi molto spesso ci si dimentica l'altro pezzo, sed peiora parantur . Sono tempi cattivi, ma, se andiamo avanti così a governare così, se ne preparano di peggiori."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,201.0,1975.0,M,SA,22,4758,"Io ritengo sia importante rappresentare - solo a favore di verbale, per rispetto di tutti coloro i quali sono qua presenti, e questo lo faccio anche a favore del collega Baccega, che giustamente dice: ""In Commissione si va"" - un aspetto tecnico, cioè che il 10 di aprile del 2024 noi ci siamo presentati in Commissione a parlare di variante del progetto esecutivo del nuovo Ospedale Parini e abbiamo rappresentato - e, tra l'altro, il documento è stato inviato a tutti i Consiglieri regionali, non soltanto ai membri della V Commissione - un documento di 31 pagine nelle quali erano illustrate le premesse, la descrizione delle principali caratteristiche funzionali e prestazionali del complesso edilizio di cui al progetto esecutivo, fase 3, quarto lotto, l'oggetto di questa mozione, l'Ospedale per acuti corpo K, la conservazione e la valorizzazione dei ritrovamenti archeologici, cenni circa le caratteristiche strutturali principali, cenni circa l'alimentazione in energia, accessibilità e percorsi di collegamento funzionali, cenni sull'organizzazione ospedaliera funzionale delle aree di degenza, cenni sulla gestione dell'emergenza nell'area delle urgenze, Pronto Soccorso, terapie intensive, dove, tra l'altro, era evidenziata una doppia radiologia - una per il Pronto Soccorso e una per tutto quanto il corpo per acuti -, l'Ospedale sede di DEA di primo livello, le funzioni di accoglienza-attesa-accettazione, le funzioni di Pronto Soccorso, le funzioni di cura in regime di emergenza e urgenza, le funzioni di terapia intensiva, le funzioni di diagnostica radiologia in urgenza, cenni sulle caratteristiche tipologie funzionali delle sale operatorie, aree per la preparazione preoperatoria, aree per la preparazione dell' équipe di intervento, sale operatorie area risveglio, superficie eliportuale, sue caratteristiche di impiego, Hospital Street e sezione del parcheggio internato Parini corpo P, aspetti cantieristici e realizzativi, cronoprogramma, costi dell'intervento e del programma in corso di esecuzione. Questo documento di 31 pagine - naturalmente, collega Baccega, non lo sto dicendo a lei, lo sto dicendo a favore di discorso - analizzava in maniera puntuale e precisa, per quanto ci riguarda e anche per quanto riguarda la SIV, il Dipartimento e l'Azienda USL, la fase inerente appunto l'oggetto della delibera di lunedì 4 aprile, per cui, a proposito del fatto che il Governo ha assolutamente condiviso le scelte - e l'ha fatto in maniera assolutamente preventiva, altro aspetto che, secondo me, è importante richiamare -, sicuramente nel corso dell'anno che verrà ci saranno tutta una serie di aspetti sui quali ci troveremo a confrontarci anche su questo passaggio così importante che si è concluso il 4 di novembre del 2024 e che adesso prevederà che il Presidente della Regione decreti e che quindi poi, con l'inizio del 2025, si vada a gara. L'oggetto del contendere è legato a un solo aspetto, sul quale però, nel corso dei vari dibattiti e delle varie domande che sono arrivate sull'esecutivo del nuovo Ospedale, c'è un vulnus , cioè il fatto che dal 10 di aprile noi abbiamo poi avuto il controllo dei verificatori esterni il 5 di luglio del 2024, data richiamata nel mio intervento durante la discussione generale di oggi, ma anche richiamata durante alcune delle iniziative che nel frattempo sono arrivate da allora e poi è stato validato dal RUP l'8 di luglio del 2024. Questo slittamento dal 10 di aprile al luglio del 2024, che poi ha portato SIV ad approvare in Consiglio di amministrazione il 15 di ottobre, e quindi poi noi ad andare in Giunta il 4 di novembre, è l'unica cosa che sposta da un punto di vista temporale la documentazione che è stata distribuita a tutti quanti i colleghi Consiglieri ad aprile di quest'anno. Nella mia precedente relazione, e questo lo dico anche nuovamente per il collega Lucianaz, è anche evidenziato il costo dei lavori, al netto di IVA e di oneri, che in questa presentazione era di quasi 140 milioni di euro. Il fatto che poi dopo sia passato a 143 con l'IVA e gli oneri fa sì che si arrivi ai 178 milioni della delibera del 4 novembre 2024. Di fatto, tutto quanto quello che quest'iniziativa, che è assolutamente fuori dai tempi - e, ripeto, né per colpa della presentatrice, né per colpa del sottoscritto -, a tutti gli effetti, prevedeva nella sua impegnativa non è soltanto oramai in ritardo rispetto al fatto che la Giunta ha già approvato la variante della progettazione esecutiva appunto in Giunta, ma anche rispetto al fatto che tutta la parte che viene chiesta di condividere era già stata condivisa in una fase preventiva che a questo punto è di circa sette mesi prima rispetto all'andata in Giunta della variante di progettazione esecutiva oggetto di questa mozione."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,11.0,1955.0,M,FI,24,1711,"Come vede, Assessore, il dibattito su questo tema è un dibattito che appassiona e ha la necessità di avere un confronto serrato, perché quello che si va a realizzare non è cosa di poco conto, ma è uno degli interventi più importanti e significativi del lungo percorso che ha messo in campo l'Ospedale Parini in quella posizione. Io ricordo che, quando vidi la prima ipotesi di progetto, ero in Consiglio comunale ad Aosta, era arrivato lì con un papiro enorme e c'era già quella volontà di andare in quella direzione. Io mi auguro di non avere il tono da podestà che ogni tanto lei ha, ma io la conosco, quindi lo so che lei è così, chi non la conosce bene in qualche modo si può anche indispettire. Quello che voglio dire è che abbiamo avuto in Commissione una relazione della dottoressa Galotto, che ha esplicitato tutta una serie di percorsi in modo abbastanza chiaro devo dire e quei percorsi vanno riapprofonditi secondo noi, perché la dottoressa Galotto adesso credo sia andata in quiescenza e ha avuto un incarico proprio nella logica di seguire i lavori e il percorso di realizzazione dell'Ospedale per acuti e anche le fasi 4 e 5 credo, non mi ricordo bene la delibera che è stata adottata. Ecco che c'è l'esigenza di avere un confronto in Commissione, dove è più facile lavorare, è più facile approfondire, è più facile anche porre dei quesiti che possono essere anche solo tecnici per chi tecnico non è in quel settore. Noi quindi voteremo sicuramente il provvedimento perché riteniamo che sia doveroso, al di là di quest'impegno che è un po' troppo articolato, andare in Commissione e fare un ulteriore approfondimento sul percorso che andrà a realizzare il nuovo Ospedale Parini per acuti in Aosta."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,261.0,1964.0,M,RV,26,537,"Intervengo in dichiarazione di voto per significare che noi voteremo a favore di questa mozione, non per l'impegnativa, che è ampiamente superata, non per i contenuti del dibattito, delle spiegazioni, ma perché riteniamo doveroso, opportuno e conveniente un confronto in Commissione per chiarire i dubbi, su tante di quelle cose che abbiamo potuto ascoltare oggi il confronto poteva avvenire in Commissione evitando un dibattito consiliare di questo tipo. Il nostro voto quindi sarà a favore per le motivazioni che ho appena esplicitato."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,156.0,1976.0,F,PCP,28,2692,"Come ho detto in premessa, essendo depositata da oltre due mesi, perché questo è quanto, l'impegnativa in qualche modo era stata superata dalla delibera che è stata approvata. Dall'altra parte però il dibattito ha fatto emergere - ma lo aveva già fatto emergere il dibattito in Commissione il 10 aprile - la necessità di trovarsi in Commissione per discutere le cose di cui in parte abbiamo discusso oggi, ma che sicuramente devono assolutamente essere approfondite, quindi, sotto questo punto di vista, questa chiusura continua dal non voler venire in Commissione... lei ha parlato del documento di 31 pagine, io ne presento 1: quella sui numeri del complesso ospedaliero, c'è una pagina per metterci questi dati. Sì, certo, è una pagina, e più volte ci è stato detto in Commissione: ""No, ma quello..."", ""I posti letto... Ah, ma lo trovate in quello schemino"". Sì, ci viene detto quanti posti letto ci sono, non ci viene detto rispetto all'analisi fatta, non ci viene detto nulla, però va assolutamente bene. ""Se noi non vogliamo approfondire i temi, giustamente non lo facciamo"". Abbiamo altri strumenti, quindi non si preoccupi, Assessore, che le domande che le avremmo fatto in Commissione da qui in avanti gliele faremo in interpellanze su interpellanze, questo è quello che possiamo fare, quindi accessi agli atti e in continuazione interpellanze per riuscire a capire meglio dove state andando, perché, ribadisco, ci state andando voi. Spero che non stiate andando contro un muro, non tanto per quello che riguarda le vostre scelte, ma proprio per la popolazione valdostana. Assessore, la invito veramente ad ascoltarsi quanto è emerso in una breve intervista di un pensionato pochi giorni fa su La7, perché di quello ne parleremo e sicuramente è una cosa che denunciamo da tempo all'interno di questo Consiglio regionale che ci preoccupa molto, perché poi sono proprio le persone fragili come quel pensionato che devono rivolgersi alla sanità privata e addirittura a contrattare il prezzo di un semplice intervento, quindi molto probabilmente anche su questa tematica ci torneremo nei prossimi Consigli, perché cose di questo genere non avvenivano in Valle d'Aosta e la Valle d'Aosta era riconosciuta, perché, sotto il punto di vista della sanità, in qualche modo avevamo lo stesso trattamento sia per chi era in una condizione, sia per tutti gli altri. Purtroppo quello che noi stiamo registrando non è più questo e stiamo registrando che da tempo ci sono proprio le persone più fragili che hanno difficoltà ad avere risposte rispetto anche a delle cure che non sono di chissà che rilevanza, ma che naturalmente fanno sì che anche la qualità della vita di una persona possa cambiare."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,77.0,1975.0,M,UV,30,1762,"Penso che comunque la mozione presentata dalle colleghe abbia aiutato comunque a mettere in evidenza qual è il vero stato dell'arte, al di là di chi tre anni fa ha deciso di non sostenere questo percorso. Non entro nella discussione, forse lo abbiamo fatto tre anni fa sostenendo l'accompagnamento di questo percorso. La faccio brevissima: penso che il dato finale della discussione possa essere riassunto in cinque punti velocissimi. Il fatto che fra qualche mese si metterà a gara l'ampliamento del nuovo Ospedale, il fatto che fra qualche settimana il Presidente della Regione approverà il decreto, firmerà il decreto... è dell'altro ieri che il Governo regionale ha valutato positivamente il progetto ed è di qualche settimana fa che l'Assemblea SIV ha passato in assemblea quello che è l'esecutivo, collega, e che qualche settimana fa il RUP ha validato il tutto. Per tornare al ragionamento iniziale, la verifica dei soggetti esterni è stata fatta nel mese di luglio del 2024 e il documento che ci è stato illustrato per diverse ore in Commissione praticamente è lo stesso che è stato approvato dalla Giunta regionale due giorni fa. Questo per dire che mi sembra che l'Assessore abbia messo in evidenza non solo il percorso, ma i passaggi tecnici obbligatori che sono stati fatti in questi 5-6 mesi e che la novità di oggi è quella che il Governo ha valutato positivamente il progetto e che nelle prossime settimane ci sarà il decreto per andare in gara nei prossimi mesi. Io penso che non siamo dei tecnici tutti, non siamo degli ingegneri tutti, non siamo dei medici, abbiamo un altro ruolo, io penso che la sintesi del dibattito... grazie ancora per averci dato la possibilità di mettere in evidenza quello che è stato fatto comunque in questi sei mesi."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,196.0,1963.0,M,UV,32,2016,"Faccio due brevi considerazioni. L'argomento Ospedale è un argomento che credo sia stato ampiamente affrontato sia in quest'aula, sia nel dibattito della nostra comunità. Qua alla mia destra abbiamo i campioni del mondo di referendum e mi pare che ci sia stata una consultazione che ha avuto un dibattito molto serrato, molto importante e credo che la risposta sia stata abbastanza chiara. La risposta è stata data dalla comunità che ha disertato ampiamente una consultazione, tra l'altro, tanti di quelli che sono andati a votare hanno anche in qualche modo espresso un parere contrario alla volontà dei proponenti del referendum. Ora tutta una serie di iniziative, io lo dico, non so se interpreto male io, ma sostanzialmente sono per ritardare e per bloccare i lavori, per poi dire: ""Vedete, qua non si va avanti"", cioè tutta una serie di iniziative sono delle iniziative, a parer mio, pretestuose: ecco perché io credo che l'esortazione che viene da questi banchi al Governo è di procedere, è di lasciar parlare i tecnici, perché qua, io devo dire la verità, ho anche un po' di invidia nei confronti di qualche collega che mi pare abbia delle competenze che sono al di sopra della media, sono ingegneri, sono architetti, sono esperti di sicurezza, quindi parrebbe che i progettisti, i tecnici che sono stati individuati siano perlomeno degli incauti, delle persone poco affidabili, mentre qua in Consiglio regionale abbiamo delle menti eccelse. Allora, siccome io cerco di stare alle cose che una persona di buon senso evidenzia, esorto l'assessore Marzi e il Governo a procedere come stanno facendo, in modo serrato per poter dare il prima possibile un Ospedale nuovo alla Valle d'Aosta, perché, se noi stiamo a sentire questo Comitato del No, continuiamo ad avere delle chimere, perché non si sa dove vuole essere fatto il nuovo Ospedale, non si sa con quali soldi, non si sa nulla, però sono dei fenomeni nel dire no. Allora andate avanti con buon senso, con correttezza e cerchiamo di procedere con i lavori."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,206.0,1966.0,F,PCP,34,4007,"In dichiarazione di voto perché la mozione non verrà ritirata nonostante i rilievi che sono stati fatti e nonostante il fatto che la stessa collega Guichardaz, prima presentatrice, ha spiegato che il senso della mozione rimane alla luce anche di quanto è stato detto in questo dibattito. Faccio un piccolo rilievo sulle cose che ho sentito, è stato detto che la popolazione valdostana si è espressa nel lontano 2007 o, meglio, che non si è espressa perché non è andata a votare. Io credo che tutti quelli che sono qui, magari i più giovani no, ma gli altri sicuramente sì, ricorderanno che quello è stato il referendum delle ""matite spezzate"", penso che ve lo ricorderete; è stata fatta, dal principale partito che in quel momento era a livelli diversi da quelli attuali in Valle d'Aosta, è stata fatta una campagna proprio per chiedere alla gente di non andare a votare: pas de sens pas de vote . Le persone che si sono recate alle urne hanno invece risposto chiaramente, in maniera lampante, e qui ci sono anche persone che siedono sul banco del Governo e che a quel referendum avevano dedicato molte energie, poi nel frattempo hanno cambiato idea e questa è un'altra storia, ma vorrei far notare che dal 2007 ad oggi sono passati 17 anni e in mezzo c'è stato di tutto e di più. La situazione sanitaria è estremamente cambiata, ci sono problemi che sono legati a una richiesta di migliore assistenza sanitaria, e non sono cose da poco, c'è stata una pandemia che dovrebbe aver richiesto, dovrebbe aver provocato delle riflessioni, dovrebbe aver imposto di fermarsi un attimo e di fare delle valutazioni comparate, perché, se voi vi ricordate bene, nel momento in cui abbiamo scelto di non seguire la strada dell'Ospedale Parini da rifare, da ampliare, abbiamo chiesto... ma veramente ogni tanto mi chiedo se qui è facile dimenticare le cose, conviene, oppure se c'è un deficit di memoria collettiva...! perché abbiamo chiesto che venisse fatta una comparazione per capire quale scelta, visto che da allora ad arrivare al 2021 è successo di tutto, quella comparazione che poteva dirci: ""È meglio usare i soldi in quel modo, è meglio fare un Ospedale fuori, è meglio lasciarlo lì"", quella comparazione non si è voluto farla, non si è voluto! Perché noi non abbiamo detto, quando abbiamo votato contro a quella famosa risoluzione che ha portato alle dimissioni di entrambe - perché era logico che, se non si sosteneva una cosa del genere, si era fuori da una maggioranza, mi sembra ovvio... - non abbiamo detto: ""No, facciamo l'Ospedale nuovo"". No, Signori, noi non abbiamo detto quello, abbiamo detto un'altra cosa, e non è una perdita di tempo approfondire, soprattutto dopo tutto quello che è successo. Per favore, quindi, lasciamo in pace il referendum del 2007, perché sapete benissimo di chi è stata la responsabilità del fallimento di quel referendum e io credo che, se a distanza di 17 anni si fosse fatta un'altra cosa del genere, avremmo avuto forse delle sorprese, perché la gente nel frattempo forse è anche maturata e quello che è successo ha lasciato in tutte le persone - e sono tutti che hanno bisogno di interventi sanitari - idee forse diverse da quelle che c'erano in precedenza. Non avete voluto fare lo studio comparato, avete deciso di andare avanti, questa è la strada, ma, per favore, non potete venire a dire che chiedere di fare un approfondimento, un'audizione con tutta la documentazione che viene richiesta nella Commissione apposita di questo Consiglio sia un modo per rallentare le operazioni. Ma che rallentare? Si chiede di vedere quello che c'è, si chiede di fare il punto, ma stiamo scherzando? Che cosa si vuole rallentare? Si chiede di vedere, poi le posizioni lo sappiamo che sono diverse, le nostre - e parlo delle nostre posizioni, mia e della collega Guichardaz - sono state chiarissime fin dall'inizio, non abbiamo tergiversato e non abbiamo votato prima in un modo e poi nell'altro. Quello è stato e quello è, però permettete che si chieda di poter vedere gli atti."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,278.0,1959.0,M,LEGA VDA,36,1632,"Intervengo in dichiarazione di voto, anche stimolato dall'intervento del collega Marguerettaz, che ha detto esattamente le stesse cose che mi aveva detto proprio a una mia osservazione sul referendum del 2007 la collega Minelli, che non è quella che abbiamo oggi qua, nell'altra legislatura, esattamente la stessa cosa e il popolo valdostano si è pronunciato, in realtà, come giustamente ha detto la collega Minelli di oggi, non si è pronunciato perché qualcuno ha caldamente invitato a non andare a votare, che chiaramente trovo un sistema abbastanza forzato di manifestazione democratica. Personalmente, per quanto riguarda me, se c'è un referendum, anche se va a votare una persona, quello è, decide lui, giustamente, perché è l'unico che si fa carico di un dovere civico e, se vota così, gli altri dovranno subire la decisione. Ricordiamo, per memoria di tutti, che ha votato circa un 30% quel referendum e di questo 30% abbondantemente sopra il 60, me lo sono andato a vedere: il 63,56% aveva detto che voleva l'Ospedale nuovo, quindi da un'altra parte, giusto per correttezza. Detto questo, ormai le cose sono fatte, è andata così, però ci tenevo a replicare perché la replica è sempre la stessa, sarebbe anche ora di farla finita con questa questione, perché probabilmente, ma nessuno avrà la controprova, se i Valdostani fossero andati a votare, avrebbero chiesto un Ospedale nuovo, ma va beh, questo semmai dimostra che all'epoca quanto meno, spero meno oggi, il partito di maggioranza assoluta dell'epoca aveva una grossa capacità di influenzare l'elettorato e buon per lui chiaramente. Noi naturalmente voteremo a favore."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,206.0,1966.0,F,PCP,38,288,"Penso però che, se chiudiamo il Consiglio adesso con un quarto d'ora di anticipo e abbiamo già utilizzato un'ora, giustamente, per partecipare alle esequie dell'ex consigliere Lévêque, penso che potremmo anche cominciare alle ore 14:15, perché qui continuiamo a prendere... allora ditelo."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",3,it,33.0,1965.0,M,UV,40,199,"Scusate, colleghi, ma, per ottimizzare i lavori di tutti, Consiglio e Giunta, durante la pausa quasi tutta la Giunta si è fissata degli incontri proprio per recuperare il tempo da dedicare al lavoro."
47901,XVI,06/11/2024,ASSISTENZA SANITARIA E OSPEDALIERA,4,it,156.0,1976.0,F,PCP,2,2049,"Torniamo su un tema di cui abbiamo già parlato con l'assessore Marzi, che è il servizio ""Vivere in Valle d'Aosta"", uno sportello destinato a garantire supporto e servizi essenziali ai cittadini di Paesi terzi che risiedono nella nostra Comunità. Proprio la scorsa settimana è stato presentato il dossier sull'immigrazione in Valle d'Aosta, un documento che mette in luce dati molto significativi sulla presenza dei migranti nella nostra regione e sulle loro difficoltà proprio di accesso a servizi base. Il dossier sottolinea inoltre come sia essenziale garantire quest'integrazione efficace e un supporto strutturato per evitare marginalizzazione e vulnerabilità tra le persone migranti. Alla luce anche di questi dati, appare evidente quanto sia importante riattivare il servizio che è oggetto di questa mozione, perché questo sportello ha il compito di offrire assistenza e orientamento a chi vive in condizioni già precarie, diventa uno strumento indispensabile per promuovere coesione al sociale e facilitare un'inclusione reale. Anche nel DEFR si delineava, tra gli obiettivi strategici e le priorità di intervento della maggioranza, l'importanza proprio dell'inclusione, ma torniamo al percorso di questa mozione, che ha origine nel 2 novembre 2023, poi vi è stata una nuova iniziativa nel maggio 2024, proprio per capire dal Governo cosa stava succedendo rispetto a questo servizio ed era stato dichiarato che proprio nel bilancio erano stati stanziati 600 mila euro con una previsione di 200 mila euro l'anno e che il servizio sarebbe stato riattivato a breve proprio grazie a risorse regionali per dare una continuità. A noi risulta che questa continuità non ci sia, quindi nella mozione chiediamo che l'Assessore chiarisca un po' i tempi e le intenzioni rispetto all'attivazione di questa gara, ammesso che magari non l'abbiamo visto e invece è già stata pubblicata. Chiediamo nuovamente all'Assessore di avere delle risposte perché quella continuità, tenendo conto che il servizio è interrotto dal dicembre 2023, direi che non c'è stata."
47901,XVI,06/11/2024,ASSISTENZA SANITARIA E OSPEDALIERA,4,it,185.0,1983.0,M,LEGA VDA,4,3104,"Mi permetto soltanto in apertura che, se si fa una proposta, poi si deve aspettare anche che ci sia una condivisione. Lei ha chiesto se c'era la volontà di invertire, poi non ha aspettato che l'Aula rispondesse ma questo per lasciarlo agli atti. Per venire incontro alle esigenze anche espresse dei colleghi rispetto alle tempistiche, dirò alcune cose brevi preannunciando che il gruppo Lega voterà in maniera contraria a questa mozione e non voterà in maniera contraria rispetto alla questione dell'audizione in Commissione, che, come sappiamo, è la sigaretta di un condannato a morte: non si rifiuta mai, non si rifiuta nessuno, quindi non è un grosso impegno. Quello che trova la nostra contrarietà in generale è proprio il principio e lo spirito che purtroppo questo servizio ha ed è una cosa che abbiamo peraltro ribadito in più occasioni, perché questo servizio che si vuole sostenere e finanziare con fior fior di soldi pubblici è uno sportello che offre dei servizi che in realtà ci sono già e ci sono per tutti, cioè oggi i servizi che questo sportello fornisce, dovrebbe fornire oggi vengono già forniti a tutti i cittadini valdostani che si recano a qualsiasi tipo di sportello. Nello specifico il servizio ""Vivere Valle d'Aosta"" viene offerto il servizio di orientamento e accompagnamento ai servizi territoriali e supporto all'inserimento sociale e abitativo. Ci sono già gli sportelli sociali, ci sono già una serie di servizi che evidentemente vengono forniti per tutti i cittadini e, proprio perché ci sono una serie di ricorsi e di azioni, ricordo uno su tutti l'associazione finanziata dal nostro amico Soros, l'associazione ASGI, che ovviamente si occupa soltanto di difendere i diritti degli immigrati, a ogni piè sospinto, ogni volta che c'è un bando pubblico, una legge o qualcosa, se c'è qualcosa che esclude anche minimamente qualcuno che sia sbarcato domani e richieda gli stessi diritti di chi in questa regione o nel suo comune c'è nato e ci vive da una vita, allora interviene l'ASGI per chiedere parità di diritti, però la parità di diritti che si chiede da una parte non si vuole ottenere dall'altra, perché qui si vuole uno sportello specifico che supporti soltanto immigrati per l'accompagnamento, i servizi territoriali e il supporto all'inserimento sociale abitativo. Non solo, consulenza e orientamento in ambito scolastico, con supporto all'iscrizione, ove necessario, formativo e lavorativo, supporto per la compilazione di pratiche telematiche relative alle richieste di cittadinanza. Voglio dire... ma ci sono gli uffici che lo fanno già, se io vado allo sportello del Comune, se vado allo sportello della Questura, se vado in qualsiasi tipo di sportello che oggi c'è a disposizione di tutti, trovo lo stesso servizio. Non capiamo sinceramente perché si debba attivare e finanziare un servizio specificamente ed esclusivamente soltanto per gli immigrati. Ovviamente, rispetto a questo spirito, sinceramente non ci troviamo a condividere la necessità di costruire, di strutturare e di implementare questo servizio, quindi evidentemente voteremo in maniera contraria."
47901,XVI,06/11/2024,ASSISTENZA SANITARIA E OSPEDALIERA,4,it,201.0,1975.0,M,SA,6,1408,"A partire dal 2024 abbiamo lavorato per riaprire e rendere strutturale lo sportello immigrazione, chiuso ormai da circa dieci anni. Parliamo di strutturare uno sportello con una sede dedicata e con funzioni più ampie rispetto allo sportello ""Vivere in Valle d'Aosta"" che prevedeva solo una presenza importante ma discontinua e carente rispetto all'apertura al pubblico. Stiamo quindi lavorando con una visione più ampia, volta a connotare il nuovo sportello immigrazione con una struttura maggiormente solida e con più attività rispetto al passato, al fine di garantire finalmente una presenza continua e qualificata del servizio sul territorio. Oltre alla realizzazione, tra l'altro, di questo sportello, gli uffici hanno lavorato su tre progetti FAMI - cioè Fondo, Asilo, Migrazione e Integrazione -, depositati tra il 23 e il 24, che rappresentano un valore aggiunto e specializzato nell'impegno volto a migliorare l'accesso e la qualità dei servizi. I progetti FAMI si concentrano su tre aree cruciali: il potenziamento dell'insegnamento della lingua per facilitare l'integrazione linguistica, che è un progetto già avviato; lo sviluppo di un sistema avanzato di gestione dei dati attraverso una banca dati informatizzata, che permetta a chi accede ai servizi di ottenere supporto personalizzato e mirato, che è un progetto in fase di avvio e il potenziamento di percorsi formativi e il riconoscimento..."
47901,XVI,06/11/2024,ASSISTENZA SANITARIA E OSPEDALIERA,4,it,201.0,1975.0,M,SA,8,3278,"...di aprire percorsi di inserimento lavorativo che è un progetto in fase di istruttoria. L'obiettivo ambizioso, a cui concorrono tutti questi interventi, è di realizzare uno sportello immigrazione che non limiti le sue funzioni a un mero punto di assistenza, ma possa rappresentare un vero e proprio modello di inclusione e innovazione in grado di rispondere in modo completo e professionale alle esigenze dei nuovi arrivati e dei residenti. A tal fine la struttura competente sta lavorando dallo scorso mese di marzo nell'individuazione di uno spazio strategico e idoneo da poter destinare allo sportello. L'obiettivo è di trovare una sede adeguata che possa rispondere alle esigenze quale punto di riferimento per la cittadinanza. In questo senso gli uffici stanno vagliando diverse opzioni di spazi da reperire sia nel pubblico che nel privato, però a oggi non risultano facilmente percorribili. Gli uffici stanno quindi continuando a esplorare altre soluzioni possibili, tenendo conto che la ricerca di una sede adeguata a tale destinazione non è semplice, in quanto caratterizzata da processi che richiedono valutazioni e procedure complesse non di immediata soluzione. Per questo motivo, visto che l'obiettivo rimane pertanto quello di continuare a lavorare per trovare una soluzione che nel 2025 consenta l'apertura dello sportello individuando la soluzione di esternalizzare completamento il servizio, si tratta di una soluzione che assicura il reperimento della sede in quanto una futura completa esternalizzazione comporta che il gestore, oltre all'assunzione del servizio, individui contestualmente la sede dello stesso. Il capitolato d'appalto, tra l'altro, in tal senso, è in fase di ultimazione in modo tale da far partire il servizio a inizio 2025. Con le esternalizzazioni del servizio abbiamo quindi immaginato un nuovo modello che garantisca efficienza, accessibilità e continuità, affidando la gestione a un operatore economico specializzato. Questa scelta ci consentirà di costruire un servizio strutturato, accogliente e proattivo, capace di affrontare le sfide attuali in modo tempestivo e professionale, attraverso un servizio più agile e flessibile a differenza del passato in cui le risorse limitate ne riducevano l'efficacia. Il gestore selezionato avrà inoltre il compito di fornire l'assistenza completa e personalizzata a chiunque si rivolga allo sportello, occupandosi quindi non solo di orientare i nuovi residenti e i migranti nelle questioni burocratiche, ma anche di promuovere l'integrazione e la conoscenza del territorio, facilitandone l'inserimento nella comunità valdostana. Questo significa supporto nella ricerca abitativa, assistenza nella comprensione e nel disbrigo delle pratiche amministrative, oltre che un orientamento lavorativo da parte dei servizi territoriali, sociali e sanitari. In definitiva, questa scelta di esternalizzare non solo accelera l'apertura del servizio, ma ne potenzia l'efficacia, trasformando ""Vivere in Valle d'Aosta"" nel più funzionale sportello immigrazione come modello che porterà benefici tangibili a tutta la comunità. Quanto appena espresso rende quindi evidente come l'impegnativa di questa mozione sia superata nei fatti e nei concetti e, per questo motivo, ne chiediamo il ritiro o ci asterremo."
47901,XVI,06/11/2024,ASSISTENZA SANITARIA E OSPEDALIERA,4,it,156.0,1976.0,F,PCP,10,751,"Solo per dire che non ritirerò la mozione e vorrei ripetere quanto invece mi aveva detto nel mese di maggio: ""Per quanto riguarda lo sportello ""Vivere in Valle d'Aosta"", attualmente il servizio è in fase di riattivazione in attesa che allo stesso sia data continuità con i fondi regionali dedicati e a tal fine sarà elaborata una gara per affidare il servizio attingendo dagli stessi"". Da maggio ad oggi invece evidentemente non c'era l'idea della continuità, perché sennò quei 200 mila euro che avete messo in bilancio li avreste usati per quest'anno, intanto che la visione più ampia di cui lei ci ha parlato poteva essere messa a terra, invece vediamo che in sostanza questo Governo, che si proclama progressista, forse di progressista ha ben poco."
47902,XVI,06/11/2024,"SANITÀ VETERINARIA E ZOOTECNIA, Sanità veterinaria",5,it,278.0,1959.0,M,LEGA VDA,2,14755,"Torniamo sull'argomento della gestione del canile e gattile. Premetto che questa mattina, a proposito della dibattuta questione sull'ospedale, l'assessore Marzi ha avuto modo di affermare che loro, come governo, non procedono random , come si dice oggigiorno, un po' così a tentoni, e che sono coerenti nel loro agire. Io temo, Assessore, oggi, che dovrò smentirla con i documenti alla mano a proposito proprio di questo argomento, della gestione del canile e gattile; una questione che avevamo già sollevato in tempi non sospetti, perché era la primavera e chiedevamo notizie, attraverso un'interpellanza, della volontà del Governo di affrontare la questione della gestione del canile e gattile, sapendo che alla fine di quest'anno sarebbe scaduta la convenzione in essere con un'associazione animalista, quella attualmente in essere. Ebbene, la risposta non ci fu data dall'Assessore, che all'epoca per problemi di salute purtroppo non era presente, ma dal presidente Testolin, che ci disse che gli uffici stavano valutando il da farsi. Poi, nell'estate, abbiamo capito qual era il risultato di questa valutazione sul da farsi, perché la Giunta regionale, con la delibera 952 del 12 di agosto 2024, che reca come titolo ""Approvazione dell'integrazione del programma degli acquisti di beni e servizi dell'Amministrazione regionale per il triennio 2024-2026, approvato con DGR 276/2024, con il servizio gestione del canile e gattile regionale"", appunto, di fatto dava atto di quella che era la volontà, di quella che era la linea tecnico-amministrativa, ma anche politica, da percorrere. Poi abbiamo avuto altre iniziative, appunto dopo l'estate, dopo questa delibera di Giunta, in cui ci è stato esplicitato che si era deciso di non più affidare ad associazioni animaliste questo servizio, ma di procedere con una gara d' appalto, ai sensi del codice degli appalti, e poi è stato ulteriormente esplicitato questo fatto. Naturalmente è partita questa mozione che è stata rinviata più volte, come sappiamo, per vari motivi, e poi anche nel DEFR è stato esplicitato dal Governo, è stata esplicitata questa volontà di procedere non con affidamento diretto come era stato fatto in precedenza, ma attraverso una gara. La risposta a questo proposito, che è venuta poi anche dall' Assessore, è stata quella del fatto che ""va fatto così"", ""è meglio così"", ""è più trasparente"", il concetto di rotazione eccetera, eccetera. In realtà non è affatto così. Non è così, come cercheremo di dimostrarvi, i documenti alla mano, oggi stesso. E addirittura emerge una grandissima contraddizione nell'azione dell'attuale Governo. Allora, l'affidamento del servizio di gestione del canile e gattile regionale è in scadenza appunto al 31 dicembre di quest'anno. C'è un comunicato di Governo che annunciava l'intenzione di procedere con gara ai sensi del codice dei contratti pubblici per l'affidamento di questo servizio per il triennio futuro, cioè 2025-2027, e appunto, vista la delibera 952 che ho appena citato, con la quale si procede all'integrazione del programma di acquisti di beni e servizi dell'Amministrazione regionale per il triennio 2024-2026 con uno stanziamento, allocando somme per un milione e mezzo di euro, quindi non sono neanche somme trascurabili, e considerato che tale motivazione, tale delibera, lo avevamo già eccepito questo fatto un po' così, a caldo, all'epoca dello scorso intervento del...credo fosse settembre, diciamo che questa delibera a un certo punto così, di brutto, come si dice oggi, dice: ""Considerato che gli uffici competenti della struttura prevenzione, sanità pubblica, veterinaria e sicurezza alimentare hanno valutato di procedere, per il prossimo triennio, all'affido del servizio in argomento ai sensi del decreto legislativo 36/23, cioè il codice degli appalti; ritenuto - prosegue - pertanto necessario per le motivazioni sopra rappresentate... "". Ecco, non ci sono motivazioni, cioè aver valutato non significa che è una motivazione, questa, in termini di diritto amministrativo, è una classica motivazione inesistente o, se vogliamo, qualche volta qualche giudice la chiama apparente. C'è una finta motivazione, perché tu non mi puoi dire che hai valutato e quindi fai così; tu mi devi dire che cosa hai valutato e perché hai valutato. Ma questo diventa molto più rilevante se mettiamo in filigrana questa delibera e un'altra delibera di questo stesso Governo, quella del 6 dicembre del 2021, dove invece si approvava la convenzione tra la Regione e l'Associazione che attualmente gestisce; e qui sì che è motivata, è ben motivata. Anche perché questa delibera ci dice tante cose: ci dice, innanzitutto, per esempio, che chiaramente la norma lo prevede, ma lo richiamiamo tanto per memoria di tutti, cioè richiamiamo noi stessi, come si dice, ma anche perché penso che molti di voi non si saranno molto interessati a questo argomento, ma il servizio di gestione, appunto, dei canili e gattili può essere affidato a enti e associazioni zoofile, animaliste e protezioniste; oltretutto, vedremo dopo, addirittura le norme o le circolari del ministero, prioritariamente, dicono... c'è la legge, proprio la 281 che lo dice, allora dice questo, sto citando proprio i passaggi di questa delibera di questo stesso Governo del 2021: ""Considerato che ai sensi dell'articolo 24, comma quattro, della legge regionale 30/07/2010 - la nostra legge sugli animali d'affezione - l'attività svolta nell'ambito delle convenzioni sopracitate può dar luogo soltanto al rimborso delle spese effettivamente sostenute per la gestione non sanitaria del canile"", quindi per aspetto non sanitario solo rimborso spese eh, perché c'è una parte sanitaria, una parte non sanitaria nella gestione di questi organi, di questi canili e gattili. ""Ritenuto pertanto - prosegue, taglio alcune parti - sulla base di tali considerazioni, che la gestione del canile e gattile - attenzione, questo è il passaggio chiave, uno dei passaggi chiave - da parte dell'Amministrazione regionale non debba essere affidata tenuto conto solo dei costi, ma anche del benessere degli animali, ricomprendente non solo le loro condizioni di vita nelle strutture che li ospitano, ma tutte le varie attività dirette al loro affidamento e al relativo controllo, nonché alla divulgazione della cultura del loro rispetto"". Ecco, questo è l'aspetto fondamentale, perché le leggi che governano questa materia, tutti i provvedimenti amministrativi che governano queste materie, sono improntati non a una semplice questione di costi, di valutazioni, come si fa per vendere dei beni o affidare dei servizi, non è questo; gli animali d'affezione sono altra cosa, sono animali, appunto, e vanno trattati in modo diverso da un prodotto qualsiasi. E poi ancora dice questa delibera, sempre una parte molto interessante: ""Richiamata la circolare del Ministero della sanità, la quale in data 14 maggio 2005, numero 5, di attuazione appunto della legge 281 del 91 ­ - proprio quella nazionale sugli animali d'affezione - la quale prevede che le convenzioni per la gestione dei canili e gattili debbano essere concesse prioritariamente alle associazioni o agli enti aventi finalità di protezione degli animali"". E poi prosegue, lo spiego ancora, dando atto ancora di una questione che è importante ai fini della nostra discussione, della nostra trattazione, cioè dice poi ancora, questa delibera, una cosa altrettanto sacrosanta: ""Preso atto che, ai sensi dell'articolo 8, comma 7, della legge regionale 16/2005 - quella sulle associazioni di volontariato eccetera - le organizzazioni di volontariato non possono partecipare alla procedura di evidenza pubblica relativa all'affidamento di appalti pubblici di lavori, servizi o forniture"". Ecco, quindi, qui chiudiamo il cerchio: da un lato le norme in materia ci dicono che quando trattiamo di questa materia non si deve guardare soltanto all'aspetto e al conto economico e, quindi, cose che si possono individuare chiaramente in un appalto, diventa difficile individuare in un appalto quanto vuoi bene agli animali, questo è un po' difficile, credo, che si possa codificare. Allora, ecco che, mettendo insieme tutti questi pezzi, arriviamo al fatto che riteniamo assolutamente: che scegliendo questa strada di fare una gara, evidentemente escludiamo per forza le associazioni di volontariato, che invece sono quelle che fino a oggi se ne sono occupate, ed egregiamente direi, anche perché (e qui sorge un'altra contraddizione) poi quella delibera, che abbiamo citato 2021, cosa dice ancora a proposito di chi sta gestendo e oggi ancora sta gestendo? Nello spirito di dare continuità alla gestione, perseguendo gli obiettivi prioritari di tutela del benessere animale e diffusione del corretto rapporto essere umano-animale, segnalava l'esigenza di rivedere alcuni punti della convenzione vigente. ""Considerato che l'Association Valdôtaine eccetera eccetera ha gestito il canile e gattile regionale dall'Ottantanove a oggi, maturando in tal modo una notevole esperienza in questo ambito; atteso che la competente struttura igiene sanità pubblica veterinaria ha analizzato l'andamento positivo della gestione del canile e gattile regionale affidata all'A.VA.P.A ONLUS eccetera, negli ultimi due anni di gestione da cui si evidenzia il numero medio degli animali ospitati, le adozioni degli esemplari restituiti ai proprietari"". Quindi questa è la parte non sanitaria, e c'è tutta la tabella con i numeri: quanti animali sono entrati, quanti animali sono stati affidati, a quanti hanno trovato collocazione, dati in adozione eccetera dicendo ""Ah, questi hanno fatto bene, stanno facendo bene"". Adesso ci chiediamo come mai il governo abbia cambiato completamente strada senza dire perché. Qui nascono le criticità, perché se non mi dici come mai due anni fa andava tutto molto bene, veniva gestito bene, si doveva improntare il servizio a questioni che non sono soltanto economiche, tecniche, eccetera, ma appunto a quelli che sono i principi corretti, direi, che sono più che condivisibili, cioè quelli di trattare bene gli animali, di voler bene agli animali, di fare anche dell'attività che è ulteriore e non pagata, evidentemente, per cercare di collocare gli animali che hanno bisogno, i cuccioli eccetera, che hanno bisogno di trovare una famiglia; adesso invece si passa a un criterio commerciale, si fa la gara e perché si fa la gara? Pensate che ci sia qualche società, qualche S.r.l. o qualche cooperativa, magari, che possa fare meglio? Non di volontari però, eh, di gente che lo fa per guadagnare, più o meno, o magari anche per sottopagare chi poi fai lavorare. Questo è un problema, quindi c'è qualcosa che non funziona. Ci sono vari problemi in questa decisione, ci sono dei problemi tecnico-amministrativi, giuridici, perché abbiamo visto che, così facendo, andiamo contro dei principi che sono comunque sanciti dalla norma, quello dell'affidare prioritariamente alle associazioni animaliste e, peraltro, apro una parentesi, ci è stato confermato anche dall'Assessore nel suo ultimo intervento del mese di settembre, che ci diceva che prima ce n'era una sola, quella lì, adesso sono tre; sono tre meglio, c'è più concorrenza, ci sarà la possibilità di scegliere a chi affidarla, no? Addirittura... se poi per caso loro dicessero tutti e tre non ci stiamo, allora si dovrà scegliere un'altra strada, ma in realtà la norma a questo proposito dice anche che la gestione dei canili e gattili dovrebbe essere diretta, cioè fatta dai Comuni; qui lo facciamo a livello regionale, ma dai Comuni, quindi dall'ente pubblico e in alternativa, invece, quindi in seconda battuta, affidare ad altri soggetti, prioritariamente alle associazioni di volontariato. Qui siamo invece alla terza soluzione: facciamo una gara d'appalto come se fosse un servizio qualsiasi, come se fosse costruire la cuccia del cane, non è questo...il canile e gattile non è quello, è qualcos'altro di molto più importante e di molto più pieno. Quindi questo è l'aspetto tecnico-giuridico, poi c'è quello del merito: appunto, abbiamo visto e vi ho elencato adesso quale sia la contraddizione, da una parte nel dire due anni fa va bene, va bene gestito così, c'è la parte sanitaria, ma c'è la parte non sanitaria che esula e che tra l'altro prevede il rimborso solo dei costi e, adesso, senza dirmi il perché, si cambia, si cambia del tutto la strada, ecco questo. E poi c'è chiaramente una valutazione politica. Perché questa scelta è evidentemente una scelta politica, delle due l'una, credo io a proposito di questo argomento politico: o, caro Assessore, vi state facendo portare in braccio da qualcun altro - è inevitabile pensare questo, visto che non avete motivato - , oppure, non lo so, qualcuno ha già pensato a qualche cooperativa; io non so questo, però capite che viene da pensare male quando ci sono tanti elementi messi assieme. Tanti indizi fanno una prova e quindi questo a me spaventa molto. Riteniamo quindi che, malgrado quello che avete detto e scritto, malgrado quello che avete anche sancito sul DEFR, forse sarebbe molto opportuno rifare una riflessione su questa decisione - che mi pare del tutto inopportuna - di procedere con una gara d'appalto invece che riferirsi, come sempre, a chi ha fatto bene; che non dico che siano quelli che ci sono già adesso, chiunque altro, ma un'associazione di animalisti che lo fa con una visione, con scopi diversi da quelli puramente di lucro. Allora, la mozione (leggo l'impegnativa riservandomi poi naturalmente di intervenire nel prosieguo): "" il Consiglio regionale impegna il Governo regionale a revocare, anche in autotutela, la decisione di procedere ai sensi del decreto legislativo 36/2023 per giungere all'individuazione - dico in autotutela perché secondo me è anche illegittima dal punto di vista amministrativo questa scelta comunque - per giungere all'individuazione del soggetto al quale affidare la gestione del canile e gattile regionale, escludendo le organizzazioni di volontariato dalla possibilità di diventare affidatari di tale gestione; procedere all'individuazione del soggetto al quale affidare la gestione del canile e gattile regionale, nel rispetto del criterio di priorità previsto dalla circolare del Ministro della sanità in data 4 maggio 2000, numero 5, di attuazione della legge 281 del 91 e solo in subordine, in assenza di associazioni di volontariato interessate, procedere ai sensi del decreto legislativo 36/2023"". Chiaro, è evidente, se non volete farlo poi voi direttamente, qualora quelli interrogati prioritariamente dicessero ""a noi non interessa"", allora dovreste agire direttamente, se non volete farlo direttamente, dovreste ricorrere allora all'affidamento all'esterno; ma quella dovrebbe essere, come ho detto prima, l'ultima residuale scelta: prima i volontari."
47902,XVI,06/11/2024,"SANITÀ VETERINARIA E ZOOTECNIA, Sanità veterinaria",5,it,201.0,1975.0,M,SA,4,6944,"Caro collega Sammaritani, collega Consigliere, non avvocato, perché io avvocato non posso essere, non ne ho i titoli, le capacità, le competenze; però, come spesso lei richiama, qui siamo a far politica, per cui io sono assolutamente certo che, al di là delle disquisizioni in stile fioretto, sciabola, scherma, cazzotti, decida lei, sulle norme vigenti siamo assolutamente certi che sia lei che l'Aula non possano che condividere il quanto mai opportuno orientamento che individua in una gara aperta il percorso amministrativo più idoneo a garantire in continuità la prosecuzione del servizio. È d'obbligo ad astenersi su questa iniziativa, soprattutto perché, come già evidenziato, rispetto a una situazione che vede a oggi contare sul territorio regionale almeno tre associazioni animaliste, e non più un'unica associazione, come richiamato nella delibera del 2021 che lei richiama, e quindi si deve considerare, oltre al fatto che sono presenti tre associazioni animaliste, anche la rilevante entità economica di remunerazione del servizio, pari a 1.5 milioni di euro sul triennio, cioè 500.000 euro all'anno, ampiamente superiore, questa cifra, rispetto alle soglie di affidamento diretto ai servizi a oggi determinati in 140.000 euro, ma questo lei lo sa meglio di me. Non si comprende invece perché e come si sia diffusa la voce per cui alla gara, come richiamato, non possano partecipare le associazioni di volontariato; in realtà, le stesse possono partecipare eccome, come previsto dall'articolo 100 del decreto 36 del 2023, che prevede tale possibilità ai soggetti che abbiano già avuto delle esperienze, con esito positivo, con soggetti pubblici o privati, come appunto sono anche le associazioni di volontariato. Confermiamo quindi quanto già riferito sull'intenzione di questa Amministrazione di indire una gara europea, con procedura aperta a lotto unico per l'affidamento della gestione del canile e gattile regionale; anche perché questa è l'unica strada percorribile per un'Amministrazione che voglia sopravvivere e fare la cosa corretta per la comunità su questo tema. La procedura sarà quindi svolta in virtù del criterio dell'offerta economicamente più vantaggiosa, ai sensi naturalmente del codice dei contratti, valutata quindi sulla base del miglior rapporto qualità/prezzo, rispetto al costo proposto per la gestione del servizio, che sicuramente prenderà in esame la comprovata esperienza pregressa nella gestione di canili e gattili pubblici. Nelle procedure aperte anche le associazioni di volontariato sono considerate operatori economici, autorizzati dall'ordinamento a prestare servizi e svolgere attività economiche; pertanto, le stesse fanno parte del novero dei soggetti ai quali possono essere affidati contratti pubblici, come previsto nel diritto europeo. In coerenza con la finalità di garantire la massima qualità del servizio, l'Amministrazione regionale non procederà all'aggiudicazione qualora nessuna offerta risultasse conveniente o idonea rispetto al servizio oggetto del contratto, nel pieno interesse appunto del benessere dei cani e dei gatti ospitati all'interno del canile e gattile regionale. Va inoltre precisato che nel bando di gara verrà sicuramente rispettato il criterio di priorità previsto dalla circolare del ministero della sanità da lei richiamata; tale criterio, qualora la gestione venisse affidata a un soggetto differente da un'associazione animalista che non sia in grado di garantire agli animali con proprie risorse interne un'idonea attività fisica e di socializzazione, come previsto dalle norme vigenti, stabilisce, nel principio di garanzia, l'ingresso all'interno dei canili alle associazioni animaliste. Questo confronto ci permette magari anche di esplicitare che la norma europea supera la legge nazionale, consentendo a tutti di partecipare alle gare pubbliche; essa supera, pertanto, anche la legge regionale 16 del 2005 (disciplina del volontariato e dell'associazionismo di promozione sociale) che, all'articolo 8, prevede che le organizzazioni non possano partecipare a procedure di evidenza pubblica relativamente ad affidamenti di appalti pubblici di lavori, servizi e fornitura. La normativa nazionale, soprattutto quella europea degli appalti, ha infatti legiferato diversamente; è possibile che le associazioni coinvolte abbiano preso questa legge regionale come unico riferimento, sentendosi quindi escluse, ma così non è e mai è voluto essere. Quello che invece si è sempre voluto fare è distinguere il ruolo di gestore di uno spazio e di denaro pubblici dal ruolo di organizzazione di volontariato, a tutela del servizio reso, degli animali coinvolti e anche delle organizzazioni, appunto, animaliste coinvolte. Collega Sammaritani, naturalmente ho anche detto che noi chiederemo di ritirare l'iniziativa altrimenti ci asterremo; secondo me è assolutamente importante cogliere un distinguo su questo tema, perché, oltre ad aspetti di natura amministrativa, che vengono utilizzati per trattare il tema, dietro tutto ciò ci sono delle motivazioni più che legittime ma prettamente di natura politica; chi è coinvolto pro tempore nella gestione di questo assessorato, ma anche nel compito di dover interagire con i soggetti che lo gestiscono, è perfettamente consapevole che dietro a questo mondo c'è un mondo che, come dire, si muove, strepita, cerca contatti, conferme, che in questo momento dovrebbe essere assolutamente sereno. Quindi noi, come Governo, non soltanto rappresentiamo il fatto che la scelta che è stata fatta con degli atti è corretta, è una scelta trasparente ed è l'unica possibile, perché capite bene che ci sono delle motivazioni assolutamente legittime che hanno portato all'allora atto del 2021. Motivazioni che sono state fondamentalmente incardinate sulla presenza in questa regione di un'unica associazione di volontariato: scelta più che legittima; a oggi, questo non è più consentito. Una cifra tra l'altro di questo genere non c'è bisogno che un povero fessacchiotto, cicciottello e pelato come il sottoscritto, la venga a rappresentare a un avvocato; è legato anche poi dopo alla cifra che a tutti gli effetti, come dire, qualcuno... posso fare auto body shaming ? Ho sentito, si chiama autoironia in italiano. Però, oggettivamente parlando, questa cosa qui consente anche poi di fatto di fare un intervento sulla cifra, perché la cifra è una cosa importante, oltre che alla presenza di più associazioni animaliste. Il fatto poi dopo che si sia deciso con una delibera di dare mandato alla centrale unica di committenza di inserire all'interno dei servizi l'espletamento di questa gara è stato rappresentato anche dalla CUC come la via assolutamente più normale. Come già rappresentato da un suo collega di gruppo ieri, non è d'uopo di questo Governo dare indicazioni al di là della propria autonomia e dell'autonomia altrui, e quindi, di conseguenza, non è neanche d'uopo di questo Governo fare sì che qualcuno leda la nostra."
47902,XVI,06/11/2024,"SANITÀ VETERINARIA E ZOOTECNIA, Sanità veterinaria",5,it,278.0,1959.0,M,LEGA VDA,6,4549,"Io spero che in un secolo politicamente corretto non venga abolito o comunque condannato anche l'auto body shaming , anche perchè è simpatico ogni tanto sentirlo, quindi l'autoironia è sempre apprezzabile. Tornando all'argomento, devo dire che ci sono delle lacune nel ragionamento che lei, o comunque chi per lei, ha fatto, perché effettivamente non ci è mai stato detto quello che doveva essere il presupposto. Cioè ci si dice: questa è la strada giusta, non ci si dice come mai l'altra è sbagliata, quella che avete perseguito fino a due anni fa è sbagliata e che non sarebbe più perseguibile, perché in effetti è ancora perseguibile, quindi è una scelta essenzialmente politica, evidentemente. Questo, va beh, ci sta, siete voi al Governo, potete fare quello che ritenete sotto questo profilo, però la contraddittorietà delle argomentazioni - o meglio, delle argomentazioni da una parte e del nulla dall'altra - quella emerge proprio ictu oculi , cioè immediatamente. Di là c'è un discorso: facciamo così perché ci sono questi vincoli, c'è la possibilità di affidare direttamente, ci sono queste possibilità, hanno fatto bene... poi, come dico, io non ho niente a che fare con quest'associazione e non è detto che dovrebbe essere lei, ma parlo delle associazioni in generale perché sono rette da principi diversi da quelli del commercio o quelli prettamente economici. Tutte queste motivazioni da una parte e dall'altra il nulla. Allora, nel mettere sulla bilancia tutte le motivazioni e il nulla, capisce che viene strano capire come mai e perché accettare questa contraddizione evidente. Questo è il tema vero. La cifra è importante adesso, lo era anche prima, perché non è che ci discostiamo da quella, qual cosina in più in quest'impegno di queste somme (abbiamo detto 500 mila annue), ma anche prima eravamo più o meno lì, quindi oltre i 400 mila abbondanti, quindi non è neanche quella la motivazione. Il problema è che state cercando di sostenere, con motivazioni inesistenti, una scelta prettamente politica. Allora che lo si dica, che si dica che delle associazioni di volontari... che poi dopo speriamo che vadano a farlo quello che devono fare, perché è quello il problema: vi state inguaiando, perché adesso lo darete a una società o a una cooperativa che fa delle cose perché ha un certo ritorno, perché l'offerta economicamente più vantaggiosa è quello, e poi sperate, come è scritto già anche nelle norme, che i volontari vadano a fare quella parte che già facevano adesso, perché gestivano tutto loro, e vadano a fare chiaramente gratuitamente, eccetera. Chi lo sa se lo andranno a fare? E se non andassero a farlo? Voglio dire, questi delle cooperative o questa S.r.l. (chiamiamola S.r.l.), che va lì perché viene pagata per fare certe cose, pensate che si sbatta giorno e notte per cercare una casa per un gatto? Ma quando mai? Ma dove vivete? Ma cosa avete visto? È questo il tema, quindi vi state inguaiando da soli. Un settore che è già delicato, un canile e gattile che già come strutture non è degno di una realtà come la nostra, che comunque, tutto sommato, è limitata e dovrebbe avere degli spazi molto più decenti per questi poveri animali e molto più idonei, perché io non so chi è andato a vedere, ma vi inviterei tutti ad andare a dare un'occhiata a dove vengono tenuti, con tanto amore devo dire da chi ci lavora, ma sicuramente con non altrettanti strumenti da parte della pubblica Amministrazione. Ribadisco, il concetto è qui non si deve andare a guardare le gare di appalto, non si devono fare queste considerazioni puramente economiche: gli animali non sono un prodotto, l'ho già detto, non sono un servizio, sono molto di più. La loro gestione richiede un aspetto che non si può quantificare, non si può mettere a tabella, non si può ridurre a una gara d'appalto dove si dice ""Devi fare questo, questo e questo e ogni cosa che fai vale tot e ti do tot"" perché non è così, ecco perché le norme sono orientate in quel modo. Ci sarà un motivo: o il legislatore è uno che non ragiona oppure le ha fatte per un motivo ed il motivo è quello. Pertanto, per concludere, senza fare troppo i sentimentali, ma questi argomenti mi interessano perché tengo agli animali e quindi mi dà fastidio quando qualcuno burocratizza anche questo settore e non dovrebbe essere così, non lo doveva essere la sanità, figuriamoci gli animali che nemmeno si possono difendere da soli. Lo diceva Gandhi, che la civiltà di un popolo si misura dal modo in cui tratta gli animali. Ecco, se è questo, probabilmente voi non siete molto civili."
47902,XVI,06/11/2024,"SANITÀ VETERINARIA E ZOOTECNIA, Sanità veterinaria",5,it,201.0,1975.0,M,SA,8,2957,"Collega Sammaritani, la citazione di Gandhi ha naturalmente rappresentato il fatto che lei, in questo momento, sta eccome parlando a una comunità, quindi in piena legittimità - e di questo le faccio merito, perché lei è molto bravo a muoversi sempre lungo una linea che non distingue quando fa politica, ma lei è un fine politico e anche un fine raccoglitore di presenza territoriale, nel caso specifico a esempio - di fatto però è assolutamente importante, visto che è lei che ha citato la deliberazione del 2021, richiamare pagina 3 della stessa, dove dice: ""Tenuto conto del fatto che la nota prevede, quale unica associazione iscritta al registro regionale delle associazioni di volontariato, avente fra le proprie finalità la protezione degli animali, indica all'AVAPA stessa quale termine improrogabile"" eccetera, per cui, come richiamato, io sono assolutamente certo che lei non soltanto quando ha letto la delibera del 2021 abbia letto le parti che ci ha richiamato in Aula nella discussione generale, ma avesse anche letto quest'aspetto, per cui la deliberazione del 2021 ha come base, per la quale si è deciso di procedere con un affido diretto all'unica associazione animalista sul territorio, il fatto che l'associazione animalista in quel momento fosse appunto unica. A oggi non è così. Io, tra l'altro, questo l'ho apposta richiamato, perché lei è un fine uditore, oltre che un tecnico e un professionista, in tutte le risposte che ho dato; l'ho richiamato in maniera diretta perché ero assolutamente certo che lei quest'aspetto lo avesse colto, sono assolutamente certo che lo ha colto anche leggendo la delibera del 2021, così come l'abbiamo colto noi ai tempi e l'abbiamo colto nel prosieguo. Aggiungo anche il fatto che, in piena legittimità, noi non soltanto teniamo al benessere degli animali, compresi i cani e i gatti, soprattutto i cani ricoverati nel canile e gattile regionale, perché come lei sa, i gatti a tutti gli effetti sono del Sindaco: abbiamo avuto un incontro dedicato in tal senso al CELVA sul quale abbiamo rinnovato la documentazione presente sul sito del CELVA stesso e abbiamo avuto un momento di forte condivisione con gli uffici rispetto al futuro e al presente dei gatti liberi che sono, di fatto, di pertinenza comunale, quindi è anche utile che in tal senso si possa rappresentare correttamente che il ricovero dei poveri gatti presso i canili non è consentito dalla legge per il benessere degli animaletti stessi. Noi teniamo sia ai cani che ai gatti, e in questo senso la sensibilità che lei richiama è assolutamente sposata. Aggiungo, però, che potrebbe sembrare un paradosso non solo politico ma soprattutto amministrativo, il fatto che su una gara con più soggetti, che potrebbero aggiudicarsela per cifre nella misura di 500 mila euro all'anno, si stia a chiedere a un Governo o a un qualsiasi amministratore di non adire una gara ad evidenza pubblica, ma so che questo non è assolutamente nel suo intento."
47902,XVI,06/11/2024,"SANITÀ VETERINARIA E ZOOTECNIA, Sanità veterinaria",5,it,278.0,1959.0,M,LEGA VDA,10,2170,"Soltanto una brevissima replica cogliendo l'occasione della dichiarazione di voto. A proposito della presenza di più di un'associazione, io credo che questo non possa che arricchire il panorama, nel senso che è vero che un amministratore dice: certo, ne ho una sola, così mi lavo le mani, a quella do (se la vuole) e finisce lì, ma non è questo il problema Io penso che fuori dalla Valle d'Aosta, dove devo immaginare che non ci sia mai stata una sola associazione di volontariato, vengano gestiti anche da volontari i canili e i gattili di altre parti, tant'è che c'è un ricorso al Tar, di cui avevo letto una sentenza tempo addietro, dove si parlava appunto di questo: un'associazione che aveva impugnato perché l'ente, il Comune in questo caso, visto che era comunale, aveva deciso di mettere insieme vari Comuni, di consorziarsi con altri Comuni, e gestirlo direttamente. Lì l'associazione diceva: ""Eh no, dovete darla a noi perché c'è scritto 'prioritariamente'"". Non era corretto, evidentemente, tant'è che il Tar ha respinto quel ricorso, ma ci fa capire proprio che le associazioni di volontariato ci sono anche fuori, gestiscono i canili e gattili e chiaramente non sono una sola per aree metropolitane, magari lombardi o piemontese; qui in Valle d'Aosta c'era questa situazione. Ce ne sono tre, ve l'ho detto prima, interpellatele tutte e tre, se tutte e tre ci diranno di no, farete quello che volete fare; se invece una ci dicesse di sì, la date a quella e sennò decideranno loro, magari si consorzieranno anche fra di loro, qual è il problema? Il problema è proprio il merito della questione. Il volontariato è un plus in questo caso, per questo bisogna favorire loro. Non è un favoritismo di nessun genere, è proprio fare del bene agli animali. Consentire che questi servizi - che sono in parte economici, quantificabili economicamente eccetera, e in parte invece scaturiscono dall'amore per gli animali, che non si può sostituire con nessun pagamento - si possano coordinare. Questo è il tema e questa è la visione che dovrebbe avere, secondo me, un politico in questo settore. Poi voi ce l'avete diversa, pazienza. Naturalmente, non ritiriamo la mozione."
47903,XVI,06/11/2024,"EDILIZIA, Edilizia residenziale",6,it,185.0,1983.0,M,LEGA VDA,2,8794,"Questa mozione fa seguito a una iniziativa ispettiva che avevamo discusso qualche Consiglio fa e che evidenzia un problema di cui poi abbiamo parlato in seguito, cioè la questione dei rincari. Una questione dei rincari per quanto riguarda gli alloggi di Edilizia residenziale pubblica che, sostanzialmente, scaturisce da una modifica e da una valutazione differente che è stata calcolata dall'OMI, quindi un miglioramento di quella che è la struttura, del quartiere, della zona residenziale in cui sono inseriti alcuni alloggi di Edilizia repubblica pubblica, che ha dato il via a una serie di aumenti che sono stati ritenuti ingiustificati e anche a un problema relativo alla questione del riscaldamento, su cui ovviamente anche ARER ha fatto una sua parte, peraltro facendo anche del terrorismo psicologico, dicendo che il combustibile si stava per esaurire e quindi bisognava risparmiarlo. Al netto di questo, il tema di questa mozione è proprio la questione dell'affitto e cercherò di riassumerla in poche righe. La questione qual è? La questione nasce da questo: se noi prendiamo un metodo di pagamento... parliamo del mercato libero, sul mercato libero chiunque può rivolgersi al proprietario di casa e chiedere: ""quanto vuoi di affitto?"" e il proprietario di casa ti dice: ""voglio X"". Se a me va bene e ho le sostanze necessarie per poter pagare, bene, se non ce le ho, ovviamente rifiuto. Nel settore dell'Edilizia residenziale pubblica, invece, funziona in maniera diversa, perché io faccio una domanda, entro in graduatoria, sulla base di quella che è una serie di calcoli viene elaborata la cifra che io devo pagare e, una volta che poi sono dentro, se questa cifra mi viene aumentata mi trovo nella scomoda situazione di non potervi fare fronte. Banalmente, ho già fatto questo esempio altre volte, ma credo che sia particolarmente evocativo: se io sono una persona con disabilità, che prende una pensione di accompagnamento di circa 380 euro al mese e può succedere quello che si vuole, può venire giù anche il Padre eterno ma io sempre 380 euro al mese percepisco, non potrò pagare un affitto di 390 euro, ma neanche di 381, perché a me ne entrano 380. È chiaro quindi che se il mio affitto assomma a 381 euro, considerando che io non mangi, non beva, non mi muova, non respiri, non guardi la televisione, non mi riscaldi e quant'altro, è evidente che io più di 380 euro non posso pagare. Oggi però purtroppo molti alloggi di Edilizia residenziale pubblica sono in realtà sottoposti a questo ""ricatto"", perché succede che le persone che ci vivono si vedono aumentare il canone d'affitto, si vedono aumentare le spese. Ho fatto degli esempi, ho qui sempre un'altra delle tante bollette che mi sono arrivate, di euro 909,90 per una casa popolare (un mese di affitto, solo di affitto, sono 909 euro). È chiaro che se io ho un reddito che chiaramente non può modificarsi, se sono una persona anziana, ma anche soltanto se ho un lavoro che non mi consente di guadagnare cifre di questo tipo, è chiaro che io non potrò farvi fronte. Allora qual è il mezzo che è stato utilizzato da altre Regioni per evitare che questo costo arrivi? Perché il problema è che noi abbiamo una legge regionale che ha giustamente un suo articolo, che è il 42, che disciplina la decadenza dall'assegnazione. La decadenza dall'assegnazione viene indicata - si rientra nella fattispecie della decadenza - nel momento in cui non si pagano quattro bollette, quindi quattro affitti non pagati. Dopo quattro affitti non pagati, comincia la procedura di sfratto. È chiaro che se io ho un affitto da pagare di 381 euro e io ne percepisco 380, come ho detto prima facendo conto che io non mangi, non beva e non faccia nient'altro ma mi limiti a vivere e a respirare, se io ho un affitto da pagare di 381 euro non potrò pagarlo, quindi cosa succede? Succede che io, pur non avendo la possibilità, non la volontà, la possibilità, apro il mio portafoglio e 381 euro non ci sono, ce ne sono 380, quindi non posso pagare l'affitto. Succederà che io accumulerò ovviamente un debito, arrivato alla quarta bolletta, quinta bolletta, sesta bolletta - a volte c'è una tolleranza, questo va detto -, arriverà una cara letterina dicendo: ""Caro mio, o tu rientri di questa spesa o altrimenti te ne vai fuori di qua"". La persona in questione chiaramente si trova ad affrontare una sfida impossibile, improba, peraltro anche in questo periodo nel quale un alloggio nel privato non si trova. Allora come si sono organizzati da altre parti, in altre Regioni? Ho fatto l'esempio del Piemonte: il Piemonte ha fatto una cosa molto semplice, l'hanno fatto gran parte delle Regioni in realtà; il Piemonte ha stabilito una serie di fasce (fasce che abbiamo anche noi, peraltro, noi abbiamo delle fasce), ma queste fasce determinano appunto il pagamento che io dovrò effettuare; quindi, a seconda del mio ISEE e a seconda dello stato dell'alloggio, dovrò essere inserito nella fascia corrispondente e poi pagare una cifra. Qui però, nella parte del Piemonte, si fa una cosa diversa e, secondo me, interessante e intelligente: si dice che c'è una serie di fasce, sono 19 fasce. La prima è la fascia di sostegno: viene stabilito un canone, cosiddetto canone dovuto, quindi tu devi 100 euro al mese di affitto, ma tu sei in fascia 1, e probabilmente la fascia 1 è dedicata alle persone che hanno magari un ISEE pari a 0, probabilmente (e se ho un ISEE pari a 0, è facile pensare che io non abbia le sostanze per pagare nulla), quindi tu dovrai il 35% del canone dovuto. Se tu hai un Isee così basso, dovrai pagare il 35% del canone dovuto. Immaginiamo di dire che il canone dovuto sia 100 euro e quindi tu vuoi pagare 35 ?. Non c'è un canone massimo rispetto al reddito per questa prima fascia, ma c'è un canone e appunto il Piemonte ti dice: ""Tu dovrai pagare come minimo 40 euro al mese"". Questo per la fascia più povera. Poi, man mano si sale e man mano che si sale con il reddito, si sale anche con le fasce. C'è la fascia di protezione, dal n. 2 al n. 8; c'è la fascia di stabilità, dal 9 al 13; c'è la fascia di sicurezza, dal 14 al 18, c'è la fascia di permanenza. Cosa stabiliscono queste fasce? Stabiliscono un limite massimo di canone rispetto al mio reddito. Per esempio, prendiamo la fascia n. 8, che è una fascia di protezione: ti dice che tu devi pagare il 75% del canone dovuto, quindi se il canone dovuto è 100 euro, devi pagare 75 euro. Ma il canone massimo rispetto al mio reddito è che non potrà superare il 16% del mio reddito complessivo, quindi se io ho un ISEE di mille euro all'anno, io non potrò pagare più del 16% di quell'ISEE, ma perché obiettivamente se tolgo dei fondi per quel tipo di spesa, io poi non ho più di che vivere, quindi c'è un limite che viene imposto sul mio reddito. Tu guadagni mille euro? Non puoi pagare per l'affitto più del 16% del tuo reddito e così a salire. C'è, per esempio, l'ultima fascia, che è quella di permanenza, che prevede il pagamento del 240% rispetto al canone dovuto (immagino che la fascia di permanenza sia per redditi sicuramente probabilmente superiori a 20 mila euro, magari a 30 mila, non lo so) e il canone massimo è del 20% rispetto al mio reddito, con un canone minimo di 300 euro al mese. Quindi, c'è una tabella che mi permette anche di sapere, in maniera trasparente, quanto dovrò pagare e che permette di salvaguardare il mio reddito, perché - e ripeto quello che ho detto prima - se mi viene chiesto più di quello che ho non lo potrò pagare e ci troveremo ad avere persone che vengono sfrattate e poi con i servizi sociali che devono occuparsi delle persone sfrattate che sono state sfrattate dalla stessa Regione. Quindi noi abbiamo una persona che viene buttata fuori di casa, che poi va dalle politiche sociali e dice: "" Eh, ma io sono senza casa"", ""Come è successo?"", ""Eh, mi hai buttato fuori tu tramite l'ARER"". È un circolo vizioso che obiettivamente è assurdo. Se non ho le sostanze per potermi permettere un affitto, devo poter avere la garanzia che è una casa popolare, che non si rivolge a un mercato, che non è un sistema per guadagnare, ma un sistema sociale di protezione per le persone più deboli; è chiaro che questo sistema deve fare in modo che io sia protetto. Ecco perché, con questa mozione, venendo appunto alla richiesta che abbiamo presentato, e ne abbiamo parlato più volte in quest'Aula, anche i colleghi hanno avanzato le proposte di revisione della legge regionale 3/2013 ed è stato annunciato, da parte dell'Assessore, che un lavoro in questo senso si sta facendo, si impegna il Governo regionale a introdurre, in sede di questa revisione, un metodo di calcolo che preveda un tetto massimo al canone, rapportato al reddito, al fine di limitare gli aumenti discriminati e favorire un contenimento dei costi per gli assegnatari fragili."
47903,XVI,06/11/2024,"EDILIZIA, Edilizia residenziale",6,it,201.0,1975.0,M,SA,4,11987,"Come avrà notato, collega Manfrin, io fino adesso non ho assolutamente reso merito a nessuna iniziativa trattata finora, per quanto mi riguarda. Questa invece consente di fare un'analisi, ma è un'analisi che si collega anche alla parte impegnativa. Come potrà notare... io so che poi lei terrà l'iniziativa, ma quando avrò cercato di rappresentarle qual è l'oggetto del contendere, lei noterà che, alla fine della fiera, facciamo bene a non votarla e spiego perché. Innanzitutto, la sua iniziativa parte da un presupposto, che è quello, giustamente, della Regione Piemonte, per dirla tutta. Confrontando i sistemi di calcolo della Valle d'Aosta e del Piemonte, occorre tenere in considerazione l'insieme complessivo dei due sistemi, e non solo alcuni elementi; infatti, nel sistema piemontese, i nuclei che raggiungono un valore ISEE pari al doppio del limite di accesso all'ERP, devono rilasciare l'alloggio. Pertanto, i beneficiari sono persone che si trovano in condizioni di effettiva fragilità economica e quindi, di conseguenza, limitare il canone a un massimo del 20% del reddito ha un'incidenza solo sui nuclei che si collocano nelle fasce reddituali più basse, visto che i nuclei con redditi più alti devono rilasciare gli alloggi ERP. Questo per quanto riguarda il Piemonte. Viceversa, nella normativa valdostana, non è previsto un limite di ISEE oltre il quale occorre rilasciare l'alloggio; quindi, se volessimo applicare lo stesso metro di misura del Piemonte, alcune famiglie valdostane potrebbero arrivare a dover versare canoni di locazione abbondantemente oltre quelli che lei ha portato come metro di paragone. Si ricorda, infatti, che la nostra normativa non disciplina un valore ISEE massimo al fine di un eventuale rilascio dell'alloggio in caso di raggiungimento di stabilità economica, per cui, in termini tecnici, il fatto di non avere dei criteri di permanenza che consentono, come in altre Regioni italiane, il rilascio dell'alloggio, ma anche di non avere dei criteri di permanenza definiti. Voi sapete che una delle cose che si stanno valutando nel tavolo che ci vedrà coinvolti credo entro la fine di questo mese, perché il Presidente della Commissione, nella sua attenzione al tema, mi ha dato delle date nelle quali convocarmi per affrontare una prima sintesi del lavoro di ricerca che l'Università della Valle d'Aosta sta svolgendo per arrivare a definire la nuova legge 3, quindi di conseguenza in quell'occasione credo che avremo la possibilità di affrontare alcuni aspetti che conoscete tutti quanti benissimo. Fondamentalmente però, per fare un'analisi un po' più tecnica, voi sapete che, per farla breve, esistono delle valutazioni di accesso, dei criteri di accesso all'Edilizia residenziale pubblica e poi esistono dei criteri di permanenza. Sui criteri di accesso - l'abbiamo già detto grazie ad alcune iniziative che ha fatto il collega Baccega -, quello che si sta rendendo evidente, a differenza di altre iniziative che stiamo trattando in quest'Aula, è che in realtà la Regione autonoma Valle d'Aosta non è una Regione di manica larga per l'accesso all'Edilizia residenziale pubblica. La 3 non è una legge che, di fatto, andava a trattare in una maniera socialmente adeguata ai tempi - ed è per quello che la stiamo cambiando - l'accesso all'Edilizia residenziale pubblica. Prima di tutto perché la 3 ragionava in termini di ISE e non di ISEE; in secondo luogo, perché, ragionando in termini di ISE e non di ISEE, teneva anche fuori dall'Edilizia residenziale pubblica una fascia di popolazione con magari alcuni tipi di difficoltà, per cui il lavoro che questo Consiglio sta sollecitando e che noi stiamo ponendo in essere di variazione della 3 potrebbe dare dei vantaggi positivi per la comunità valdostana. Il fatto di avere un ISEE a 8.500 euro - perché questo è il parametro di riferimento, ad esempio - potrebbe far sì che con un ISEE di 30 mila euro per un nucleo da sei persone, di fatto si parlerebbe di 9.375 euro e noi oggi con un ISEE a 8.500 lo teniamo fuori; per non parlare poi di tutta una serie di aspetti che hanno a che fare, ad esempio, con la disabilità e tutta un'altra serie di questioni che magari tratteremo a brevissimo. Venendo invece al criterio di permanenza, noi credo che in questo momento siamo l'unica, o una delle pochissime Regioni italiane, che applica a chi accede all'Edilizia residenziale pubblica un accesso a vita, quindi, fondamentalmente, quando il nucleo accede all'Edilizia residenziale pubblica resta all'interno della casa - lasciando stare poi la mobilità, perché sennò complichiamo troppo le cose -,  però ipotizziamo che un nucleo da quattro persone, con l'ISEE adeguato, ottenga la casa di Edilizia residenziale pubblica, o volgarmente detta casa popolare, ipotizziamo che entrano in quattro e restano in quattro per tutta quanta la loro vita, di fatto avrebbero la possibilità di restare all'interno di quella casa per tutta quanta la loro vita; quindi, di conseguenza, anche i canoni, per arrivare a calcolare i canoni di locazione, sarebbero dei canoni suscettibili ai metri quadri, alla vetustà dell'alloggio e ai parametri OMI che, in questo momento, in quella zona della città, sono in aumento, come abbiamo già avuto modo di rappresentare per una sua iniziativa. I parametri OMI ovviamente non li sceglie la Regione autonoma Valle d'Aosta, ma tengono conto di quello che è il mercato per zone della città; quindi, se i parametri OMI nella zona in cui sono presenti in maggioranza delle case popolari nella città di Aosta sono in crescita, è perché, di fatto, vuol dire che, in termini di acquisti e vendita, in quella zona della città c'è mercato. Questo è. Però l'oggetto del contendere è che se noi abbiamo - probabilmente l'unica Regione d'Italia - tutt'ora una legge che permette a un nucleo di entrare in ERP, quindi nella casa popolare, e di restarci per tutta la vita, addirittura poterla in una qualche maniera anche lasciare alle generazioni future, voi capite bene che noi, di fatto, stiamo accompagnando tutta la vita di questo nucleo familiare durante anche la sua emancipazione sociale ed economica. È possibile che un nucleo familiare che entra in Edilizia residenziale pubblica nel 1980, con un solo genitore che lavora e con due figli piccoli, poi, nel corso della vita del nucleo stesso, arrivi ad avere due genitori che lavorano o magari il genitore di riferimento che cresce da un punto di vista professionale, i figli che crescono, le esigenze che cambiano, addirittura possono diventare percettori di reddito, di fatto tutto questo in parte non viene raccolto dall'esperienza all'interno della casa popolare, quindi questo nucleo continua a rimanere dentro questa casa popolare. Bene, se noi in una qualche maniera rappresentassimo - ma questo lo dico solo per correttezza di ragionamento - l'impegnativa della sua iniziativa, noi potremmo addirittura arrivare a portare questo nucleo, per una serie di motivazioni che non sono ovviamente il motivo per il quale lo vuole, a pagare ancora di più di quello che oggi rappresenta, per il semplice motivo che in tutte le Regioni del Nord Italia parrebbero esserci dei criteri per i quali, una volta che si entra nell'ERP, prima o poi se ne esce anche. Addirittura, ci sono dei contratti di Edilizia residenziale pubblica con durate variabili che, di fatto, vengono rinnovate e mi immagino che vengano rinnovate andando a valutare i criteri di permanenza all'interno dell'Edilizia residenziale pubblica. Ci sono poi dopo degli altri criteri ancora, che nelle altre Regioni vengono applicati, compresa la Regione Piemonte, che addirittura ti dicono chiaro e tondo, ovviamente non dall'oggi al domani, ma attraverso dei percorsi di uscita dalle case popolari, che quando tu arrivi a emanciparti come nucleo familiare, tu dall'ERP devi uscire. Di conseguenza, nel momento in cui tu dici a un nucleo (restiamo alla Regione Piemonte), che si è emancipato ed è arrivato a diventare un nucleo ""socialmente più ricco"", dici anche che esce dalle case popolari. Quindi poi, nel novero del calcolo che lei ha rappresentato come esempio di quest'iniziativa, quel nucleo non c'è, mentre in Valle d'Aosta c'è. Siccome io so che lei è molto attento al tema e che lo conosce anche bene, non solo sono d'accordo con lei rispetto al fatto che tutto il tema della morosità incolpevole abbia fondamentalmente una ragione sociale, tant'è che noi nelle ultime settimane abbiamo fatto delle riunioni dove abbiamo coinvolto anche il collega Sapinet, ovviamente solo per la parte di sua spettanza che non è quella sociale ma quella strutturale, ma, di fatto, abbiamo anche scritto all'ARER, andando a richiamare la necessità di coinvolgere il servizio sociale a monte di qualsiasi scelta che abbia a che fare con la permanenza o meno negli alloggi. E questa cosa si dovrà sempre più rafforzare anche nella nuova 3; non a caso, è dal 2023 che stanziamo dei fondi in tal senso e che con la prossima legge di stabilità stiamo cercando di renderla - scusate il gioco di parole - stabile. Però, l'oggetto del contendere è proprio il fatto che se uno dovesse ragionare su tutta la rivisitazione multidisciplinare di questa benedetta 3... ...Cosa vuol dire multidisciplinare? Vuol dire che si devono probabilmente adattare i criteri di accesso in termini, passando dall'ISE all'ISEE, questo ISEE deve prevedere poi una serie di parametri, naturalmente secondari, che sono quelli poi delle delibere attuative, che probabilmente si devono tarare su una società diversa da quella che c'era nel 2013, cioè 11 anni fa, compresa quella valdostana. Quando si entra nell'Edilizia residenziale pubblica non si deve restare lì a vita, ma ci devono essere dei parametri per i quali bisogna essere accompagnati a uscire dall'Edilizia residenziale pubblica e quindi poi, di conseguenza, si apre tutto l'altro fronte che spesso trattiamo in quest'Aula, che è quello del: sono sufficienti le case popolari a oggi disponibili su questo territorio? Come si incastra la gestione del numero di case popolari e di tutti quanti gli strumenti sociali legati al disagio socio-abitativo rispetto al nostro territorio, rispetto al fatto che il nostro territorio sia un territorio complesso e rispetto, a esempio, al PTP del collega Sapinet che, in teoria, non prevede un uso del suolo zero o di diminuire certe cose? Per cui questa è la multidisciplinarità a cui dovremo andare incontro nel momento in cui ragioneremo di ERP, ma questo è anche il motivo per il quale se noi andiamo a prendere - e non dico che lei l'abbia fatto, capiamoci - solo una parte ad esempio delle scelte fatte da una Regione a noi vicina, rischiamo poi dopo di fare danni ancora più grandi di quelli che a oggi stiamo facendo, perché in una Regione che, come la nostra, non prevede il fatto che quando un nucleo si emancipa venga accompagnato verso il mercato privato, acquisto, locazione o altro, ma resti nell'Edilizia residenziale pubblica, se andiamo ad applicare il criterio previsto nella parte impegnativa di questa mozione, noi di fatto ci troveremo nella condizione di andare a far pagare ancora di più a chi oggi si è emancipato. Cosa che io trovo anche corretta, capiamoci bene, però capisce che poi dopo mi capita di essere chiamato a rispondere a delle iniziative dove mi dice: ""Costa troppo"", ma probabilmente costa troppo anche perché in alcuni casi, perché secondo me potremmo anche arrivare a fare delle simulazioni rispetto ad altre leggi, scopriremmo, qualora mai lo facessimo, che, a seconda della Regione che noi prendiamo in esame, ci sarebbero dei nuclei che già non farebbero più parte, a oggi, dell'Edilizia residenziale pubblica. Per questo motivo, ho cercato anche di parlare a braccio, perché lei apprezza; io di fatto cerco di non parlare a braccio normalmente, semplicemente perché, come vede, ho parlato 13 minuti, invece i tempi sono minori e quindi, di conseguenza, in questa maniera qua cerco anche di auto-dare all'Aula un po' meno della mia faccia e della mia voce."
47903,XVI,06/11/2024,"EDILIZIA, Edilizia residenziale",6,it,185.0,1983.0,M,LEGA VDA,6,7163,"Non si preoccupi, è comunque sempre un piacere ascoltarla, soprattutto quando parla a braccio. Quindi non si preoccupi né per la sua faccia, di cui noi non faremo body shaming e siamo contrari a qualsiasi opera in questo senso; lo fa lei e se ne prende la responsabilità con il Presidente del Consiglio. Ma in realtà ci fa piacere e mi fa piacere soprattutto perché lei esprime un pensiero politico che invece la lettura di freddi foglietti non esprime. Lei però, Assessore, ha detto una serie di cose che portavano in una direzione, adesso poi, chiudendo il discorso, ha detto cose che sono tendenzialmente opposte e differenti. Parto per ordine, così almeno ci capiamo. Concordo pienamente con lei, con il fatto che la nostra Regione non ha un sistema di uscita dall'Edilizia residenziale pubblica e sono felice che lei, nella conclusione del suo intervento, abbia detto che questo non è giusto, anche perché ovviamente avevo paura che lei dicesse: ""No, ma noi dobbiamo tenere tutti quanti e quindi non si può mettere una normativa o un dispositivo che contiene gli affitti come quello che proponiamo di fare"". Sono felice che lei lo abbia fatto, perché è evidente che noi abbiamo i dati in mano di quelli che sono gli ISE e gli ISEE delle persone che sono negli alloggi di Edilizia residenziale pubblica e se lei, come immagino, avrà dato loro un'occhiata, scoprirà che negli alloggi di Edilizia residenziale pubblica ci sono persone che hanno un ISEE a 140 mila euro. Ora, comprenderà che, personalmente, se io incontrassi la persona che con 140 mila euro di ISEE tiene un alloggio, una casa popolare che dovrebbe essere destinata a persone fragili, per sé, un certo sdegno glielo manifesterei, dicendo: ""Ma scusami, ma con il reddito che hai, ma non puoi andarti a cercare un alloggio da un'altra parte e lasciare la casa a un povero disgraziato?"". Visto che annuisce e concorda, allora l'idea dovrebbe essere quella che evidentemente va messo un limite, esattamente come hanno fatto le altre Regioni. Quindi se noi già soltanto introducessimo un limite di reddito, potremmo liberare una parte di quegli alloggi che oggi vengono occupati da persone che possono pagarsi, hanno la sostanza necessaria, per pagarsi un affitto e non sono a rischio di non avere un tetto sopra la testa. Però questo ragionamento, sul quale lei concorda, fa cadere tutto il ragionamento che lei ha fatto per il quale quest'iniziativa non può essere accolta, perché noi non è che diciamo, con questa mozione, che nella revisione della 3/2013 bisogna fare solo e soltanto quest'intervento; noi diciamo che, nell'ottica di revisione della legge 3/2013, inserire un ragionamento e un metodo di calcolo di questo tipo è necessario, perché se nella revisione ci dovesse essere la previsione di una clausola per la quale, superata una certa soglia di reddito, io lascio l'alloggio, è ovvio che una tabella e un meccanismo di questo tipo ci permetterebbero di garantire anche che l'affitto non superi certi livelli. Se lei incentra tutto il discorso per dire di no a quest'iniziativa, con il fatto che noi questa cosa non ce l'abbiamo, però, Assessore, lei usa una fallacia argomentativa che obiettivamente è molto debole. Io dico e torno a ripetere: se noi vogliamo dare un'equità nell'assegnazione, nella gestione, nel mantenimento, nel pagamento degli alloggi di Edilizia residenziale pubblica, nel novero della discussione della 3/2013, il ragionamento di mettere dei limiti di reddito oltre i quali le persone non devono pagare perché non ce la fanno, perché non possono, non perché non vogliono, è essenziale. Tutto questo si sposa perfettamente e tranquillamente con le due questioni che ha sollevato: 1) il fatto che, superata una certa soglia di reddito, la casa popolare io la devo lasciare; 2) il fatto che le case popolari siano diventate ereditarie, che è profondamente sbagliato. Possono essere trasmesse ai conviventi qualora questi effettivamente rispettino certi canoni di reddito basso, su questo siano perfettamente d'accordo, ma è così che funziona da altre parti, quindi è chiaro che il nostro sistema e la nostra necessità di revisione della legge devono andare in questa direzione. Però, Assessore, al netto di questo e a fronte di quello che ho appena detto, non accogliere quest'iniziativa è sbagliato, per il semplice motivo che o lei mi dice: ""No, guardi, nella mozione, se vuole fare delle proposte, deve inserire tutta una sua proposta di revisione della 3/2013"" e se vuole, gliela faccio, e la faccio anche gratis, senza dover incaricare dei professori universitari sfaccendati che non hanno altro da fare nella vita se non fare ogni tanto delle comparsate di beneficenza in favore dei fotografi e magari ogni tanto qualche candidatura di servizio. In favore di questi, se vuole, gratuitamente, io le faccio da consulente, a disposizione, completamente a disposizione, senza neanche fare le fotografie, vengo e le faccio volentieri da consulente. Se invece l'idea è quella che dobbiamo inventarci qualcosa per respingere l'iniziativa, perché l'iniziativa effettivamente ha un suo significato e un suo valore (e lei lo ha riconosciuto), ma non so esattamente come respingerla, allora Assessore mi spiace, lei sa che ci scontriamo più volte. Penso che ognuno, al netto di quelli che sono i toni o al netto di quelle che sono le idee, a volte coincidenti, a volte contrastanti, riconosce l'uno all'altro una capacità e un valore, sia politico sia di espressione, non possiamo dire però in quest'occasione sinceramente 1) che i toni utilizzati sono sbagliati, 2) che le proposte non sono accettabili, perché l'ha riconosciuto anche lei. Non ci sono vere motivazioni per le quali questa mozione non può essere accolta. La motivazione non può essere: ""Eh, no, ma noi abbiamo un sistema"", anche perché, e le dirò di più, se anche quest'iniziativa, e quello che lei ha detto lo testimonia, venisse accolta e venisse introdotto un metodo di calcolo, che io ho evidenziato, che funge da moltiplicatore qualora il reddito sia superiore, man mano che il reddito cresce, l'aumentare dell'affitto mensile per chi ha un reddito più alto sarebbe esso stesso un meccanismo che disincentiva il mantenimento dell'alloggio di Edilizia residenziale pubblica. Perché se io arrivo a prendere un ISEE di 140 mila euro l'anno e devo moltiplicare il canone dovuto, io ho fatto solo l'esempio della diciannovesima, cioè la permanenza, ma se noi vogliamo calcolarlo fino a un ISEE così alto, il minimo moltiplicatore non so cosa sarà, 1000%, 2000% del canone dovuto rispetto al canone base, e quando una persona che ha 140 mila euro di ISEE si troverà a pagare 3, 4, 5 mila euro al mese di affitto, si farà due calcoli e dirà: ""Forse è meglio che l'alloggio lo rilascio e me ne trovo uno a livello privato"". Assessore, secondo noi non è un punto politico, non è una questione di lasciare una testimonianza, non è una questione banale di comunicare la propria idea; secondo noi quest'iniziativa, obiettivamente, ha un suo valore e nessuna delle motivazioni che lei ha comunicato ha il valore o la possibilità di dire che questa non può essere recepita. Ovviamente manterremo l'iniziativa."
47903,XVI,06/11/2024,"EDILIZIA, Edilizia residenziale",6,it,11.0,1955.0,M,FI,8,2515,"Tenuto conto che i colleghi hanno deciso di mantenere la mozione, noi anticipiamo che il nostro voto sarà favorevole. Sono quattro anni di dibattito sull'Edilizia residenziale pubblica, quattro anni nei quali si è fatto poco o niente; più niente che poco. C'è questo iter della legge 3 che aspettiamo da anni. Auspichiamo che la legge arrivi quanto prima, perché sono tante le questioni che sono in ballo: i canoni di locazione, la morosità, le risoluzioni dei contratti, il tema dell'emergenza abitativa, il concetto di alloggio adeguato, le modalità di assegnazione, la scelta degli alloggi... sono tutti temi che vanno affrontati. Ma soprattutto, probabilmente, deve essere anche messo in discussione il bando regionale, perché c'è un'interpretazione anche di questo bando regionale, per cui laddove c'è un alloggio disponibile a Pont-Saint-Martin, o viceversa, a Valpelline, viene assegnato alla graduatoria e gli si dice: ""Tu sei di Pont-Saint-Martin? Ti assegniamo l'alloggio a Valpelline"". È successo, non è che mi sto inventando delle cose, e se non lo accetti, esci dalla graduatoria. Ma non si può fare così! Dobbiamo essere seri e l'ARER applica assolutamente questo metodo. Sappiamo con chiarezza che questa legge non è adeguata, la aspettiamo e l'impegnativa della mozione che è stata presentata dai colleghi della Lega va anche nella direzione di fare un ragionamento più serio anche rispetto ai canoni di locazione: a questo punto, introdurre il testo massimo sarà importante e assolutamente obbligatorio, anche perché alloggi non ce ne sono, alloggi decenti non ce ne sono. È vero che sono in itinere tutta una serie di lavori, ma prima di due o tre anni non li vediamo, nonostante le promesse che sono state fatte più volte in Commissione ""Saranno pronti, saranno pronti, saranno pronti"" ma in realtà ad ora di pronti ne abbiamo visti ben pochi. Vengono assegnati degli alloggi che sono improponibili e spesso vengono rifiutati, il più delle volte vengono rifiutati, e questo è un elemento che va preso in considerazione. Noi quindi voteremo con convinzione questa mozione, ritenendo che anche questo impegno debba essere preso in considerazione nella nuova formulazione della legge, e staremo attenti in questo senso; e soprattutto auspicando che questa legge venga in discussione quanto prima, proprio per manifestare quelle che sono le reali e concrete problematiche che l'Edilizia residenziale pubblica negli anni - perché ovviamente le cose sono cambiate nell'ultimo decennio - ha manifestato."
47903,XVI,06/11/2024,"EDILIZIA, Edilizia residenziale",6,it,110.0,1962.0,M,PA,10,621,"Per dichiarazione di voto: il nostro Movimento si asterrà su questa mozione, consapevoli di quello che ci ha detto l'Assessore: che questo provvedimento arriverà a breve. E sicuramente anche da parte nostra ci sarà un'attenzione, perché è un argomento che a tutti quanti ci sta a cuore, che questi affitti non vadano a dei livelli altissimi. Ci sarà un'attenzione anche da parte nostra nel controllare che questa sia una cosa calmierizzata e che vada bene e sia corretta per tutti quanti. Perciò l'Assessore ha detto che sicuramente porterà la modifica di questa legge e noi siamo disposti ad astenerci su questa mozione."
47903,XVI,06/11/2024,"EDILIZIA, Edilizia residenziale",6,it,201.0,1975.0,M,SA,12,5337,"Mi rendo conto che quando si parla 12 minuti... e non lo sto naturalmente dicendo a lei, collega Manfrin, che naturalmente deve trovare delle motivazioni per le quali mantenere la mozione; perché la mozione è un impegno politico, e quindi, in conseguenza, è anche bene che ci siano delle astensioni e dei voti a favore. Va tutto quanto bene, però quello che ho rappresentato poc'anzi è quanto stiamo già facendo, nel senso che le indicazioni che sono state date, e che tra l'altro, indipendentemente da quelle che avremmo dato, si stanno raccogliendo nella fase di studio per la rivisitazione della legge 3, sono quelle che ho rappresentato in premessa, cioè ho chiaramente esplicitato il fatto che a oggi la nostra legge 3 sta evidenziando: 1) requisiti di entrata non adeguati a quelli che sono i parametri di riferimento per una società come quella valdostana oggi, cioè con un ISE, non con un ISEE, a 8.500 euro noi di fatto stiamo andando a individuare una fascia della nostra società che non è la sola che dovremmo coinvolgere per avere una casa popolare. Ci sono altre fasce, che sono delle fasce in difficoltà, ma magari non in assoluta povertà, che dovrebbero, con l'utilizzo dell'ISEE non dell'ISE, essere coinvolte nella futura legge 3. 2) La prossima rivisitazione della legge 3 avrà dei requisiti che prevedranno il fatto che un nucleo che si emancipa, quindi un nucleo che migliora la propria situazione, non ha più diritto a restare in una casa popolare. Nel momento in cui ciò sarà possibile, a quel punto si potrà anche prevedere quello che viene reso evidente dalla sua iniziativa. Quindi la mozione non si può votare, ma, in linea politica, siamo assolutamente d'accordo con quello che lei sta rappresentando e che sarà individuato a livello di legge 3, perché, a oggi, quelli che sono i requisiti che prevedono che un nucleo familiare che sta bene sia già fuori dall'ERP, di fatto non è preso in considerazione. 3) Il fatto che a tutti gli effetti tutto quanto questo dovrà essere gestito a monte dalle politiche sociali e quindi, di conseguenza, il fatto che tutto ciò che ha a che vedere con l'Edilizia residenziale pubblica deve essere posto sotto il cappello del disagio socio-abitativo; quindi, di conseguenza, anche tutto ciò che viene deciso rispetto a un nucleo deve essere inserito all'interno di tutta una serie di iniziative che, di fatto, hanno a che fare con l'attenzione che il Dipartimento politiche sociali sta già mettendo a disposizione del nucleo di riferimento. 4) Nel momento in cui si dovrà fare questo tipo di scelte, come richiamato anche dal collega Baccega, probabilmente a quel punto si dovrà anche prendere atto del fatto che c'è la necessità di avere tutta un'altra serie di strumenti da affiancare all'Edilizia residenziale pubblica rispetto al tema del disagio socio-abitativo. Sicuramente a oggi il sostegno alla locazione è uno degli strumenti a disposizione del vasto mondo del disagio socio-abitativo che in questa regione sta funzionando, a tendere probabilmente dovremmo fare anche tutta una serie di valutazioni rispetto all'emancipazione anche sociale di un nucleo che a oggi si trova in una casa popolare da tantissimo tempo, però tutto quanto questo, compresi i numeri che vi ho dato, è una fotografia di quello che la 3 non stava prendendo in considerazione. Se tutto questo ve lo sto dicendo, è perché, di fatto, tutto quanto questo è assolutamente in corso d'opera. Poi io capisco quanto dice il collega Baccega; ovviamente non posso essere d'accordo con lui rispetto al fatto che, nel corso di questi tre anni e mezzo-quattro o cinque, non siano state fatte delle scelte politiche sull'Edilizia residenziale pubblica, ma questo fa parte dei ruoli diversi che in questo momento abbiamo in Consiglio. Quello che però io dico è che, indipendentemente dalle valutazioni che il collega Manfrin tutte le volte simpaticamente rappresenta rispetto a una sua visione di chi sta anche collaborando a questa cosa, nel caso specifico, lasciando stare le persone, e arrivando invece agli studi di ricerca, quello che possiamo assolutamente rappresentare è che questi studi sono della fine del 2023-inizio del 2024, quindi se noi riuscissimo ad arrivare con il mese di novembre ad avere già una sintesi, che ha preso in considerazione tutta una serie di numeri con una serie di possibili soluzioni, visto che poi dopo lo studio di ricerca che è stato commissionato all'Università della Valle d'Aosta prevede anche una sintesi di una proposta di una nuova 3, probabilmente, senza dare ragione a chi dice che non abbiamo fatto nulla, perché non è vero, a tutti gli effetti avremmo assolutamente già dato degli indirizzi molto forti perché la 3 si adegui alla società valdostana del 2024, 2025,2026, 2027, 2028, eccetera. Tutto quello che vi sto rappresentando, ovviamente, è una prospettiva spazio temporale amministrativa per ruoli diversi, che vede le soluzioni nella stessa maniera, cioè siamo tutti quanti d'accordo che la 3, per come funziona oggi, non può funzionare nel futuro e quindi probabilmente quella che diventerà la nuova 3 avrà anche la possibilità di uscita o l'invito all'uscita dall'Edilizia residenziale pubblica dei nuclei che si sono emancipati e quindi poi, di conseguenza, ha anche la possibilità di applicare questo che è quello che questa mozione a oggi prevede."
47903,XVI,06/11/2024,"EDILIZIA, Edilizia residenziale",6,it,185.0,1983.0,M,LEGA VDA,14,5316,"Assessore, vede, questa è una delle poche volte, devo confessarglielo, che la vedo particolarmente in difficoltà nel difendere una scelta che lei fa, una scelta d'Aula, ovviamente. La vedo in difficoltà perché solitamente lei ha una motivazione, condivisibile o meno, e, sulla base di questa motivazione, cerca, in maniera differente, con varie modulazioni sul tema, di convincere l'interlocutore, o per lo meno chi ascolta. Lei invece è già la terza motivazione diversa che adduce per la mancata accettazione di questa mozione. Allora, lei ha detto nell'ordine: che questa mozione non si può accettare perché non c'è una norma che preveda l'uscita dalle case popolari; poi ha detto che l'accettazione dell'inserimento di quello che noi chiediamo all'interno della revisione della 3/2013 porterebbe a un aumento dei canoni che porterebbero all'allontanamento delle persone, cioè esattamente l'obiettivo che poi ci si pone di inserire nella 3/2013, le persone che ovviamente migliorano la propria condizione economica. Poi adesso ci ha detto, Assessore, che quello che noi chiediamo lo state già facendo, che è più o meno quello che forse ha detto il collega Di Marco. Allora, vede, Assessore... Interruzione fuori microfono No, io non ho idea di cosa condividiate voi in maggioranza, ma perfetto... Non ho idea di quello che condividiate: io ho ascoltato la dichiarazione di voto del collega Di Marco e quindi, sulla base di quello, intervengo, se mi è concesso. Qual è la questione? La questione è molto semplice: che questo è un sistema che funziona, cioè metto un limite di reddito oltre il quale io non posso pagare, quindi ho un reddito X, posso pagare al massimo Y, non di più, perché altrimenti i soldi non ce li ho. Che il sistema possa essere inserito nell'ottica della revisione: noi non scriviamo nell'impegnativa che deve essere inserito adesso, noi chiediamo che venga inserito nell'ottica della revisione. Se lei dice che ci deve essere uno strumento per prima far uscire le persone che hanno migliorato la propria condizione, è evidente che le due cose devono essere fatte insieme. Allora, nel momento in cui voi state inserendo una modalità per la quale le persone che hanno migliorato la propria condizione economica devono uscire, è compatibile con l'approvazione di questa mozione che chiede esattamente in quella modalità di concordia, quella modalità di elaborazione rispetto alla nuova legge, di inserire anche una nuova modalità di calcolo. Allora che lo state già facendo, Assessore, non è una motivazione, ma lei non lo ha detto nel suo intervento, lei ha detto una cosa diversa. A prescindere da questo, adesso lei ha evocato un'altra questione, cioè la questione dello studio. A me spiace, io non voglio parlare delle persone, al netto delle cose che ci fanno sorridere, fanno sorridere tutti qui dentro, perché il mondo è piccolo e la Valle d'Aosta ancor di più, ma la cosa che mi sovviene, mi chiedo: ""Ma qual è la competenza delle persone che stanno elaborando questi studi?"" perché è questo il problema, capisce? Perché delle persone che stanno elaborando questi studi, a me piacerebbe davvero sapere che competenza hanno per dirci cosa va fatto. Che competenza hanno? Perché se la competenza è essere dei professori universitari che insegnano una materia che non c'entra nulla con l'Edilizia residenziale pubblica, mi spiace, ma purtroppo non c'è una competenza, non c'è, e far parte di associazioni o fondazioni non è un requisito che ti rende invece compatibile con l'incarico, capisce? Se una persona quindi che non ha le competenze mi dice cosa devo fare di una legge regionale, io obiettivamente e sinceramente non posso accettare quella valutazione, a prescindere da chi sia; ma se prendiamo il curriculum , e il curriculum lo abbiamo visto, sappiamo che le competenze non ci sono; e questa è una preoccupazione, perché poi gli effetti di quella legge così elaborata si scaricheranno, esattamente come è successo con la 3/2013, sugli incolpevoli coinquilini, perché magari domani ad amministrare ci sarà sempre qualcuno che ritiene di essere un amministratore di condominio e deve semplicemente molestare le persone per chieder loro l'affitto, invece di comprendere le difficoltà sociali. Quindi ben venga quello che ha appena detto, cioè il fatto che l'Edilizia residenziale pubblica va gestita di concerto con le politiche sociali. È corretto, è l'approccio corretto, sono perfettamente d'accordo, è una delle poche cose sensate che abbiamo sentito in questa discussione. Ben venga. Però, il fatto che tutto questo venga addotto come motivazione per non accettare la mozione, sinceramente, Assessore, non c'entra nulla, non è ostativo, anzi, le due cose possono andare di pari passo: l'uscita dall'ERP così come la fissazione di un limite di reddito. Voleva dare una motivazione? Assessore, non c'è riuscito. Se vuole, non votate la mozione, mi pare che le cose siano chiare, ma questa rimarrà evidentemente una macchia rispetto a un dibattito che, secondo me, invece dovrebbe essere un dibattito partecipato e forse condiviso, perché una legge di questo tipo disciplinerà, come lei ha giustamente detto, l'Edilizia residenziale pubblica del futuro e parliamo del destino di migliaia di persone fragili che, se messe di fronte alla scelta sbagliata, pagheranno caro il prezzo."
47903,XVI,06/11/2024,"EDILIZIA, Edilizia residenziale",6,it,11.0,1955.0,M,FI,16,2178,"Io avevo già annunciato che il nostro voto era favorevole, ma l'intervento dell'Assessore in qualche modo mi consente di dire altre cose. In realtà, il mio intervento di prima era stato breve proprio perché noi siamo in attesa di vedere quel santo documento che si chiamerà legge 3, che è anni che abbiamo richiesto, sono ben 4 anni, e se la mia affermazione di prima è stata quella che si è fatto poco o niente, ci sono poi i dati, c'è il collega Chatrian che è bravo e dice: ""La pubblica Amministrazione parla per atti e la pubblica Amministrazione parla per risultati"". I risultati sono sotto gli occhi di tutti: c'è una graduatoria di oltre 600 persone che aspettano la casa popolare, sono stati fatti una serie di sfratti negli anni piuttosto significativi, c'è gente che dorme in macchina, i canoni non sono adeguati, sono dei canoni che sono da rivedere, ovviamente, le spese di condominio, per quei nuclei familiari che sono fortemente in difficoltà economica, sono esorbitanti perché sono stati obbligati ad allacciarsi a Telcha, questo è il dato. La morosità incolpevole è una morosità che è stata finanziata ma, in realtà, spende poco perché sono tutti nuclei familiari che non hanno avuto l'abbassamento di reddito in quanto quei nuclei morosi in qualche modo sono o pensionati o gente che è disoccupata, questo è il dato effettivo. Questi sono i dati che mi consentono di affermare che in questi anni si è fatto poco, o poco o niente. Negli anni che lei conosce, ci siamo stati insieme, probabilmente qualche passaggio se lo ricorderà, ogni anno assegnavamo 120-130 alloggi alla graduatoria, c'era la mobilità, e non c'erano le risorse che ci sono adesso. Avessimo avuto le risorse che ci sono adesso, saremmo andati a nozze, perché saremmo andati a fare un lavoro molto più proficuo, probabilmente il quinto lotto sarebbe stato fatto prima, eccetera. Queste quindi sono le affermazioni, noi davvero auspichiamo quanto prima di vedere quel documento per confrontarci, per fare delle riflessioni, delle valutazioni sul nuovo disegno di legge che auspichiamo possa dare alla collettività valdostana delle risposte concrete e aggiornare questi dati che io le ho posto."
47029,XVI,07/03/2024,"AMBIENTE, ENERGIA",1,it,0.0,1985.0,M,RV,2,2999,"In parte, già nell'esame degli ordini del giorno e anche nella discussione generale, abbiamo esplicitato una serie di critiche, che riteniamo almeno avere un obiettivo costruttivo; anche nella presentazione degli ordini del giorno che non hanno potuto tenere conto di tutte le tematiche che sono presenti in un documento estremamente corposo e comunque estremamente complesso com'è il Piano Energetico Ambientale Regionale. In particolare, per quello che riguarda la nostra posizione complessiva, ci siamo concentrati nell'analisi di quelli che sono non soltanto i tre obiettivi principali, ma in particolare le misure presentate all'interno dei quattro assi. Ci sono sicuramente delle misure che sono condivise, non penso soltanto dalla maggioranza e dal nostro gruppo, ma anche da altri gruppi; quello che fa e farà la differenza è il modo con il quale si raggiungeranno determinati obiettivi, non soltanto dal punto di vista del mero raggiungimento, ma anche delle misure che verranno messe in campo. Due ordini del giorno, in particolare, che ieri abbiamo presentato e discusso, uno sulla legge 6 lo specificava chiaramente, e anche quello più in generale sull'autoproduzione e l'autoconsumo. Vorremmo capire un po' meglio su tutta una serie di aspetti che cosa si pensa di fare e che cosa si pensa di mettere in campo in termini anche di risorse e di scelte, anche in particolare, perché io non lo sottolineerei, di riforme dell'attuale contesto normativo che si ha, non soltanto legato a quello che riguarda la legge 6 - e ho cercato di sottolineare quest'aspetto - ma anche nell'ambito della semplificazione burocratica per quello che riguarda non soltanto la possibilità di realizzare nuovi impianti, ma, in generale, di mettere in campo misure che consentano di raggiungere gli obiettivi che ci si è dati. Poi rimane, da parte nostra, una sorta di scetticismo realista, però, per quello che riguarda - e anche questo l'abbiamo già detto - alcuni obiettivi che si sono posti, ma il fatto che il Piano abbia un sistema di monitoraggio, e soprattutto di aggiornamento, io penso che consentirà, nell'evolversi della situazione, di poter comprendere se il raggiungimento degli obiettivi è più vicino a quella che è la previsione, a quello che è il nostro scetticismo o quello che magari è la fideistica certezza di altri gruppi. Detto questo, il nostro non è ovviamente un voto non di sostegno anche al lavoro fatto e all'importante mole - io direi, ma lo dico in senso positivo-, di dati a disposizione per lavorare al di là del singolo esame di questo Piano, ma anche poi di altre situazioni tangenti alle tematiche di cui stiamo parlando. Il nostro voto sarà di astensione: un'astensione ragionata, un'astensione che, comunque, porta a casa il fatto di aver messo l'attenzione su alcuni punti e su alcuni temi, mentre su altri, ovviamente, come è nel nostro modo di fare, torneremo e sicuramente cercheremo anche di fare delle nostre proposte, non soltanto di porre sul tavolo delle critiche."
47029,XVI,07/03/2024,"AMBIENTE, ENERGIA",1,it,206.0,1966.0,F,PCP,4,4467,"Ho affermato ieri e confermo che il PEAR è un documento di grande importanza, e pensiamo che i documenti pianificatori siano importanti. Noi lo vediamo un po' come una bussola che deve guidare la politica energetica regionale ed è il motivo per cui ci siamo impegnate perché risultasse adeguato alla sfida che abbiamo davanti. A tal fine, quando è stata presentata la prima bozza ed è partita la procedura di VAS, abbiamo presentato dodici osservazioni scritte, di cui ben poco è stato recepito, In Aula abbiamo presentato quattro emendamenti, e nemmeno mezzo è stato accolto, eppure io sono persuasa che almeno su alcune questioni era possibile trovare una mediazione. Quello che non accetto, però, è che ci diciate che facciamo un'opposizione pregiudiziale, ideologica e che non siamo propositive, che ci siamo ostinate e lo facciamo per partito preso, che vogliamo manipolare le affermazioni altrui. Non lo accetto perché non è vero. Succede invece il contrario: succede che ci sono un Governo ed una maggioranza regionale che sono sordi anche a proposte semplici, di buon senso, e talmente arroccati a difesa del proprio testo da non esaminare neppure seriamente proposte alternative, e da travisare volutamente quanto richiesto. Avevamo fatto un'osservazione scritta di buon senso, chiedendo di estrapolare da un malloppo di oltre 1.300 pagine un testo essenziale, fruibile a tutti, e ci siamo sentite dire prima che il documento è comprensibilissimo e di facile lettura - allora io ho davvero qualche problema, perché non sono riuscita a leggere tutta quella quantità di materiale e a comprenderla pienamente -, poi che, a seconda di quello che ci interessa, le pagine devono essere o tante o poche. Noi non abbiamo mai detto che il Piano non debba essere ampio ed articolato, al contrario, ma che si deve distinguere tra il Piano vero e proprio e i documenti di accompagnamento, in modo da renderlo più accessibile a tutti; ma, evidentemente, non si vuole capire. Avevamo detto che ci sono dei buchi importanti da colmare, vedi la totale assenza di un ragionamento nel PEAR sul ruolo di CVA e la mancanza di una proposta sul ruolo da dare alle CER in Valle d'Aosta. Non c'è stata la volontà politica di affrontare questi due nodi. Su CVA siete arrivati a votare in sei contro un emendamento che chiedeva di riconoscerne e definirne il ruolo nel PEAR e sulle CER si è detto che gli uffici sono contrari: cioè adesso, oltre alle responsabilità tecniche, che sono già tante, gli uffici devono prendersi anche quelle politiche! Ed anche su altri punti, come sull'utilizzo dell'idrogeno e la questione dei metanodotti, invece di entrare nel merito, si è preferito dire che facciamo delle sparate senza valutarne l'impatto e che la nostra intenzione è quella di mettere in difficoltà la comunità, oppure che è prematuro fare delle richieste nel PEAR, che è il Piano Energetico con orizzonte 2030. Noi pensiamo che, così come verrà approvato, questo PEAR è un'occasione mancata. C'è stata una importante elaborazione tecnica, c'è stato un gran lavoro, ci sono delle competenze che hanno espresso delle analisi interessanti, ma quello che è mancato e manca - e lo ripeto - è la direzione politica, ma c'è chi ha detto addirittura che non bisogna esagerare con le scelte politiche perché possono rivelarsi dannose anche per il nostro ambiente. Manca la mano di un Governo che dica che in Valle d'Aosta vogliamo raggiungere l'autonomia energetica e ribadisca che vogliamo raggiungere il fossil fuel free al 2040, con tutto quello che ne consegue. È veramente strano che, da parte di una maggioranza e di una Giunta, che si professano autonomiste, si sia dimenticato il concetto di autonomia energetica, un concetto che è sempre stato presente nella discussione politica regionale e che pure è riportato nel PEAR, nella parte introduttiva, a pagina 7. È sconfortante che una regione con abbondanza di acque e decine di centrali idroelettriche, che può ricoprire migliaia di tetti con pannelli solari fotovoltaici, non abbia il coraggio di imboccare con decisione la strada del fossil fuel free. Sul PEAR ci asterremo, perché non è per noi una base sufficientemente solida e soprattutto concreta per la transizione energetica. Ci asterremo, ma nei prossimi mesi cercheremo certamente di valorizzare quello che è positivo, e ce n'è di positivo, come faremo emergere anche le contraddizioni derivanti da certe impostazioni sbagliate e da omissioni volute su punti rilevanti."
47029,XVI,07/03/2024,"AMBIENTE, ENERGIA",1,it,77.0,1975.0,M,AV-VdA Unie,6,3793,"Due considerazioni di natura politica, dopo una giornata intera in cui è stata affrontata una tematica comunque importante, ma delicata, in un contesto - lo abbiamo detto ieri in tanti - indubbiamente molto più grande di noi, dati i numeri, l'ampiezza e i miliardi di persone che vivono sulla terra, ma penso il nostro Piano possa dire la sua, consapevoli degli ordini di grandezza e di quanto noi possiamo apportare di positivo e di utile. Noi vogliamo fare la nostra parte, la faremo, lo è stato declinato molto bene all'interno di questo strumento pianificatorio, che riteniamo un buon Piano, ma soprattutto un Piano realista. Abbiamo preso nota degli impegni che ci siamo assunti ieri durante il dibattito, ma soprattutto durante la discussione degli ordini del giorno che le forze di minoranza hanno messo in evidenza, quindi ci siamo presi nota e terremo non solo conto, ma con la volontà di approfondire e di trovare le migliori soluzioni nell'accompagnare e quindi con dire quello che è il Piano che oggi andremo a votare. Come abbiamo non solo preso nota, ma cercheremo di fare la nostra parte, anche come raggiungere gli obiettivi, cioè come poter ridurre i nostri consumi. Noi pensiamo che per ridurre i nostri consumi, oltre alle regole del gioco europeo e nazionale, noi potremmo probabilmente mettere in campo delle misure fatte un po' - scusatemi il doppio passaggio - su misura, visto e considerato che abbiamo un patrimonio immobiliare particolare, abbiamo un sistema geografico particolare, quindi dobbiamo essere capaci - dove possiamo, con le risorse che abbiamo e con un riposizionamento di natura politica - di decidere quelle che saranno le misure per poter ridurre i consumi. Stessa considerazione per raggiungere l'altro obiettivo altrettanto importante, che è quello del come incrementare le rinnovabili, anche lì con buon senso, con equilibrio e soprattutto penso che su questo, con la conoscenza del nostro territorio, possiamo mettere in campo e dobbiamo mettere in campo delle misure che non à tout prix debbano assolutamente salvaguardare quello che è per noi il bene più prezioso che è l'ambiente. Quindi il giusto equilibrio tra l'elemento, l'aiuto pubblico per poter in questo caso incrementare le rinnovabili, e dall'altra parte quello che è il risultato, cercando di andare ad intercettare anche quelle famiglie che oggi non possono permettersi di poter incrementare le rinnovabili, anche su dei patrimoni loro privati, quindi penso che sia il compito della buona politica trovare il giusto equilibrio e le giuste misure. Quindi, delle azioni mirate, delle azioni equilibrate, delle azioni di buon senso che sarà nostra cura mettere in campo con delle leggi, indubbiamente cercando di utilizzare al meglio quelle che saranno invece delle normative nazionali ed europee. Termino dicendo che, per quanto ci riguarda, questo è un altro tassello importante che questo Consiglio va ad approvare, e quindi a dare corso a quello che è stato un percorso, ringraziando tutti quelli che si sono adoperati. E passatemi ancora quest'ultima battuta: penso che questa costruzione partecipata sia l'elemento più bello, da un punto di vista amministrativo, ma anche politico, per poter a questo punto dare alla comunità valdostana un Piano come dicevo buono, e soprattutto realista. Grazie ancora all'assessore Bertschy per il tempo che ci ha dedicato e soprattutto la possibilità che ci ha dato di far partecipare una comunità, quindi i tecnici, la comunità e i cittadini, perché poi l'obiettivo è quello veramente che le informazioni arrivino a tutta la comunità e a tutte le famiglie per poter utilizzare, chi potrà utilizzarne di più, chi un po' di meno, ma l'obiettivo è ridurre da una parte e aumentare dall'altra parte ed incrementare quelle che sono le rinnovabili."
47029,XVI,07/03/2024,"AMBIENTE, ENERGIA",1,it,198.0,1964.0,M,FI,8,1757,"Anche noi due considerazioni per la dichiarazione del voto di approvazione di questo PEAR 2030 che è il Piano Energetico Ambientale, che traccia tutti i flussi energetici della regione; quindi già questo ci dice che è un Piano omnicomprensivo in materia. Un Piano molto articolato, dove vengono individuati gli indirizzi partendo dallo stato di fatto attuale per raggiungere degli obiettivi che vengono fissati al 2030. Gli indirizzi sono di natura descrittiva, ma anche di natura quantitativa e pertanto andranno monitorati nella loro attuazione. Noi, a differenza di chi dice che non ci sono abbastanza obiettivi ambiziosi, diciamo che il problema di questo PEAR sarà invece raggiungere gli obiettivi che sono stati prefissati, perché non vediamo gli strumenti in modo chiaro per attuare questi obiettivi; è vero che gli obiettivi sono coerenti con gli altri strumenti di programmazione della Regione, ma è anche vero che poi tutto questo si potrà concretizzare attraverso degli stanziamenti, attraverso delle risorse, attraverso anche dei cambiamenti di carattere riformistico, culturale e sociale, perché una parte la dovrà fare la pubblica Amministrazione, una parte la dovranno fare anche i cittadini. Il dubbio che abbiamo su questo PEAR è come potranno essere raggiunti gli obiettivi; se saranno raggiunti, saremo molto lieti, perché si sarà fatto un passo avanti sotto il profilo energetico e ambientale importante. Per questa ragione noi guarderemo con attenzione l'attuazione del Piano, prenderemo questo Piano come riferimento per la verifica di tutte le azioni che verranno proposte nella programmazione finanziaria, valuteremo in quei momenti la coerenza e, in questa fase, il nostro è un voto di astensione costruttiva con questi presupposti."
47029,XVI,07/03/2024,"AMBIENTE, ENERGIA",1,it,113.0,1964.0,M,LEGA VDA,10,3474,"Per esprimere la posizione del gruppo Lega in dichiarazione di voto. Parto dal presupposto che per esprimere l'approvazione di un lavoro così ampio come uno strumento pianificatorio di questa portata e di questo ambito così particolare, che mette insieme energia e ambiente (quindi due elementi fondamentali per l'attività di vita di un'intera comunità), occorre non solo l'attività di esame svolta nelle Commissioni, tra l'altro avvenuta, e ringrazio con senso sportivo il presidente Chatrian per quanto si è speso; questa non è una sviolinata, ma vuole essere espressione del fatto che la nostra opposizione è un'opposizione ragionata, come abbiamo sempre voluto dimostrare. Chiaramente l'attività di esame che avviene nelle Commissioni non corrisponde all'attività di un lavoro di condivisione e di approfondimento con le varie strutture impegnate nella redazione del Piano. Questo tipo di lavoro è chiaro, è del tutto evidente, è pacifico che a noi, come forza di opposizione, non è concesso, ma ovviamente questa è una pura constatazione. Queste sono le regole del gioco, noi le conosciamo, ne prendiamo atto e cerchiamo comunque di svolgere nel migliore dei modi il nostro mandato, nel ruolo e nei confini di forza d'opposizione. Alla luce di queste evidenze, è altrettanto evidente che ci mancano quindi tutti quegli elementi che chiamerei gestatori del Piano, che potrebbero permetterci di riconoscerci nei suoi contenuti e nelle modalità di attuazione, che competeranno invece alla Giunta, quindi l'altro elemento che sfugge al nostro controllo. Questa ovviamente non è un'affermazione di una necessità maniacale di controllo, è chiaro ed è evidente, questo però racconta i confini all'interno dei quali noi ci muoviamo. In questa linea, il nostro parere sarà di astensione: un'astensione che, come già detto nell'intervento, sarà accompagnata da un'attività di collaborazione propositiva, un'attività di sostegno, un'attività di monitoraggio dal momento in cui il Piano sarà approvato e diventerà attuativo. Questa attuazione sarà un percorso che si svilupperà nel tempo ed in questo tempo noi ci saremo, saremo presenti per svolgere tutti gli approfondimenti necessari, per dare sempre, come sempre abbiamo fatto, il nostro contributo; per indirizzare, se è possibile, nei limiti dei nostri ruoli, il timone nella direzione in cui noi non ci riconosciamo, sulla base non certo di un'ideologia, ma sulla base di una visione politica che noi abbiamo assunto nel momento in cui ci siamo espressi come forza politica e siamo stati scelti dalla popolazione per rappresentare quella parte di popolazione, quel valdostano su quattro, che ha riconosciuto in noi una forza politica in grado di poterlo rappresentare. Sarà un ruolo attivo, il nostro, e la nostra attività parte esattamente da oggi, da ieri, dai giorni preparatori, ma soprattutto dal periodo di attuazione in poi, perché proprio la fase di attuazione è il momento delicato che segnerà il confine e la differenza tra un Piano ben riuscito e un Piano, invece, che dimostra lacune, ma le lacune - come abbiamo detto - fanno parte della realtà, fanno parte delle dinamiche, le lacune non sono certo errori imputabili al concepimento del Piano, le lacune sono semplicemente l'individuazione di necessità che cambiano con il tempo. Oggi abbiamo una realtà, domani ne avremo un'altra, si tratterà - come abbiamo detto - di avere un Piano che sia all'altezza della flessibilità che merita uno strumento del genere."
47029,XVI,07/03/2024,"AMBIENTE, ENERGIA",1,it,96.0,1963.0,M,FP-PD,12,2952,"Una breve dichiarazione sul PEAR proprio per non essere sempre silenti. Nella giornata di ieri abbiamo raccolto molti spunti importanti, molte considerazioni giuste e propositive che guardano alla complessità del tema e nella sua visione in un sistema economico mondiale. La domanda è quanto possiamo incidere noi, con i nostri numeri, la nostra dimensione oggettiva e con le nostre scelte, in una visione globale sul tema ambientale, di riflesso sul PEAR e sulla sua approvazione. Credo che siamo condizionati molto poco dalla dimensione, siamo stretti in una morsa tra Oriente e Occidente, tra le grandi autonomie in via di sviluppo e con le azioni emergenti che hanno altri obiettivi, sicuramente non il clima, ma è doveroso per le future generazioni provarci e mettere in campo ogni azione necessaria, bisogna mettere in movimento le coscienze e dare opportunità e condizionare positivamente l'atteggiamento dei cittadini, senza coercizione, come ha detto qualcuno ieri. Spesso gli obblighi non sono per niente accolti con favore, ma non sono da confondere con gli abusi e atti necessari. Dobbiamo intervenire con misure idonee, con obiettivi che nel tempo bisognerà aggiornare e l'impegno preso ieri è di modificare il PEAR, se necessario. Dalla tecnologia e dall'innovazione ci aspettiamo molto. Abbiamo preso atto dei cambiamenti climatici evidenti, bisogna trovare forme di adattamento nel breve periodo, come ha detto l'altro giorno il dottor Giardina, giovane ricercatore momentaneamente in Svizzera. Dobbiamo contrastare immediatamente i cambiamenti, repentini e pericolosi, di un clima che era caratterizzato da stagioni regolari, all'attuale definito impazzito, fatto di periodi di siccità, intercalato da bombe di acqua e fortunatamente da nevicate abbondanti ma pericolose, ad esempio. Bisogna mettere in atto delle misure di mitigazione e di contrasto, come si è fatto alla fine della settimana scorsa: lì si sono dovute mettere delle tempestive e momentanee coercizioni, anche per non mettere a repentaglio la vita dei cittadini, dei turisti in transito e di tutti gli operatori impegnati nella viabilità, nel soccorso e nei tanti servizi alla persona. Azione e reazione, come direbbe qualcuno. Poi ci sono gli sprovveduti che si avventurano maldestramente malgrado i preavvisi, ma questa è una libera scelta di gestione della propria vita. Per tornare sul tema PEAR, una giornata finale di confronto non risolve sicuramente il tema, ne siamo consapevoli, ma credo che siano state raccolte alcune importanti proposte ed iniziative, un Piano da approvare che ha una coscienza propositiva, come noi, pur sapendo che è un Piano che deve essere seguito nel suo sviluppo e lo faremo con le opportune verifiche, con la capacità di adattamento necessario. Ma oggi il nostro gruppo lo voterà concretamente, per aggiungere un altro tassello - il termine tassello indica robustezza e garanzia - al programma di Legislatura di questa maggioranza."
47029,XVI,07/03/2024,"AMBIENTE, ENERGIA",1,it,156.0,1976.0,F,PCP,14,2934,"Ieri abbiamo sentito parlare di due atteggiamenti diversi e confermo che ha letto bene il dibattito in Aula, assessore Bertschy, perché, come lei giustamente ha detto, c'è un atteggiamento molto realistico, che implica di non correre e un atteggiamento molto più deciso, che si pone come obiettivo il raggiungimento del risultato. Confermiamo che quell'atteggiamento deciso è l'atteggiamento del nostro gruppo, perché per raggiungere un obiettivo così sfidante, come quello previsto nel Piano, non possiamo tergiversare, e le scelte da fare sono da fare adesso. È di grande importanza per la nostra regione il PEAR e su questo abbiamo lavorato, credo che lei possa riconoscercelo, perché abbiamo depositato osservazioni durante la procedura di VAS, abbiamo depositato anche osservazioni sul PTA, che andranno in qualche modo ad interloquire rispetto al PEAR, e abbiamo depositato una legge sulle comunità energetiche nel marzo del 2024. Abbiamo presentato praticamente in ogni Consiglio regionale un'iniziativa sui temi dell'ambiente e dell'energia. Ribadisco però quanto ha già detto la collega Minelli: per noi in questo Piano mancano le scelte politiche, manca completamente il ruolo di CVA, e chi mi ha preceduto ha detto: ""Si va avanti a spron battuto su un tema che, molto probabilmente, non dobbiamo affrontare"". Io riprenderei il programma di PCP, che evidentemente qualcuno non ha letto, e proprio al punto 35 si parlava del ruolo strategico di CVA e si diceva: ""Per portare alla realizzazione la strategia energetica regionale che punta all'autosufficienza e all'uso esclusivo di fonti pulite rinnovabili, un ruolo fondamentale è affidato a CVA"". Questo c'era scritto nel nostro programma elettorale. Ieri abbiamo sentito poi parlare di percentuali ininfluenti della Valle d'Aosta. Da convinta autonomista, non posso non fare una critica rispetto a questo atteggiamento, perché sappiamo bene per noi la grande importanza che hanno le acque, e la ritroviamo in questo PEAR, e sappiamo quanto ci si è battuti per l'autonomia energetica. Autonomia energetica della nostra regione che è stata inserita nel Piano grazie ad un'osservazione fatta dal nostro gruppo, perché altrimenti quella espressione, ""autonomia energetica"" nemmeno sarebbe stata inserita nel Piano. Ieri poi abbiamo sentito parlare del grande impatto del fotovoltaico e dell'eolico, ma lo sentiamo dire da chi vuole costruire grandi collegamenti in aree protette. Non accettiamo critiche di questo tipo e continueremo a non accettarle, perché se ci sono proprio due persone che negli anni hanno dimostrato di essere attente a questa tematica, siamo proprio io e la mia collega. Come già detto, noi riteniamo che ci siano degli aspetti importanti, ci sia comunque tutto un approfondimento fatto dagli uffici che è utile per le discussioni future ma riteniamo che proprio quell'incisività che noi vorremmo, in questo Piano non la ritroviamo e quindi ci asterremo."
47029,XVI,07/03/2024,"AMBIENTE, ENERGIA",1,it,110.0,1962.0,M,PA,16,1198,"Non era mia intenzione intervenire perché in questo mese ho ricevuto tanto di quel materiale che era abbastanza corposo e non ho avuto molto tempo di leggerlo, però ho ascoltato attentamente ieri tutti gli interventi dei colleghi e ho visto atteggiamenti molto propositivi da parte di quasi tutti per accompagnare questo Piano, che è un Piano impegnativo, ricco, e bisogna accompagnarlo negli anni, questo ritengo che sia fondamentale. Tenevo a dire che sulle rinnovabili bisogna fare molta attenzione, perché ho letto solo oggi la polemica che c'è stata tra Legambiente per il discorso di questi impatti ambientali e allora, secondo me, bisogna fare molta attenzione e gradualmente trovare la soluzione giusta. L'ultima cosa che tenevo a dire: non è vero che questo Piano non ha una scelta politica, non ha la vostra scelta politica, ma ha la scelta politica di una maggioranza che in questo Piano ci crede e questo, secondo me, è fondamentale e deve essere così. Ripeto, mi è dispiaciuto non essere presente in questo tempo per seguire meglio questo Piano, ma ritengo, da quel poco che ho avuto da ascoltare, che è un Piano ed è per questo che il nostro movimento voterà a favore di questo Piano."
47029,XVI,07/03/2024,"AMBIENTE, ENERGIA",1,it,196.0,1963.0,M,UV,18,2330,"Una dichiarazione di voto appare scontata, perché voteremo convintamente questa proposta che, come tutti i piani, ha una profondità temporale, degli obiettivi, e oggi - come molti colleghi hanno già detto - inizia un percorso che dovrà essere monitorato, ci saranno delle iniziative che dovranno essere messe in cantiere, risultati da verificare, e mi pare che la discussione generale sia stata una discussione che personalmente ho molto apprezzato, perché generalmente sono state messe sul tavolo della discussione delle idee, dei ragionamenti, ma tutti o quasi tutti in termini positivi. Devo dire che sono sempre un po' non dico disturbato, ma rimango perplesso, perché ogni volta che abbiamo argomenti di così grande importanza, finire sempre a capire qual era il programma elettorale del PCP, tutte queste discussioni che interessano una minima parte... ogni volta che dobbiamo parlare di questioni strategiche, non ascoltiamo dei ragionamenti, ascoltiamo dei comizi, abbiamo sempre la verità in tasca, non accettiamo critiche, qualcuno dice, però le fanno le critiche, quindi non accettano ma vogliono farle. Allora, io direi che se ogni tanto qualcuno scendesse dal pulpito e ragionasse... alla fine della fiera, quando tutta una serie di proposte vengono bocciate con 33 voti contrari, io qualche dubbio me lo porrei, però ognuno è nella convinzione. Ma se noi continuiamo a fare una campagna elettorale continua, dicendo che gli unici paladini dell'ambiente, della giustizia, della pace sociale siamo noi, io penso che andiamo da nessuna parte. Spero che nelle discussioni queste persone non vengano disturbate da grugniti, qua abbiamo la possibilità di confrontarci, portando massimo rispetto gli uni dagli altri e cercherei di evitare di avere sempre la verità in tasca. Faccio i complimenti all'Assessore, alla struttura, alla Giunta per il lavoro fatto. Credo che, al contrario di quello che è stato detto, gli obiettivi che sono stati inseriti nel Piano siano già di per sé sfidanti; non è una cosa da poco, sono già sfidanti, a meno che - e qualcuno l'ha ricordato in Aula - qualcuno voglia sposare la decrescita felice e quindi, ad un certo punto, bloccare tutto il nostro sistema economico; però lì dovremmo poi trovare delle soluzioni per sostenere una miseria dilagante che qualcuno vorrebbe portarci a sposare."
47029,XVI,07/03/2024,"AMBIENTE, ENERGIA",1,it,33.0,1965.0,M,AV-VdA Unie,20,5056,"Dopo un lungo dibattito, stamattina leggendo i giornali, come diceva prima il consigliere Di Marco, la giornata è cominciata con questo bell'articolo sulla faida del vento, dove si raccontano un sacco di cose, di quello che sta avvenendo in questo grande periodo di dibattito politico sulla transizione energetica. Sono temi importanti, delicati, che stanno nel cuore delle comunità, quelle più piccole e quelle più grandi, perché stanno a cuore delle comunità, ognuno con le proprie sensibilità, ognuno con le proprie differenze, ognuno con i propri programmi e obiettivi politici alle spalle, dati da quello che si è raccontato alle persone e da quello che si propone di fare alle persone. In questi ultimi interventi si è parlato, in particolare dal gruppo PCP, di autonomia, cercando di ferire gli autonomisti per dire che sull'autonomia energetica non sono abbastanza autonomisti. Noi siamo per un'autonomia responsabile, lo si dice in ogni dove ed in ogni come; essere responsabili vuol dire proporre alla propria comunità, in ogni settore, un'autonomia che sia in grado di governare i momenti e le transizioni senza raccontare, per quello che ci riguarda e per quello che noi siamo in grado di proporre, delle bugie e delle cose che non sono raggiungibili. Dico questo perché secondo me voi siete talmente intelligenti che non vi mettete contro agli altri, voi fate volutamente 33 a 2, perché con quei 2 rappresentate un elettorato che vuole sentir dire le cose che voi dite qua, è scientifico e politico, ma non c'è niente di irresponsabile, è responsabilissimo, però il problema è che poi per poter raggiungere quegli obiettivi, con gli altri 33, ogni tanto, un punto di mediazione bisogna trovarlo, altrimenti si fa solo un pezzo della politica, raccontare al proprio elettorato cosa si vuol fare, ma tutto il resto non lo si farà mai. Continuare a dire che chi era con voi ha tradito, lo trovo sbagliatissimo, perché chi era con voi sta cercando di trovare con quest'Aula, che è fatta di forze di destra, di centro, di sinistra, di estrema sinistra e di estrema destra (non ancora, per fortuna, da queste parti), allora là dobbiamo arrivare tutti insieme, cercare dei punti di soluzione e di mediazione. Io cercherei forse di trovare questo tipo di argomentazione per trovare delle soluzioni. La cosa che è più importante ricordare in questo dibattito, a mio avviso, è che lo scorso PEAR, quello del 2014, il dibattito è durato meno di un'ora mi pare, con cinque o sei interventi; ieri siamo stati tutto il giorno, ci sono stati tantissimi interventi, tutti di contenuti, di critiche costruttive, di critiche propositive, ma la politica di questo Consiglio regionale ha fatto un deciso passo in avanti riguardo questi temi, perché ci abbiamo messo tutti del tempo per cercare di capire le cose, per cercare di migliorare un documento che è aperto ai miglioramenti nei prossimi anni, perché ci sono decisioni che verranno prese a livello nazionale ed europeo che probabilmente influiranno su questo documento e ci obbligheranno ad andare a migliorarlo ancora e di aggiornarlo. Dico solo due cose rispetto alla questione dei trasporti: c'è uno schema, a pagina 145, che indica cosa è successo fino adesso nel 2019 e cosa succederà con uno scenario che noi abbiamo impostato, uno scenario di piano; una riduzione dei consumi di più del 20%, che è un dato in fortissima controtendenza rispetto a quello che abbiamo visto fino ad oggi con un aumento dell'utilizzo dell'energia elettrica per il 4%. Per voi è pochissimo, per noi invertire il trend è tantissimo, in una situazione in cui le cose sono in profondo cambiamento, ma non è detto che le persone saranno in grado di seguire questi cambiamenti, per aspetti economici, sociali, per aspetti culturali, per aspetti morfologici, geografici, quindi ci sono tantissime cose che influiscono su questi aspetti. Noi abbiamo cercato di indirizzare il lavoro in quella direzione lì e lo abbiamo fatto sapendo bene che ci sarà tanto da lavorare. Il Piano inizia, da oggi, ad avere la sua fase d'attuazione: bisognerà andare nelle scuole, bisognerà andare a coinvolgere le persone, coinvolgere le imprese, il nostro sistema di imprese che è fatto da piccolissime imprese, non da grandi imprese; dovremo coinvolgere tutti quanti in un percorso che ci dovrà portare a dire che l'ambiente lo differenziamo per impatto quando parliamo di piste intervallive oppure quando parliamo di grossi interventi sui nostri tetti. Io non credo che sarà bellissimo vedere tutto questo fotovoltaico, ma sarà necessario; quindi bisogna trovare una giusta mediazione per l'impatto che vorremo dare al nostro territorio per raggiungere questi obiettivi di tipo energetico. Non c'è un impatto positivo o negativo sull'ambiente, ci sono delle scelte da fare politiche, che a volte hanno delle incidenze e su queste bisogna confrontarsi per trovare delle soluzioni. Ringrazio tutti per il lavoro fatto e ovviamente io, come tutte le strutture, rimango a disposizione per la seconda parte del lavoro che è il piano di monitoraggio."
47029,XVI,07/03/2024,"AMBIENTE, ENERGIA",1,it,293.0,1968.0,M,UV,22,3153,"Due brevi considerazioni che non vogliono essere polemiche, ma costruttive, per ringraziare l'Aula e la Commissione del percorso che è stato fatto e raccogliere i suggerimenti che sono emersi anche da queste ultime dichiarazioni di voto. La prima considerazione che è quella espressa dall'Assessore, che ringrazio per il lavoro assieme alle sue strutture e assieme a tutti coloro che, a livello di Commissione consiliare e di Governo, hanno contribuito, in maniera coordinata, alla stesura di questo Piano. Parto dalla considerazione che nel 2014 il precedente Piano ha avuto una gestazione molto più rapida ed un'approvazione in Aula molto più semplice. Oggi, l'attitudine della collettività e anche di quest'Aula è di essere molto più attenti verso il sistema energetico, verso un'integrazione di questa necessità e questo cambiamento e il dibattito si è arricchito, come si è arricchito il Piano stesso, che è un Piano da monitorare, come ha detto qualcuno oggi, che è la prima pietra di un edificio che dovrà essere costruito passo passo, andando a finanziare gli interventi che sono previsti nel Piano, a sostenere certe politiche e a contribuire ad un cambiamento anche di mentalità e generazionale, che dovrà far parte di un percorso anche culturale. Trasversalmente, ognuno, nel suo ambito e nel suo percorso di valorizzazione di quello che è il contesto all'interno del quale deve operare, deve contribuire ad arricchire le conoscenze e le necessità del nostro territorio in merito al Piano energetico. Un Piano che si inserisce a pieno titolo in un programma di governo che ha, nelle sue corde, quello di realizzare e chiudere, da qua alla fine della Legislatura, tutti i piani programmatori che sono necessari per una crescita armonica del nostro territorio, quindi il Piano della tutela delle acque, il Piano dei trasporti (che sarà analizzato prossimamente), il Piano della salute. Quindi, queste saranno le linee direttrici sulle quali poi bisognerà operare concretamente e giustamente bisognerà fare attenzione, da parte di tutti, che ci sia una coerenza tra le scelte che verranno fatte lungo la strada, per riuscire a dare contezza a questa programmazione. Capisco anche la difficoltà che c'è all'interno di quest'Aula nell'avere chiare tutte quelle dinamiche che costituiscono un piano. Una difficoltà non è solo di Aldo Di Marco, che è arrivato da poco all'interno del Consiglio, ma è un po' trasversale anche fuori da questo consesso, per riuscire ad immedesimarsi nelle azioni concrete quotidiane che bisogna fare. La politica non può che accompagnare con la dovuta concretezza e il dovuto equilibro, anche perché spostarsi su atteggiamenti che portano, come diceva l'Assessore, a fare valutazioni anche in senso più ampio su finalità vere di chi si spaccia per un sostenitore delle rinnovabili, quando magari a valle ci sono anche interessi che, con la tutela dell'ambiente e con quello che si proclamano di voler fare, hanno poca attinenza. Io concludo questo mio breve intervento ringraziando anche chi, pur non votando questo Piano, ne ha piena coscienza e contribuirà in futuro per un lavoro costruttivo per la nostra comunità."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,156.0,1976.0,F,PCP,2,4659,"A conclusione di questa seduta parleremo un po' di politica nazionale, l'ha già fatto il nostro collega questa mattina, in qualche modo anticipando un po' alcuni temi di questa mozione e così avrò anche l'occasione di rispondere in qualche modo alle osservazioni che ha fatto questa mattina. Sappiamo tutti che è stato approvato alla Camera il disegno di legge: ""Disposizioni in materia di sicurezza pubblica, di tutela del personale in servizio, nonché di vittime dell'usura e di ordinamento penitenziario"". Tale disegno di legge ora è al Senato. Evidenziamo che nei 38 articoli del disegno di legge ""Sicurezza"" compaiono 13 nuove fattispecie di reato, più varie aggravanti, tra cui: l'articolo 10, che prevede la reclusione fino a un mese per il blocco stradale o ferroviario commesso da un singolo e da sei mesi a due anni se il reato viene commesso da più persone riunite; l'articolo 15, che apre la possibilità del carcere anche alle donne incinte e madri, e ai neonati; l'articolo 19, relativo ai delitti di violenza o minaccia e di resistenza a pubblico ufficiale, con l'aggravante prevista se il fatto è commesso per impedire la realizzazione di un'opera pubblica o di un'infrastruttura strategica, come, ad esempio, il ponte sullo stretto o la linea ferroviaria Torino/Lione; l'articolo 28 con cui vengono autorizzati gli agenti di pubblica sicurezza a portare con sé, senza licenza, alcune tipologie di armi da fuoco; l'articolo 32, che dispone la chiusura dell'esercizio delle attività da 5 a 30 giorni per negozianti che vendono schede SIM senza procedere all'identificazione di clienti e via dicendo. Con tutte queste nuove regole inserite il Governo ha deciso di voler gestire numerose questioni sociali, secondo il nostro punto di vista, nella maniera più illiberale possibile, cioè reprimendo con l'utilizzo del sistema penale del carcere, anziché aprirsi al dialogo e all'ascolto, intervenendo al contempo per alleviare le problematiche che attanagliano le cittadine e i cittadini, che è ciò che ci aspetteremmo invece da una democrazia. Per noi bilanciare le misure di sicurezza con la protezione delle libertà individuali è importante e per questo richiamiamo il principio che le politiche di sicurezza non dovrebbero in nessun caso compromettere i diritti fondamentali dei cittadini, come la privacy, la libertà di movimento e di espressione. In questo senso c'è già una prima risposta a quello che diceva quest'oggi il collega Manfrin, perché questo volantino era sulla bacheca sindacale, secondo il mio punto di vista, anche giustamente, perché anche il diritto di manifestare dei lavoratori viene in qualche modo colpito. Lo evidenzio perché mi sembra che, da quello che lui ha detto, poi io non ho verificato sulla bacheca sindacale, ma non è che ci sono tutte le iniziative... evidentemente ci sono le iniziative che sono più dedicate in qualche modo ai lavoratori. Io non ho analizzato con l'attenzione che ha prestato il collega rispetto alla questione della bacheca, però una prima risposta, secondo me, c'è. Un diritto, che è il diritto di manifestare, in questo momento viene in qualche modo limitato col decreto ""Sicurezza"", quindi credo sia importante che i lavoratori sappiano che manifestando questo può diventare un reato a loro carico. Secondo noi poi vi è l'importanza di prevedere anche meccanismi di monitoraggio e di trasparenza per le nuove misure in modo che la loro applicazione possa essere controllata e che non si prestino in qualche modo anche ad abusi. Il controllo democratico è essenziale per evitare che l'inasprimento delle norme di sicurezza sia utilizzato anche in modo sproporzionato. Per questo l'impegnativa è molto semplice. Intanto capiremo come la pensano i colleghi, molti di noi hanno partecipato a quelle manifestazioni, hanno autenticato anche delle firme, quindi, sotto un certo punto di vista, si sono anche attivati rispetto a questa tematica e quello che in qualche modo vorremmo far emergere è quanto invece pensa l'Aula, avendo sicuramente delle certezze rispetto a chi mi sta di fronte, perché immagino già che cosa dirà. L'impegno però è quello di attivare il Governo regionale, di attivarsi verso i Parlamentari valdostani perché al Governo nazionale e al Parlamento venga richiesto lo stralcio di questo disegno di legge, che per noi è in qualche modo anche un attacco a dei principi democratici che noi riteniamo importanti. Come dicevo, immagino già che cosa verrà detto da alcune persone, ma questo è il nostro pensiero e quindi volevamo anche sottoporre all'Aula e capire anche i colleghi cosa ne pensino. Si dà atto che dalle ore 19,41 riassume la presidenza il presidente Bertin."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,110.0,1962.0,M,PA,4,1076,"Allora, se la vostra curiosità era solo sapere come la pensiamo in Consiglio... io sicuramente, personalmente, questo è un disegno di legge che non approvo. Su questo non ci sono dubbi. Però dove mi vado a perdere qua? Sull'impegnativa. L'impegnativa di questa mozione è finita, non si può più fare, è il passato. Il Deputato ha già votato. Bisognava chiedere alla Senatrice, che sappiamo benissimo... (intervento di un Consigliere fuori microfono) ...ma saranno loro che dovranno dirglielo. Perciò su questa mozione... (intervento di un Consigliere fuori microfono) ...non c'è neanche la suspense , caro Consigliere, perché è chiaro, è passata. Questa mozione va ritirata. Cioè hanno già suonato la musica, adesso cosa facciamo? Andiamo a farci ridere dietro? Perché se noi presentiamo una cosa di questo genere, ci facciamo ridere dietro. Cosa ci dicono? Ci dicono che avete votato alla Camera, stiamo aspettando il Senato ...e la Senatrice è chiaramente schierata. Perciò questa è una mozione che, secondo il mio punto di vista e del Movimento che rappresento, va ritirata."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,156.0,1976.0,F,PCP,6,1045,"Cerco naturalmente di spiegare intanto perché si chiede ai Parlamentari. Questa è una questione di garbo istituzionale, perché, sotto un certo punto di vista, Parlamentari ne abbiamo due. Dopodiché immagino che anche il Deputato abbia dei contatti con dei Senatori, no? Si spera almeno che in qualche modo non solo lavori con la Senatrice, ma lavori anche in altro modo. Questo è sperabile, che non sia lì da solo e sparuto. Quello che quindi in qualche modo noi chiediamo è che si attivi anche lui per chiedere lo stralcio, cioè, sotto questo punto di vista, credo che può benissimo farlo indipendentemente da cosa ha votato o non ha votato, se ha già votato, e via dicendo. Attivarsi per chiedere lo stralcio è una cosa che può benissimo fare. Sotto questo punto di vista quindi... se poi volete emendare e scrivere che chiediamo solo alla Senatrice e questo lo volete fare voi, però sarebbe importante capire qual è la vostra posizione, che non può trincerarsi dietro, sinceramente, a queste motivazioni che abbiamo sentito in questo momento."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,0.0,1985.0,M,RV,8,1795,"Non voglio inserirmi in questa ""Sfida all'OK Corral"" tra le due ali del dell'Aula, però, trovandomi d'accordo con l'intervento del collega Di Marco e, essendo anch'io oggettivamente stupito quando ho approfondito l'ordine del giorno di questo Consiglio sul fatto che comunque l'impegnativa deve sostenersi per essere poi votata, io vorrei fare una proposta non soltanto alle colleghe, ma anche a chi ritiene... perché giustamente la collega Guichardaz l'ha dato a intendere, e si può immaginare. Farei una proposta: o ritirate la mozione e, come forze contrarie alle disposizioni del disegno di legge magari, non so, presentate un'iniziativa consiliare di legge nazionale che va a chiedere l'abrogazione di una legge approvata dallo Stato e quindi le forze di Sinistra si trovano compatte e presentano... oppure effettivamente può esserci una modifica dell'impegnativa dove si propone la scrittura, ovviamente da parte del nostro gruppo non ci sarà un voto a favore, lo dico già, ci asterremo, oppure presentate l'iniziativa perché qualcuno, che sia in questo caso il Governo, scriva un testo di legge di iniziativa consiliare, magari per penna di un Consigliere della maggioranza, sicuramente molto esperto in questo... per presentare un disegno di legge di iniziativa consiliare verso lo Stato italiano, che va ad abrogare questo tipo di impegnativa. Dubito poi che venga sostenuta dalla senatrice Spelgatti, non so cosa può fare il Deputato, però può essere una proposta. Messa così l'impegnativa non si può votare perché lo stralcio oggi, una volta approvato, oggettivamente si può chiedere appunto... (intervento di un Consigliere fuori microfono) ...no, io la proposta ve l'ho fatta, poi mi tolgo dal dibattito e vi lascio azzannarvi su queste questioni. Quello che dovevo dire l'ho detto."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,224.0,1986.0,M,FP-PD,10,1299,"Visto che i favorevoli al decreto non proferiscono parola, interverrò io. Il decreto ""Sicurezza"" rappresenta un attacco alle libertà individuali e collettive, reprime il dissenso e punta a trasformare i cittadini in sudditi. La Destra affronta ogni problema con un nuovo reato e nuove aggravanti senza mettere 1 euro per rafforzare davvero politiche di sicurezza urbana e di coesione sociale. Colpisce soggetti fragili come donne incinte e bambini, costretti al carcere invece che a misure alternative, reprime ogni forma di dissenso anche se esercitato con la non violenza o la resistenza passiva e affossa in modo del tutto ingiustificato la filiera della canapa industriale, o almeno ci prova e poi spiegherò perché. Dall'introduzione del reato di occupazione arbitraria di un immobile destinato a domicilio altrui punito con la reclusione da 2 a 7 anni alla trasformazione da illecito amministrativo a penale del blocco stradale, che si guadagna di diritto l'appellativo di ""norma anti Gandhi"", poiché prevede che chi blocca strade o ferrovie incorra in una pena fino a un mese di reclusione e 300.000 euro di multa se a protestare sono più persone poi riunite, magari delle lavoratrici e dei lavoratori impegnati in una manifestazione sindacale... (brusìo in aula) ...se possiamo, per favore..."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,224.0,1986.0,M,FP-PD,12,282,"...io capisco che per alcuni colleghi quest'Aula potrebbe diventare un bivacco di manipoli, ma vorrei ricordare loro che è un'aula consiliare che ha una certa dignità e, se loro non vogliono mantenere questa dignità, possono anche uscire e andare a casa, o magari negli Stati Uniti."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,224.0,1986.0,M,FP-PD,14,41,"Presidente, ci hanno abituato al circo..."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,224.0,1986.0,M,FP-PD,16,1376,"...ci hanno abituato al circo, siamo arrivati alla fase della Lega cosplay . Siamo passati dalla fase felpe con nomi di città alla fase tour enogastronomico, adesso siamo alla fase cosplay. Vabbè, se a loro piace così. Mi prenderò qualche secondo se poi non avrò più tempo, perché c'è stata l'interruzione del circo. Dicevo, dall'introduzione del reato di occupazione arbitraria di un immobile destinato a domicilio altrui, punito con la reclusione da 2 a 7 anni, alla trasformazione dell'illecito amministrativo a penale del blocco stradale, che guadagna l'appellativo giustamente di norma ""anti Gandhi"", poiché prevede che chi blocca strade o ferrovie incorra in una pena fino a un mese di reclusione e 300.000 euro di multa. Se a protestare sono più persone riunite, magari delle lavoratrici o dei lavoratori impegnati in una manifestazione sindacale... è connesso tra il sindacato e il decreto ""Sicurezza"", collega circense... la pena sale da sei mesi a due anni di carcere... (intervento del consigliere Manfrin, fuori microfono) ...non mancano sanzioni specifiche per chi protesta... (intervento del consigliere Manfrin, fuori microfono) ...la fai dopo. Per chi protesta contro opere pubbliche che qualcuno definisce strategiche, come il ponte sullo stretto o la Tav, attualmente sanzionate con pene lievi e multe... (intervento del consigliere Manfrin, fuori microfono)"
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,224.0,1986.0,M,FP-PD,18,2456,"...da Ilaria Salis, accusata di aver partecipato nel 2008 a un'occupazione abusiva di un immobile abbandonato, alle manifestazioni di ultima generazione... (intervento del consigliere Manfrin, fuori microfono) ...la maggioranza guidata da Giorgia Meloni non dimentica nessuno nelle sue dediche repressive. Un pacchetto di provvedimenti è dedicato poi alle carceri... (intervento del consigliere Manfrin, fuori microfono) ...non già cercando soluzioni ai problemi che quotidianamente vengono evidenziati e denunciati, in primis l'emergenza suicidi, cui purtroppo assistiamo troppo spesso... (intervento del consigliere Manfrin, fuori microfono) ...La direzione che si prende è quella che meno serve. Si rende facoltativo il rinvio della pena per le madri di bimbi inferiori all'anno di età o per le donne incinte... (intervento del consigliere Manfrin, fuori microfono) ...continua pure a parlare, tanto ho il microfono acceso io. Si introduce inoltre il reato di rivolta in carcere, che include non solo gli atti violenti ma anche la resistenza passiva agli ordini. Si pensi, ad esempio, allo sciopero della fame, punita da 1 a 5 anni. (intervento del consigliere Manfrin, fuori microfono) ...arriva poi una nuova aggravante al reato di istigazione a disobbedire alle leggi; se commesso all'interno di un penitenziario, oppure nei confronti di persone detenute, la pena può essere aumentata fino a un terzo... (intervento del consigliere Manfrin, fuori microfono) ...stesse regole nei CPR, i Centri di Permanenza per i Rimpatri, trattati, come sembra logico alla Destra, come veri e propri centri di detenzione, con l'aggiunta del divieto di acquisto di una SIM telefonica ai migranti privi del permesso di soggiorno. Si priva alle persone che sono sbarcate in Italia in cerca di un futuro la possibilità di parlare con la propria famiglia... (intervento del consigliere Manfrin, fuori microfono) ...con l'articolo 18 e su decisione del Governo, la cannabis light viene equiparata agli stupefacenti, rendendone illegale la vendita, l'importazione, la lavorazione, la distribuzione e il trasporto in ogni sua forma, distruggendo così di fatto una filiera industriale, o almeno provandoci, perché la disposizione è stata sospesa, fortunatamente, dal TAR del Lazio, che ha dato ragione ai coltivatori di questa pianta... (intervento del consigliere Manfrin, fuori microfono) ...si allarga il daspo urbano, ovvero il divieto di accesso ad alcune aree urbane..."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,224.0,1986.0,M,FP-PD,20,227,"...anche a chi è stato solo denunciato o condannato in modo non definitivo... (intervento del consigliere Manfrin, fuori microfono) ... negli ultimi 5 anni per una serie di reati se questi sono avvenuti in stazioni o aeroporti."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,224.0,1986.0,M,FP-PD,22,226,"...Presidente, posso fare una proposta? Io lascio al collega la mozione d'ordine, però lei mi dà la possibilità dopo di rileggere tutto visto che il collega non ha permesso a nessuno di far sentire quello che io stavo dicendo."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,224.0,1986.0,M,FP-PD,24,7,Grazie.
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,185.0,1983.0,M,LEGA VDA,26,1620,"Solo per richiamare la sua attenzione su due azioni che sono state compiute: la prima è una frase che io non ho compreso bene e vorrei chiedere a lei di verificare, perché pare che il Consigliere, rivolgendosi a qualcuno da questa parte dell'aula, abbia proferito una sorta di insulto, un invito, potremmo definirlo così. Siccome il collega è sempre stato molto solerte nel denunciare ovviamente espressioni di una certa gravità, vorremmo che si verificasse effettivamente qual è stata questa espressione e per questo, ovviamente, si agisse di conseguenza; se invece non c'è stata e abbiamo capito male, bene, nessun problema. In secondo luogo evidenziamo che per la seconda volta il collega si è rivolto a dei Consiglieri che fanno parte di quest'aula con ovviamente riferimenti irrispettosi, come ""consiglieri circensi"", evocando periodi della storia che ormai, chiaramente, sono sopiti. Ritengo quindi che ognuno qui all'interno di quest'aula abbia il diritto di poterci stare e di poter essere d'accordo o non d'accordo con quello che viene detto, però deve essere garantita la dignità di tutti i componenti del Consiglio. Le chiederei gentilmente, Presidente, di applicare il suo ruolo e di evitare che si rivolga a persone che sono all'interno di quest'aula che la pensano in maniera differente. Sono quindi legittimi tutti i discorsi, gli interventi di questo mondo, però le chiedo, per cortesia, di evitare che vengano rivolte delle espressioni irrispettose e soprattutto irrispettose dei ruoli, perché la si può pensare in maniera diversa, questo è evidentemente legittimo, ma il rispetto ci deve essere sempre."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,196.0,1963.0,M,UV,28,1446,"Intervengo perché non vorrei che passasse come precedente un'interpretazione assolutamente non corretta del Regolamento. Mi dispiace ma, collega Manfrin, lei non può invocare una mozione d'ordine e interrompere l'intervento di un Consigliere, perché in questo caso il Consiglio diventa una gazzarra e devo dire la verità che questo passaggio mi fa vergognare, perché lei dice, invocando il Regolamento, che la questione principale viene sospesa, ma viene sospesa dopo che ha finito di intervenire quello di prima! Lei non può intervenire bloccando le persone! Perché qua sennò ognuno si inventa una mozione e mentre lei parla, siccome io mi invento una cosa, lei mi interrompe o io la interrompo. Qua non è così! Vuol dire che la mozione d'ordine interrompe la discussione, ma lei deve lasciare terminare chi parla! Questo è il Regolamento! Mi permetta, Presidente, non può tollerare... io quindi intervengo perché rimanga a verbale perché questa interpretazione non debba ripetersi. Oggi questa questione è chiusa, ma non è che qualcuno ha il diritto di veto e interviene e interrompe colui che parla, non è così! È scritto che ""hanno la precedenza sulle questioni principali e ne fanno sospendere la discussione"". La discussione, nel senso delle prenotazioni. Lei si prenota, Padovani termina e poi lei dirà tutto quello che deve dire. Lei non ha nessun diritto di interrompere uno che parla! Ma dove ha mai visto un'interpretazione del genere?"
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,185.0,1983.0,M,LEGA VDA,30,1050,"Anche uno. Soltanto per precisare che all'articolo 60, mozioni d'ordine, come giustamente ha detto il vicepresidente Marguerettaz, c'è scritto che ""ne fanno sospendere la discussione"". La sospensione della discussione è specificata, se lei guarda, nell'allegato 24, perché ""la Commissione del Regolamento, nella riunione del 23 novembre 2000, ha stabilito di non ammettere in via generale mozioni d'ordine per la verifica del numero legale che interrompono l'intervento in corso di un Consigliere, mentre rimangono ammissibili altre mozioni d'ordine per richiamo al Regolamento effettuate anche nel corso dell'intervento, comportandone in tale caso la momentanea interruzione"". Questa è una delibera della Commissione Regolamento del 2000, il che significa che la ratio della norma è che il richiamo al Regolamento interrompe l'intervento. Questa è la scelta della Commissione Regolamento e questo è scritto nero su bianco. Mi spiace, Presidente, ma io le ho detto qualcosa perché evidentemente è così, quindi più di questo... il richiamo l'ho fatto."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,110.0,1962.0,M,PA,32,467,"Si adesso, lana caprina, Regolamento... sta di fatto che abbiamo fatto una figura meschina anche questa volta, quando bastava aspettare che il Consigliere Padovani finisse e poi aveva tutto il diritto di dire quello che voleva. Siamo riusciti di nuovo a fare una figuraccia, Presidente, perciò forse era meglio che interveniva un pelo prima. Perché così, secondo me, anche all'esterno ci vedono proprio come dei paillasse [traduzione letterale dal patois: pagliacci]."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,224.0,1986.0,M,FP-PD,34,4221,"Riprenderei dall'inizio. Il decreto ""Sicurezza"" rappresenta un attacco alle libertà individuali e collettive, reprime il dissenso e punta a trasformare i cittadini in sudditi. La Destra affronta ogni problema con un nuovo reato e nuove aggravanti senza mettere 1 euro per rafforzare davvero politiche di sicurezza urbana e di coesione sociale. Colpisce soggetti fragili, come donne incinte e bambini costretti al carcere, invece che a misure alternative... reprime ogni forma di dissenso, anche se esercitato con la non violenza o la resistenza passiva e affossa in modo del tutto ingiustificato la filiera della canapa industriale o almeno ci prova e dopo spiegherò perché. Dall'introduzione del reato di occupazione arbitraria di un immobile destinato a domicilio altrui, punito con la reclusione da 2 a 7 anni, alla trasformazione da illecito amministrativo a penale del blocco stradale, che si guadagna di diritto l'appellativo di ""norma anti Gandhi"", poiché prevede che chi blocca strade o ferrovie incorra in una pena fino a un mese di reclusione e 300.000 euro di multa... se a protestare sono più persone, riunite magari in una manifestazione di lavoratrici e lavoratori di un sindacato, ed ecco il nesso tra il decreto ""Sicurezza"" e i sindacati, la pena sale da 6 mesi a 2 anni di carcere. Non mancano sanzioni specifiche per chi protesta contro opere pubbliche definite strategiche, come il ponte sullo stretto o la TAV, attualmente sanzionate con pene lievi e multe. Da Ilaria Salis, accusata di aver partecipato nel 2008 a un'occupazione abusiva di un immobile abbandonato alle manifestazioni di ultima generazione la maggioranza guidata da Giorgia Meloni non dimentica nessuno nelle sue dediche repressive. Un pacchetto di provvedimenti è dedicato alle carceri, non già cercando soluzioni ai problemi che quotidianamente vengono evidenziati e denunciati, in primis l'emergenza suicidi, cui purtroppo assistiamo mese dopo mese. La direzione che si prende è quella che meno serve. Si rende facoltativo il rinvio della pena per le madri di bimbi inferiori all'anno di età o per le donne incinte, si introduce inoltre il reato di rivolta in carcere, che include non solo gli atti violenti, ma anche la resistenza passiva agli ordini, come lo sciopero della fame, punita da 1 a 5 anni. Arriva poi una nuova aggravante al reato di istigazione a disobbedire alle leggi: se commesso all'interno di un penitenziario oppure nei confronti di persone detenute, la pena può essere aumentata fino a un terzo. Stesse regole nei CPR, i Centri di Permanenza per i Rimpatri, trattati, come sembra logico alla Destra, da veri e propri centri di detenzione, con l'aggiunta del divieto di acquisto di una SIM telefonica ai migranti privi del permesso di soggiorno. Con l'articolo 18, e su decisione del Governo, la cannabis light viene equiparata agli stupefacenti, rendendone illegale la vendita, l'importazione, la lavorazione, la distribuzione e il trasporto in ogni sua forma, distruggendo, o almeno provando a distruggere, così, di fatto, una filiera industriale, disposizione sospesa fortunatamente, dal TAR del Lazio, che ha dato ragione ai coltivatori di questa pianta. Si allarga il daspo urbano, ovvero il divieto di accesso ad alcune aree urbane anche per chi è stato solo denunciato o condannato in modo non definitivo negli ultimi 5 anni per una serie di reati se questi sono avvenuti in stazioni o aeroporti. Il cosiddetto ""decreto sicurezza"", che qualcuno ha ribattezzato giustamente ""decreto repressione"", è una legge liberticida, che brandisce il Codice penale contro sindacati, studentesse e studenti e tutte le persone che vogliono esprimere anche in maniera non violenta il loro dissenso, un decreto che ai problemi e alle ingiustizie sociali del nostro Paese risponde con l'inasprimento delle pene disprezzando la nostra Costituzione. Queste norme, oltre a non risolvere i problemi, ad aggravare il lavoro delle Forze di polizia e a ingolfare maggiormente i tribunali, non faranno altro che peggiorare la situazione attuale, creando un clima di maggiore insicurezza tra le cittadine e i cittadini. Questo evidentemente è l'obiettivo ultimo di chi vive politicamente da anni, alimentando paure e complottismi."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,198.0,1964.0,M,FI,36,2332,"Noi di Forza Italia abbiamo vissuto con disagio questo momento di discussione, perché da moderati, da gruppo di Centro, riteniamo che ci possano essere tutte le condizioni per discutere tra le parti in quest'aula in modo tranquillo e in modo adeguato all'istituzione che rappresentiamo. Quanto al merito, vorremmo fare alcune considerazioni su questo decreto. Noi crediamo che il decreto ""Sicurezza"" corrisponda alle esigenze del Paese per garantire una convivenza rispettosa tra i cittadini. Ho ascoltato con attenzione delle posizioni che sono legittime, ma che non condividiamo per nulla e che sono distanti dal nostro modo di vedere l'organizzazione della società. Dire che bisogna lavorare sulla formazione dei cittadini che vivono dei disagi o che hanno delle problematiche è una bella dichiarazione di intenti, fra due o tre generazioni vedremo i risultati. Nel frattempo ci troviamo dei cittadini, secondo quello che dite voi, che possono permettersi di occupare abusivamente un immobile, una proprietà privata altrui e non devono essere puniti. Ci sono dei cittadini che possono mettersi a manifestare in mezzo a un'autostrada, a bloccare il Paese, che possono bloccare delle linee ferroviarie, che possono bloccare i trasporti. Secondo voi, questo vuol dire manifestare? Le manifestazioni democratiche si fanno in un altro modo per il nostro modo di interpretare l'organizzazione e la vita democratica di un Paese. Ci sembra che, sotto questo profilo, ci fosse la necessità di intervenire, perché bisogna essere anche rispettosi della libertà altrui. Non è che perché io rivendico un diritto, una mia libertà, posso mettere in crisi l'organizzazione complessiva della società. Ci sono modi per esprimere i propri principi, la propria voce e le proprie idee, secondo noi, in modo molto diverso da quelle che abbiamo sentito rappresentare. Pertanto, per quanto ci riguarda, siamo profondamente convinti che ci vada un po' più di sicurezza in questo Paese, ci vadano delle condizioni affinché siano garantite le condizioni per tutti di vivere pacificamente. A nostro modo di vedere e di interpretare l'organizzazione istituzionale, non possiamo permettere di mettere in crisi la vita degli altri. Per questa ragione, quindi, nel merito, lo annunciamo, il nostro voto è contrario rispetto all'impegnativa che è stata proposta."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,185.0,1983.0,M,LEGA VDA,38,458,"Tornerò un momento, ma nella mia parte di intervento chiaramente dedicata, quindi senza rubare ulteriore tempo, sulla parte regolamentare, semplicemente per l'ultima parte che lei ha espresso. Presidente, io mi rendo conto che lei debba anche, tra virgolette, rendere conto a chi ha cercato di trovare un motivo per non interrompere l'intervento, però io, come le ho detto, ho fatto un intervento di mozione di richiamo al Regolamento perché l'articolo 58..."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,185.0,1983.0,M,LEGA VDA,40,14445,"...sì, nell'intervento penso di poter... siccome stiamo parlando di questo dibattito. Ho fatto quindi richiamo ai fatti che ledono l'onorabilità di un Consigliere. Essendo stati destinatari di alcuni inviti, ritenevo che fosse importante, visto che la persona che se n'è resa responsabile è stata la prima a mettere il puntale, il faro, il dito contro altre persone, far notare questo passaggio, ma di questo parleremo, tanto le registrazioni ci sono, per cui di questo avremo modo di parlarne in seguito, non si preoccupi. Per quanto riguarda invece il merito dell'iniziativa, io desidero ringraziare in maniera molto pacata le colleghe, perché credo sia effettivamente comunque un tema importante, su cui la discussione ci permette di esprimere il nostro pensiero e ci permette di esprimerlo in maniera in ogni caso differente tra noi e voi, che l'avete proposto, e abbiamo apprezzato, ho apprezzato personalmente anche i toni pacati con cui avete giustamente espresso le vostre contrarietà. Ho invece apprezzato un po' meno, ma questo sta nel gioco delle parti... e capisco l'intervento piuttosto agitato di chi, purtroppo, è costretto col bavaglio a non poter intervenire mai, soprattutto quando ci sono temi che riguardano un qualcosa su cui vorrebbe dire, per non farsi rubare anche l'ultimo elettore che gli è rimasto, proprio dalle due colleghe che hanno proposto questa iniziativa e invece viene sempre costretto al silenzio... infatti vedevo qualche collega particolarmente scuro in volto, mentre il collega che è intervenuto con questa veemenza buttava fuori settimane e settimane di covate, di parole non espresse. Per venire invece al merito dell'iniziativa, diciamo che anche rispetto a quello che è stato detto, collega Guichardaz, sicuramente, quando si interviene nel merito delle manifestazioni, si limita il diritto di manifestare, ma non dimentichiamoci che il diritto a manifestare il proprio dissenso è garantito dalla Costituzione. È chiaro che io non lo posso fare nelle modalità che mi piacciono di più, ma devo seguire certe regole. Ovviamente anche la Costituzione prevede che ci sia un'applicazione delle norme per le manifestazioni. Per le manifestazioni, è già stato detto, ma credo sia importante, è stato messo uno stop ad alcune modalità che obiettivamente si erano dimostrate particolarmente sbagliate per manifestare il proprio pensiero. Credo che non ci sia nessun problema, e non ce n'è mai stato, nell'organizzare iniziative, incontri pubblici, sfilate, cortei. Lo abbiamo visto anche qui in Valle d'Aosta, ne sono stati fatti diversi e, quando sono pacifici, non creano nessun problema. Diverso è quando questi poi intervengono e magari sospendono un servizio pubblico o creano un intralcio. Abbiamo visto tutti, per esempio, le famose iniziative che sono diventate abbastanza celebri in tutto il mondo... in una parte del mondo, nel mondo occidentale, quello che consente di farlo perché in altre non si permettono. Non so, quelli che manifesto per il clima, non so se si chiamano tutti ""Fridays for future"" o abbiano delle sigle diverse. Il blocco del traffico che viene fatto ha evidentemente dei grossi problemi: se io blocco il traffico, non blocco soltanto la persona che sta andando al cinema, blocco la persona che sta andando al lavoro e magari rischia il licenziamento, blocco l'ambulanza con una persona a bordo che rischia di morire, blocco una serie di collegamenti che sicuramente non favoriscono il richiamo d'attenzione, anzi addirittura sono controproducenti per due motivi: primo, sicuramente le persone che rimangono imbottigliate nel traffico non sono felici e di certo non si appassionano al tema; in secondo luogo, le macchine ferme nel traffico producono sicuramente molta più CO2 rimanendo ferme lì, sicuramente quelle non sono le modalità. Ho sentito parlare di reato di rivolta e ""norma anti Gandhi"", che però in realtà è stato utilizzato in maniera sbagliata perché questa fattispecie di reato è stata introdotta per gli interni del carcere e questa norma prevede che ""chiunque all'interno del carcere partecipi a una rivolta mediante atti di violenza o minacce o di resistenza all'esecuzione degli ordini impartiti commessi da tre o più persone riunite è punito con la reclusione da 1 a 5 anni"". Gli atti di resistenza sono anche le condotte di resistenza passiva: immaginiamo, per esempio, i passeggi e i detenuti che si rifiutano di rientrare in cella come protesta quando bisogna rientrare. Abbiamo visto gli atti chiaramente di protesta di quel tipo. I detenuti hanno chiaramente tutti i diritti, hanno gli avvocati che li vanno a trovare in carcere, possono manifestare quello che vogliono, ci sono delle modalità in quelle strutture che però non vanno bene e queste modalità, questa stessa fattispecie è prevista per i centri di trattenimento e accoglienza dei migranti. Non è quindi per tutte le manifestazioni, ma per alcune tipologie. Poi si è parlato delle detenute madri con figli. Si è affrontato un problema che purtroppo era un problema grave, perché c'era una reiterazione di reato di madri, che in realtà si nascondevano dietro ai figli per non finire dietro le sbarre e che utilizzavano questa come scusa per poter continuare a borseggiare. Noi forse in questa nostra realtà ce ne accorgiamo di meno, ma nelle realtà che hanno delle metropolitane o dei treni, purtroppo, questa è una realtà che è molto presente ed è diventata una piaga. Io penso che chiunque veda la cronaca se ne possa accorgere. Chiaramente qui non si parla di prendere e sbattere la gente dietro le sbarre, ma, siccome qui la condanna prevede un rinvio, in quel caso l'esecuzione della pena non sarà rinviabile, non sempre, ma ""se il giudice ravviserà il rischio che si possano commettere ulteriori delitti e potrà aver luogo in un istituto a custodia attenuata per detenute madri"". Vengono anche inasprite le pene per chi impiega minori per l'accattonaggio e la pena massima passa da 3 a 5 anni. Ancora: si è parlato di cannabis. Questo Governo l'ha detto fin dall'inizio: noi siamo contrari evidentemente all'utilizzo di droghe, siano esse leggere o pesanti, noi non facciamo giustamente questo tipo di distinzione. Io sinceramente devo dire solo una cosa: mi fa molta pena chi, per sopportare la propria giornata, trova un suo personale relax o sfogo nello ""spipacchiare"" un po' di droga. Provo molta pena per lui e, sinceramente, penso che ci siano dei modi diversi, modi differenti di poter vivere la propria vita e di poter anche trovare un momento di svago e di relax. Quello che è stato detto sulle sentenze è effettivamente vero, ma il Governo, ovviamente, da questo punto di vista, continuerà ad andare avanti. Ancora: abbiamo parlato delle manifestazioni e dei sit-in . Ci sarà un blocco, come abbiamo detto, non soltanto sulla parte delle strade ma anche sui binari, perché purtroppo è sufficiente una persona su un binario per bloccare completamente un treno e un collegamento. Ci rendiamo conto di quello che evidentemente può succedere. Quello che è stato detto... l'aggravante del dissenso su opere di grande importanza purtroppo si è resa necessaria perché, per grandi opere che sono indispensabili per il nostro Paese, come la TAV, purtroppo si è arrivati alla guerra urbana per poter difendere un'opera che è davvero indispensabile e per collegare il Corridoio 5, che purtroppo è una necessità. Peraltro, per esempio, il Partito Democratico non ha mai rinnegato questa posizione e la necessità di costruire quest'opera quando è stato al Governo. Credo che questa fosse una necessità di tutti, non soltanto di una parte politica. Ancora: sono state inasprite le pene per i danni nelle manifestazioni. Effettivamente manifestare in maniera pacifica non soltanto è consentito, ma è auspicato. È giusto manifestare e preferisco di gran lunga chi manifesta, chi si espone, fa vedere che non è d'accordo in maniera assolutamente pacifica rispetto a chi magari si travisa e va a spaccare le vetrine, va a spaccare le macchine e magari la spacca a un poveraccio che il giorno si deve svegliare e andare a lavorare, che non c'entra assolutamente nulla, ma, ""siccome io devo manifestare, spacco tutto"". Ci ricordiamo l'intervista a quel ragazzetto che diceva: ""Beh, se non spacchi le cose alle manifestazioni... cioè bordello!"". Quelle persone lì purtroppo devono essere punite e meritano di essere punite, è di tutta evidenza. Ancora: c'è un'estensione del daspo urbano. Riteniamo anche questa una misura utile per riuscire a riportare un po' di ordine in quelle città che sono sicuramente oggi, purtroppo, preda anche di una microcriminalità, che viene definita micro, ma che in realtà le persone che vivono quelle realtà sentono in maniera importante sulla propria pelle. Nel manifesto, nel volantino che è stato poi messo sulla bacheca sindacale, si diceva che ce la si prende coi migranti. Lo ha detto anche lei, collega Guichardaz, nel suo intervento. Perché? Perché semplicemente si inserisce una norma di buon senso, ovvero non è che ce la si prende con qualcuno, semplicemente viene creata la fattispecie per la quale, nel caso in cui le imprese dovessero vendere schede SIM senza osservare gli obblighi di identificazione per i clienti, si applica la sanzione della chiusura di esercizio o dell'attività per un periodo da 5 a 30 giorni. È chiaro che non si possono vendere delle SIM a persone che non hanno neanche un permesso di soggiorno regolare, persone di questo tipo in teoria sono immigrati irregolari e in questo Paese non ci dovrebbero stare. Eventualmente, lo sappiamo, lo sapete meglio di noi e conoscete benissimo anche le associazioni che li difendono, hanno tutto il diritto di andare a chiedere il diritto di asilo, lo possono fare e, se il diritto di asilo gli viene negato, evidentemente non hanno titolo per stare qui. Se non hanno titolo per stare qui, perché dovrebbero poter avere una SIM? Per stare qui illegalmente, magari per compiere dei reati? Perché in teoria, se non stanno qui legalmente, non possono lavorare, non possono avere un contratto. Come si guadagnano da vivere? Credo che questi siano dei rilievi che ognuno si dovrebbe porre, ma di buon senso. Non credo che ci siano cose sicuritarie, come si è detto. Reato di occupazione arbitraria. Di questo non se n'è parlato, ma è importante. La parte di occupazione abusiva degli alloggi è diventata davvero una situazione importante e ne stiamo subendo anche noi alcune fattispecie. L'assessore Marzi lo sa... lo sa, immagino, anche l'assessore Sapinet in virtù della loro occupazione rispetto alla parte di edilizia residenziale, ci sono persone che purtroppo hanno occupato abusivamente degli alloggi, anche case popolari, e purtroppo mandarle via... non quelle che non riescono a pagare perché non ce la fanno, ma quelle che occupano queste case perché non hanno la possibilità di trovarne un'altra, però chiaramente abusano di un diritto... è ovvio che devono assolutamente essere sgomberate. Infatti, viene introdotto il reato perché ""chiunque occupi e detenga senza titolo un immobile destinato a domicilio altrui o ne impedisca l'accesso al legittimo proprietario è punito con una pena da 2 a 7 anni. La norma ? questa è una bella novità ? vale anche per le pertinenze come box auto, cortili, balconi, terrazze. Stessa sorte per chiunque si intromette o coopera nell'occupazione dell'immobile, ovvero riceve o corrisponde denaro o altre utilità per l'occupazione medesima"". La piaga quindi che c'è in altre zone di occupare per interposta persona le case popolari affittandole. Ancora: un'aggravante per i reati nelle stazioni e in metro, l'abbiamo detto prima, che noi non sentiamo ma che sono assolutamente presenti. Poi tutta una parte sulla modifica del Codice antimafia per renderlo più efficace. Banalmente, l'interruzione dei benefici a parenti dei mafiosi... se interrompono i rapporti col parente che, appunto, è stato arrestato, oppure è un soggetto destinatario di misure di prevenzione o sottoposto a un relativo procedimento penale. Ancora - questa è una norma su cui abbiamo puntato davvero molto -: la revoca della cittadinanza se c'è una condanna per terrorismo o reati gravi. ""Si estende da 3 a 10 anni e dal passaggio in giudicato alla sentenza di condanna definitiva il termine per poter adottare il provvedimento di revoca della cittadinanza per reati di terrorismo ed eversione e altri gravi reati. Non si può procedere alla revoca della cittadinanza se l'interessato non ne possiede o non ne può acquisire un'altra"". Ancora, infine, il reato di detenzione di materiale con fini terroristici: ""Verrà punito con la reclusione da 2 a 6 anni chiunque, al di fuori dei casi di associazione con finalità di terrorismo e di addestramento ad attività con finalità di terrorismo, consapevolmente si procura o detiene istruzioni per il compimento di atti di terrorismo, divulgazione e istruzione sulla preparazione e l'uso di sostanze esplosive o tossiche ai fini del compimento di delitti contro le personalità dello Stato"". Noi riteniamo che queste siano scelte di buon senso. Su questo e sulla sicurezza la Lega ha evidentemente portato avanti delle scelte molto forti, scelte che erano nei programmi di governo, scelte che abbiamo rivendicato e scelte che sono assolutamente compatibili, lo saranno ovviamente una volta approvate in Senato. Io prima, a livello di battuta, ho detto al collega Di Marco che interveniva che non si sapeva se poi la collega Spelgatti avrebbe votato il provvedimento al Senato. Io non mi sono consultato con lei, ovviamente, per questa iniziativa, ma posso affermare con discreta fiducia di non essere smentito, che ovviamente la senatrice Spelgatti invece voterà questo provvedimento. Lo voterà e lo applicherà come è giusto che sia, perché evidentemente, così come abbiamo subito, purtroppo, in anni di Governi che tendenzialmente vedevano poca alternanza, vedevano una prevalenza del Partito Democratico, che riusciva ad arrivare a governare anche quando perdeva le elezioni, per una volta abbiamo invece un Governo eletto che su un programma ha raccolto ovviamente il consenso e su questo, evidentemente, porterà avanti quello che ha promesso di fare. A buon titolo, a prescindere dalla fattibilità o non fattibilità della mozione, io desidero ringraziare le colleghe per averla presentata e averci permesso di esprimerci e ovviamente annuncio che, qualora la mozione non venisse ritirata, il gruppo Lega voterà in maniera contraria."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,113.0,1964.0,M,LEGA VDA,42,5410,"Pensavo di rispondere un po' punto per punto rispetto alle diverse posizioni espresse prima dalla collega Guichardaz e poi dal collega Padovani, ma il collega Manfrin ha già espresso la posizione in cui mi riconosco, quindi ritengo assolutamente superfluo andare a proseguire questi approfondimenti. È del tutto evidente che comunque non mi riconosco, non ci riconosciamo minimamente in chi, in nome del Moloch, deve manifestare a tutti i costi e con tutti i mezzi, impedisce lo svolgimento della normale attività di una società. Non ci riconosciamo. Sono visioni, rispettiamo la diversa posizione, ma non ci riconosciamo minimamente, così come non siamo minimamente d'accordo sul disarmare le Forze dell'ordine. Per conto mio, per conto nostro, le Forze dell'ordine si chiamano Forze dell'ordine perché esercitano e hanno forza in nome dell'ordine, o sono Forze dell'ordine ed è consentito che facciano esattamente quanto esprime il nome, l'espressione, sennò c'è un piccolo corto circuito filologico o anche semplicemente logico. È chiaro che tutto questo non è soltanto per una questione di tifoseria, perché noi sappiamo, tra l'altro, che viviamo purtroppo in un Paese dove i problemi non sono neanche i delinquenti o chi delinque, o chi trasgredisce le regole o chi con i propri comportamenti rende difficile la vita sociale. Il problema è chi fa il tifo per questi, e c'è, ci sono aree politiche che lo fanno, ma non voglio aprire questo discorso. Noi siamo dall'altra parte. Noi siamo con le Forze dell'ordine, noi siamo con un ordine, siamo con le regole, dalla parte delle regole e tutto questo lo facciamo non per partigianeria, non per tifoseria, ma semplicemente perché noi mettiamo al primo posto la sicurezza delle persone in una società, in una comunità. La sicurezza di poter svolgere il proprio lavoro, di andare al lavoro e non trovare un blocco mentre qualcuno va ad aprire la propria attività. Siamo per la sicurezza di chi si mette in treno e sa che a una certa ora questo treno arriverà a destinazione. Noi siamo per questa sicurezza. La cosa però importante è che veramente, in maniera forse irrituale, e a cui non siete abituate, colleghe Guichardaz e Minelli, io voglio farvi sinceri complimenti, perché voi avete messo in evidenza un vulnus, che è apparso evidentissimo in questa discussione, della maggioranza. C'è stato un intervento del collega Di Marco assolutamente condivisibile. Glielo posso dire da militare in congedo, molto strategico, ineccepibile. Non ha fatto una piega. Faccio i complimenti anche a lei, collega Di Marco, ha trovato il modo logico, perfettamente logico, per uscire dall' impasse di dover prendere una posizione di scelta riguardo a questa mozione, che avrebbe messo un po' in difficoltà la maggioranza, che evidentemente è costituita da forze politiche eterogenee, una componente di Sinistra e una componente autonomista, ammesso che la componente autonomista non sia di Sinistra. Comunque, sta di fatto che il discorso del collega Di Marco ha avuto la sua bella collocazione, una logica, un filo logico, una linea conduttrice e poi c'è stato l'intervento del collega Padovani, sui cui contenuti io non mi riconosco, ma anche a lei, collega Padovani, faccio i complimenti, perché dire la verità è segno di coerenza. Lei coerentemente ha voluto esprimere la sua posizione politica, cercando di scavalcare a Sinistra, all'estrema Sinistra, le protagoniste di questa iniziativa e di questa mozione, le sottoscrittrici di questa mozione. In questo suo posizionamento in estrema Sinistra ha dimostrato che la maggioranza ha veramente un'eterogeneità enorme, ma soprattutto questa eterogeneità non è soltanto il fatto di dire: beh, andiamo a riconoscere l'uovo di Colombo. Che cosa ha a che fare la Sinistra con gli autonomisti? Che è quello che non solo ci stiamo chiedendo noi, ma dal 2020 se lo sta chiedendo la Valle d'Aosta. Rivela il fatto che tutto questo dibattito e questo diverso posizionamento è emerso dopo una ventina di minuti di interruzione, di riunione di maggioranza per evidentemente, penso, presumo, decidere che posizioni assumere durante la discussione delle mozioni. Cos'è che è andato storto quindi? Voi avete deciso che ci sarà una parte, rappresentata da Di Marco, che rappresenta una parte della maggioranza e poi l'altra parte rappresentata da Padovani, che prende fortemente un posizionamento politico che scavalca appunto a Sinistra le sottoscrittrici della mozione. È questo che è curioso, è questo che è importante, è questo che emerge, perché tanto è chiaro che io potrei stare qui a parlare fino a domani ma non convinco la parte opposta, non convinco le colleghe Guichardaz e Minelli a cambiare posizione, Non convinco lei, collega Padovani, a cambiare posizione ideologica, però mi chiedo: lei fa parte di un'area di un partito che è rappresentato anche dai suoi due vicini di banco, dal presidente Bertin, dall'assessore Guichardaz. Lei quindi sta rappresentando il partito? Sta rappresentando sé stesso? Mi piacerebbe capire gli altri della maggioranza che cosa ne pensano. Qual è la posizione della maggioranza? È la posizione di Di Marco o l'altra posizione? Questo è un elemento importante e questo è il motivo per cui io mi complimento con le colleghe Guichardaz e Minelli. Voi avete fatto emergere questa situazione assolutamente contraddittoria e questa è la maggioranza che sta governando la Regione Valle d'Aosta."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,206.0,1966.0,F,PCP,44,3264,"Non impiegherò molto tempo, voglio rassicurare i colleghi che sono stanchi, e lo siamo tutti. Ha già detto la collega Guichardaz, ovviamente, se presentiamo questa mozione, è perché siamo assolutamente convinte della sua validità e del fatto che il decreto ""Sicurezza"", il disegno di legge che è stato approvato alla Camera e che deve essere discusso in Senato è pericoloso ed è assolutamente contrario a una serie di questioni che noi riteniamo importanti. Faccio un solo esempio, che è quello legato... ce ne sarebbero tanti, ma faccio solo questo, che è legato alla questione del divieto di vendere SIM a migranti irregolari. Prendo a prestito la dichiarazione che è stata fatta da Oliviero Forti, che è il responsabile immigrazione della Caritas nazionale, che ha detto che questo è un provvedimento fortemente discriminatorio, soprattutto per una questione: perché non sono colpite soltanto le persone che sono in qualche modo totalmente irregolari, ma che incorrono in questo divieto e quindi saranno private di questa possibilità... (intervento di un Consigliere, fuori microfono) per favore! ...saranno privati di questa possibilità anche tutti coloro che sono in attesa di permesso di soggiorno, che hanno tutti i requisiti, hanno terminato l'iter e stanno soltanto aspettando di avere quel pezzo di carta che permetta loro di poter cercarsi un lavoro e di essere qui. Riporto anche la posizione della Chiesa, perché questo era su ""Avvenire"", che credo non sia ancora diventato un quotidiano estremista. Non credo proprio. Ci sono anche perplessità da parte di tutta una serie di magistrati, di direttori di carceri, che sono preoccupati per gli effetti che questo tipo di disegno di legge avrà. Passo alla seconda parte brevissimamente. È stato detto dal collega Di Marco che è superata questa mozione, che non ha senso perché comunque il disegno di legge è già stato votato alla Camera. Ora, il disegno di legge è stato votato alla Camera, per diventare definitivo deve essere votato anche al Senato, ma nulla impedisce che alcune parti di quel disegno di legge vengano modificate. Se un disegno di legge viene approvato da una delle due Camere e l'altro ramo del Parlamento fa delle modifiche anche minime, cioè non vota in blocco il testo che è arrivato approvato dalla prima Camera, questo deve ritornare. Il Senato potrebbe fare delle modifiche, se farà delle modifiche anche piccole, il testo ritornerà alla Camera e la Camera voterà non più su tutto il disegno di legge, ma soltanto sulla parte modificata. Dal punto di vista formale, quindi, non c'è nulla che impedisce che questo vada avanti. Andatevi a vedere, è così. Se così non fosse, avremmo abolito il bicameralismo in Italia, ma al momento è ancora così. Poi su tutta un'altra serie di questioni che il collega Manfrin ha affrontato, con toni molto più pacati del solito, ma perché c'era già stato lo sfogo precedente, ci sarebbe da ribattere punto su punto. Non abbiamo tempo, è tardi, siamo stanchi. Di sicuro la mozione non verrà ritirata e il voto, come credo che abbia anche detto qualcun altro, dovrà poi, come in tante altre occasioni, essere la cartina di tornasole di quello che effettivamente le persone dicono, pensano e agiscono, perché altrimenti sono parole, parole, parole."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,196.0,1963.0,M,UV,46,4199,"Ovviamente non per una questione di puntigliosità, ma torno a dire che il passaggio di prima non è assolutamente conforme, perché le mozioni d'ordine sono delle mozioni specifiche. Il Regolamento dice: ""richiami al Regolamento o per l'ordine del giorno o per la priorità delle votazioni"". Finito. Quella che lei ha invocato era una questione personale o, tuttalpiù, doveva chiedere il giurì d'onore, l'onorabilità. Non aveva nessun titolo per interrompere Padovani. Ciò detto, quindi, anche il richiamo delle valutazioni al Regolamento... sono particolari, ma lei non ha fatto nessun richiamo né al Regolamento, né all'ordine delle votazioni, né altro. Sulla mozione io credo che alla fine ci sia un'attività specifica semplicemente per piantare delle bandierine, esattamente come il decreto ""Sicurezza"". Perché il decreto ""Sicurezza"", vedete, introduce e fa leva su dei problemi che sono reali. Come disconoscere il fatto che vi siano dei problemi reali di ordine pubblico? Il problema è capire se il decreto ""Sicurezza"" questi problemi li risolve, perché è questo di cui noi dobbiamo parlare. Il collega Di Marco ha detto: ""noi siamo contrari, ma perché riteniamo che questo strumento è uno strumento di propaganda. Mi spiego. Se una cosa è vietata, perché già tutta una serie di fatti sono vietati, non è aumentando le pene che risolviamo le questioni. Perché qua noi facciamo bellamente pubblicità, propaganda elettorale. Tutta una serie di reati che voi avete indicato già non sono consentiti e allora, se non sono consentiti, qualcuno già dovrebbe evitare che si compiano. Con questa logica di dire: ""noi aumentiamo le pene"" voi pensate di risolvere il problema? Assolutamente no. Vedete, quando andiamo all'estero - e, per certi versi hanno anche ragione -, ci chiedono: ""ma scusatemi, qual è la differenza tra il vietato e il severamente vietato?"". Se una cosa è vietata, è vietata. Voi allora state facendo propaganda sul fatto che è severamente vietato, ma le cose già non si possono fare. Oggi è consentito bloccare l'autostrada? No. Da questo punto di vista, ecco perché diciamo che questo è uno strumento che è assolutamente propagandistico e, se le colleghe avessero avuto un po' di onestà intellettuale, avrebbero dovuto richiamare il voto contrario del nostro Deputato, che ha votato contro già a settembre. Da questo punto di vista, già sgombravamo il campo sul fatto che questa maggioranza, composta da persone che grosso modo rappresentano un po' tutti i movimenti che hanno sostenuto la candidatura del nostro Deputato... per capire qual era l'orientamento, ma non perché non conosciamo il problema! Il problema lo conosciamo, ma, da questo punto di vista, lo strumento è uno strumento errato e propagandistico, come è esattamente propagandistica, mi permetterete, questa mozione, perché è semplicemente per poter fare una resa dei conti all'interno dell'area Sinistra. Riteniamo che l'impegnativa sia un'impegnativa invotabile, perché se qualcuno avesse scritto: ""impegna a sollecitare i Parlamentari a votare contro"", poteva avere anche un senso, ma che diavolo di democrazia avete in testa? Lo stralcio. Lo stralcio di cosa? Cioè un disegno di legge che è in discussione in Parlamento... (intervento della consigliera Minelli, fuori microfono) ...no, ma non avete scritto di cosa volete lo stralcio. Avete parlato in generale dello stralcio... Avete preso anche voi il modo di fare di Manfrin? (intervento della consigliera Minelli, fuori microfono) ...così mi fai una questione personale... no, perché preso sul fatto che insistevi, penso che la collega Minelli abbia ritenuto che quello è un esempio da seguire, quindi parlare sopra i colleghi. Lo stralcio di cosa? Nell'impegnativa c'è scritto lo stralcio tout court , di tutto il decreto legge. Guardate che non funziona mica così. Se è uno straccio, dite cosa volete stralciare; se è votare contro, dite che bisogna votare contro; se è votare contro, vi abbiamo già accontentato, l'abbiamo già fatto. Per una cosa che è già fatta, per noi questa mozione, così come è impostata, è invotabile. Per dignità non voteremo contro, ci asteniamo, perché avete presentato proprio dal punto di vista tecnico una cosa improponibile."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,185.0,1983.0,M,LEGA VDA,48,5552,"Molto, molto brevemente, innanzitutto comprendo e comprendo perfettamente, collega Marguerettaz, che capita poche volte, perché le devo riconoscere una particolare abilità, lei ha frequentato quest'aula per parecchi anni e conosce il funzionamento di quest'aula in maniera approfondita. Un paio di volte però deve ammettere che è stato colto in contropiede e questa è una di quelle volte. Come dicevo, io comprendo quindi anche il ragionamento che ha fatto successivamente, perché non lo ammetterà mai, ovviamente, ma, se non ci fosse stata questa diatriba, sia regolamentare che su altro, sono certo che lei non sarebbe intervenuto, né avrebbe espresso un'opinione. Avrebbe ovviamente lasciato, come ha fatto centinaia di altre volte, che si esprimesse probabilmente qualche suo collega di maggioranza nel merito. Lei non è solito prendere posizione e non avrebbe espresso le posizioni che ha espresso, perché ovviamente oggi ha un po' la tensione del post partita addosso e ci sta e lo comprendo, quindi sappiamo bene cosa succede. Quello che però lei probabilmente non ha inteso è quello che è il contenuto, ma lo dico assolutamente senza animosità e senza voler innescare un dibattito, anche perché sicuramente avremo di che discutere ancora nei prossimi giorni. L'articolo 60 del nostro Regolamento stabilisce che ""i richiami al Regolamento, o per l'ordine del giorno, o per la priorità delle votazioni ? sono tre fattispecie diverse, quindi o richiamo al Regolamento, o per l'ordine del giorno o per priorità ? interrompono la discussione"". Su questo siamo d'accordo, abbiamo stabilito che questi interrompono la discussione e interrompono l'intervento: ecco perché io evidentemente ho detto... Ovviamente che cosa succede? Che, se io chiedo con una mozione d'ordine di intervenire, quindi interrompo la discussione, a quel punto ricevo la parola dal Presidente che mi chiede di esplicitare la mozione d'ordine. Cosa che però non è stata fatta, perché, quando io ho chiesto la parola per intervenire, non è stato bloccato il collega e non mi è stata data la possibilità di esplicitare la mozione d'ordine. Ho quindi pervicacemente insistito, perché il mio diritto era quello di fare un richiamo al Regolamento. Il richiamo al Regolamento, che poi ho fatto successivamente, era proprio per l'articolo 58, quindi fatti che ledono l'onorabilità di un Consigliere. È quindi chiaro che la mancata sospensione della discussione e la mancata parola al sottoscritto mi hanno fatto evidentemente intervenire in maniera veemente, anche perché, come ricorderà all'inizio di questa tre giorni di Consiglio, avevo ricevuto un rimbrotto da parte del Presidente, che mi aveva tacciato di essere... come potremmo dire... mi aveva detto che ero un po' troppo timido. Siccome io ho una serie di difetti infinita, ma timido non sono, ho ritenuto opportuno ristabilire un po' le cose e la verità delle questioni, quindi evidentemente ho ritenuto di difendere un diritto. È quindi chiaro che il richiamo che ho fatto doveva interrompere la discussione, la discussione è stata interrotta solo in un secondo momento, ma io credo che quello che è successo sia agli atti e ne potremo discutere successivamente. Nel merito, io credo che tecnicamente il collega Sammaritani possa esprimere al meglio la posizione della Lega, che ovviamente voterà in maniera contraria la mozione, però penso anche che non è perché, collega Minelli, mi sono sfogato prima che poi sono tenuto in maniera pacata: è perché è proprio la rabbia fuoriuscita da qualche vostro collega vicino che mi ha persuaso che forse l'arma migliore è questa. L'arma migliore è proprio quella di evidenziare che esattamente, come ha detto il collega Distort, ci sono delle posizioni che sono diametralmente opposte all'interno della maggioranza e io vi ringrazio per la vostra azione, che le fa emergere in tutta la loro violenza e in tutta la loro virulenza, perché so che ogni iniziativa che viene fatta, a prescindere dalle giustificazioni che vengono date, perché ovviamente non c'è nessuno che interviene con questa violenza e con questa sete di vendetta, che poi vorrebbe votare quello in cui crede... quello che avete scritto... la persona che sta alla vostra destra, ma vorrebbe stare alla vostra sinistra, perché vorrebbe rappresentare un'ala ancora più estrema di quella che rappresentate voi... vorrebbe votare con ogni fibra del suo corpo e, se lui non avesse questi obblighi della maggioranza, perché ovviamente le cose che gli hanno detto per trattenerlo su quel posto sono due: uno ci fai il Presidente di Commissione e, due, se tu non fai il Presidente di Commissione e non stai qui, arrivano i Fascisti. Perché gli hanno detto questo, questo è quello che è successo e questo è quello che lo trattiene. Io ho una grande passione per la sua resistenza e stoicità, ma soprattutto un grande rispetto per il grande lavoro che fa un altro collega, che è diventato Vicepresidente multiplo di diverse Commissioni, che deve gestire Commissioni differenti rispetto alla sua, e soprattutto che deve cercare di contenere e trovare una quadra quando si parla di argomenti che ovviamente lui non resiste nel votare o nell'esprimersi. Con una buona tirata di orecchie, ecco che ci raggiunge... o con una buona tirata di orecchie o con una buona concertazione riesce sempre a portare a casa il risultato. Risultato che per lui è vincente e per qualcun altro no, ma, per fortuna, i conti si faranno alla fine. Vi ringrazio davvero di aver portato questa mozione e spero, auspico davvero, che ne porterete altre."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,278.0,1959.0,M,LEGA VDA,50,6056,"Cercherò di intervenire brevemente, anche per pietà di tutti, e sicuramente senza presunzione di porre la parola fine a questa discussione, interessante perché, a parte gli aspetti regolamentari, ha coinvolto questioni che sono sia tecniche che chiaramente politiche. Evidentemente sono due visioni diverse di come gestire uno Stato e la sicurezza pubblica in particolare. Bene, devo dire, lo faccio perché rivendico una certa onestà intellettuale, che sono avverso sempre... non mi è mai piaciuta la decretazione d'urgenza e nemmeno le leggi fatte sull'onda dell'emotività, quindi, quando si inaspriscono le pene a seguito di un incidente stradale, eccetera, non mi sono mai piaciute, perché le ritengo comunque un correre dietro agli eventi, che non fa bene sicuramente alla giustizia e nemmeno alla gestione poi della sicurezza e della giustizia stessa. Fatta questa premessa, devo dire che ciò che è stato detto, anche da parte, per esempio, del collega Marguerettaz, che è sempre sagace in questi suoi interventi, non è del tutto corretto. Nel senso che ci sono tanti altri esempi di casi in cui ci sono dei reati che esistono già, delle condotte che sono già palesemente illegittime e sanzionate dal Codice penale, ma poi vengono maggiormente dettagliate perché in un certo momento storico ci sono condizioni particolari, per cui c'è una certa sensibilità particolare nei confronti di certe condotte. Faccio un esempio per tutti: il 612-bis del Codice penale, che proprio perché si chiama bis vuol dire che è stato messo dopo, in effetti lo sapete tutti, codice rosso, stalking , molestie. Esistevano già questi reati, queste condotte erano già dei reati, ma sono stati dettagliati meglio certi aspetti perché si voleva tutelare in modo particolare le donne, o comunque le persone che sono oggetto di condotte particolarmente gravi nei confronti della vita di relazione, la vita sociale. La stessa considerazione vale per questo decreto ""Sicurezza"", è evidente. Sono state prese norme che scaturiscono da un Governo che ha preso un impegno particolare in materia di sicurezza e che è anche una reazione evidentemente e un dare soddisfazione, tra virgolette, dico in senso buono, a chi lo ha votato, evidentemente, perché forse chi governava prima non lo aveva fatto. Se tu lasci andare certe cose, lasci che un senso di insicurezza pervada la società, probabilmente poi qualche freno lo devi mettere. Può darsi anche che tu faccia di troppo, ma per quello non vi preoccupate voi, da quell'altra parte c'è la Corte costituzionale, ci sono i magistrati, lo fanno loro, valuteranno loro. Molti avvocati anche hanno contestato questo decreto, poi non sto a guardare l'orientamento politico, eccetera, perché è abbastanza trasversale, devo dire, probabilmente per le ragioni che ho espresso io prima, Ordine dei medici, eccetera. Benissimo, non c'è problema, i problemi si risolvono nelle aule giudiziarie, saranno i giudici, sarà la Corte costituzionale che dirà: ""qui avete esagerato, questo è addirittura incostituzionale"". Benissimo, ne prenderemo atto, punto e basta, ma è questo il tema. Il problema è che chiaramente questo provvedimento legislativo, che è in itinere, è stata naturalmente l'occasione e quale miglior occasione per la Sinistra di gridare al Fascismo, alla repressione, eccetera, eccetera, ma questo sta nel gioco delle parti, ci mancherebbe. Il paradosso, uno dei paradossi, perché ce n'è più di uno, piuttosto è che appunto queste cose vengano da chi di sicurezza non se n'è mai occupato, o se n'è occupato troppo poco, e ha rigenerato quell'insicurezza nella società che poi chiede queste risposte. Collega Padovani, noi non abbiamo bisogno di andare negli Stati Uniti per essere tutelati, lo facciamo già qua perché, grazie a dio, c'è un Governo che adesso riteniamo ci tuteli, prima invece no. Questo è il tema fondamentale. L'altro paradosso è che appunto queste critiche verso questo sistema per risolvere le cose, cioè inasprire certe pene e prevedere certe fattispecie particolari venga da chi poi, in realtà, fa le stesse cose, ma in modo molto più subdolo, perché non ha magari il coraggio di dire: ""guarda, faccio una norma in cui ti impedisco di parlare o, meglio, se parli di certe cose, sei un essere spregevole"". Lo fa in modo molto più subdolo perché attua una certa marginalizzazione, un disprezzo per chi esprime opinioni diverse. Diventa anche abbastanza paradossale oltretutto il fatto che si possa pensare di andare a dialogare con i No TAV con il dialogo e l'ascolto, perché mi sa davvero che abbiamo sbagliato approccio. L'abbiamo visto già ampiamente. Su certi tipi di reati posso essere addirittura d'accordo, su certi tipi di aggravanti o di norme posso addirittura essere d'accordo sul fatto che forse potrebbero anche essere eccessive, ma, come dico, non spetta a noi valutarlo. Su altre cose, tipo appunto l'occupazione... faccio un esempio per tutti e poi chiudo, l'occupazione arbitraria aveva già manifestato la normativa delle carenze. Bisogna ricordare che all'interno di questo articolo si parla anche della procedura d'urgenza per il rilascio dell'immobile. Qui davvero bisogna mettere sulla bilancia i reciproci interessi, cioè è più da tutelare chi occupa l'alloggio o il proprietario che, poveraccio, si trova l'alloggio occupato e non sa come fare? Questo avviene anche qua, come ha già accennato il collega Manfrin, è già avvenuto anche qua che qualcuno, anche con delle funzioni pubbliche, comunque di tutela del patrimonio pubblico, sia andato in Procura a dire: ""ci hanno occupato degli alloggi, cosa facciamo?"". E il Procuratore ha dovuto rispondere: ""non so mica tanto cosa fare, speriamo che se ne vada"". Capite? È questa l'impotenza. Lì ci vuole per forza un intervento normativo. Per riassumere, appunto, diciamo che questo tipo di provvedimenti sono necessari: sono necessari perché la gente vuole più sicurezza e quindi, se poi ci sarà stata qualche esagerazione, appunto, ci penseranno gli organi deputati a fare chiarezza. Noi chiaramente voteremo contro questo tipo di mozione."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,77.0,1975.0,M,UV,52,850,"Velocissimo proprio, anche perché diciamo che i toni del collega Sammaritani hanno smorzato molto bene la tematica principale di oggi, nel senso che, non condividendo per nulla i contenuti portati dal collega, ho apprezzato parecchio i toni. Solo una considerazione. Colleghe, se questo è il modo di mettere in difficoltà questa maggioranza, veramente siete fuori strada, ma veramente. Siete talmente fuori strada che, per una volta, il Deputato che abbiamo eletto due anni fa due mesi fa si è posizionato e ci ha rappresentato all'unanimità. Colleghe, veramente siete fuori strada. Mi spiace, mi fate anche un po' tenerezza, se devo dire la verità, sul piano sul piano politico, e non entriamo nei contenuti perché penso che il mio Capogruppo oggi sui contenuti sia stato veramente molto bravo. Sul piano politico ci fate veramente un po' tenerezza."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,206.0,1966.0,F,PCP,54,1746,"In dichiarazione di voto, il Regolamento lo consente. Mi fa un po' sorridere quest'ultimo intervento non tanto per la questione della tenerezza, quanto per il fatto che... ma non sorridere, ma ridere, perché vi siete fatti un film tra tutti quanti insieme, cioè avete deciso tutto voi che cosa si voleva fare con questa mozione, qual era l'obiettivo, far scontrare una parte con l'altra, mettere in difficoltà la maggioranza. Leggetevi quello che c'è scritto e ripercorrete le tappe che qua dentro noi abbiamo rappresentato su alcuni contenuti. Non abbiamo nessun problema a dire che quello che abbiamo scritto e quello che pensiamo di quel decreto ""Sicurezza"" è ciò che abbiamo pensato a livello di temi su cui va a intervenire dal primo giorno in cui siamo entrati qua dentro. Non c'è nessun problema, dal nostro punto di vista, nessuna intenzione di mettere in difficoltà chissà chi. Ognuno ha la sua coscienza, ognuno risponde di quello in cui crede, non crede, dei calcoli che può fare o non fare, del fatto di rimanere coerente con i suoi principi, i suoi valori, oppure no. Punto. Questo è. Che poi ci sia nell'impegnativa lo stralcio o aver utilizzato un'altra espressione, pazienza, non cambia la sostanza. Sappiamo benissimo che il disegno di legge può essere cambiato completamente da una Camera all'altra, o in parte, ci sono già stati dei precedenti, non è quello il problema, ma se uno ritiene che quel provvedimento sia un provvedimento che va contro quello in cui crede o quello che per cui si batte, allora vota, punto. Non c'è altro. Non c'è nessuna volontà di mettere in difficoltà chissà chi. Ognuno risponde anche, prima che a un'aula, a una maggioranza o a delle forze politiche, a sé stesso. Credo che questo si debba fare."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,196.0,1963.0,M,UV,56,642,"Telegraficamente. Io riconosco alla collega Minelli un gran lavoro e una grande attenzione. Probabilmente non è stata ad ascoltare l'intervento della collega Guichardaz, che proprio testualmente ha detto che in aula ci sono delle persone che sanno sicuramente che voteranno contro, ""vogliamo vedere cosa faranno delle persone che hanno collaborato a raccogliere le firme"". È abbastanza evidente qual era il vostro obiettivo... (intervento della consigliera Minelli fuori microfono) ...poi mi perdonerete, colleghe, se tutti hanno capito una certa cosa, dobbiamo concludere che voi due siete molto intelligenti e noi siamo una banda di somari."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,156.0,1976.0,F,PCP,58,1287,"Mi sembra piuttosto surreale e lo ridico perché molto probabilmente sono finita... ci sono dei temi, secondo noi, che devono essere affrontati in un Consiglio regionale, che sono dei temi politici e che hanno una loro attinenza con la nostra attività. Dopodiché che voi vi facciate veramente dei film su che cosa noi pensiamo, oppure che andiate a trovare il pelo nell'uovo sulle impegnative quando voi scrivete delle leggi che poi andate a modificare un mese dopo, perché le avete scritte male, con gli uffici che vi aiutano... io mi chiedo: ma veramente, anziché andare a mettere il pelo nell'uovo, se condividete quelle cose, cambiate l'impegnativa e votate anche voi. Io trovo veramente assurdo e surreale tutto quello che è accaduto qui oggi in quest'ultima parte del dibattito.  Dopodiché va benissimo, si voterà, ognuno si prenderà le sue responsabilità e dirà quello che... mi ha fatto piacere che il collega sia anche intervenuto, perché sovente su molte mozioni non lo sentiamo ed è importante avere anche il parere della forza politica che in questo momento è maggiormente rappresentata, quindi, sotto questo punto di vista, vivaddio che finalmente gli sia tornata la parola in questo Consiglio regionale. Speriamo che da qui in avanti magari lo si possa sentire anche di più."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",34,it,224.0,1986.0,M,FP-PD,60,1898,"Ovviamente intervengo in dichiarazione di voto scusandomi con i colleghi che giustamente vogliono anche andare a casa, ma alcune cose vanno spiegate. Sulla base di quanto detto, credo che la mia posizione sul tema sia decisamente chiara ma, nel caso ce ne fosse bisogno, prima di leggere per l'ennesima volta qualche post sui social con informazioni travisate e accuse infondate, vorrei ribadire il concetto, e lo farò con molta calma, per dimostrare a tutta l'Aula che io sinceramente non sono arrabbiato. Il decreto ""Sicurezza"" è per me un decreto liberticida, che brandisce il Codice penale e minaccia pene pur di cancellare qualsiasi espressione di dissenso. Questo sinceramente è qualcosa che, da cittadino, mi preoccupa sia per l'oggi che per il futuro, ma c'è un ""ma"", come si suol dire, e vorrei così arrivare all'impegnativa della mozione in discussione. Io credo che l'impegnativa, è già stato detto, in sé sia fuori luogo, perché il decreto, oltre a essere già stato votato alla Camera dal nostro Deputato, che ovviamente si è espresso giustamente in maniera contraria, impegnerebbe la Senatrice della Lega a richiedere di stralciare un provvedimento, cosa che peraltro - e guardo l'unico collega che ha avuto esperienza di Parlamento, lo stralcio di un decreto nel diritto parlamentare non esiste, mi conforta - è impossibile nel diritto parlamentare, che il suo partito sostiene così fortemente. Io penso che questa cosa non abbia assolutamente nessun senso. Pur ribadendo quindi la mia totale contrarietà al provvedimento in questione e non avendo sinceramente capito qual è l'utilità di questa impegnativa, che, tra l'altro, le colleghe hanno detto che può essere anche interpretata in tanti modi, ma poi alla fine noi votiamo quello che c'è scritto... io sinceramente, vista l'impegnativa, non vedo il senso di partecipare al voto, quindi rimarrò in aula ma non parteciperò al voto."
47287,XVI,08/05/2024,"DEMANIO E PATRIMONIO REGIONALE, FINANZA REGIONALE E LOCALE, Partecipazioni azionarie regionali",7,it,184.0,1977.0,M,FP-PD,2,6752,"Il disegno di legge in discussione reca disposizioni in materia di patrimonio immobiliare conferito dalla Regione alla società Struttura Valle d'Aosta s.r.l. al fine di ottimizzare la disciplina inerente sia la valorizzazione e la gestione del patrimonio immobiliare che la governance della società ai sensi della legge regionale 18 giugno 2004, n. 10 (Interventi per il patrimonio immobiliare regionale destinato ad attività produttive e commerciali). Per quanto concerne il patrimonio conferito, occorre garantire che VDA Structure abbia a disposizione un patrimonio immobiliare rifunzionalizzato e idoneo per poter essere valorizzato, al fine non soltanto di adempiere alle previsioni dello statuto societario, ma anche di agire nel rispetto della normativa statale in materia di società a partecipazione pubblica. Il presente disegno di legge prevede un'attività di ricognizione degli immobili che necessitano di interventi di riqualificazione e adeguamento per poter essere fruibili; inoltre attraverso tale piano verrà delineato l'intervento finanziario complessivo in capo alla Regione. Relativamente alla governance societaria, nell'attuale quadro normativo si riscontra un sistema caratterizzato dalla moltiplicazione e dalla sovrapposizione di adempimenti che creano un contesto farraginoso e complesso, situazione che ne limita notevolmente l'autonomia decisionale e gestionale, influendo negativamente sulla capacità di operare rapidamente e liberamente sul mercato. Per risolvere tale situazione, il disegno di legge mira a razionalizzare gli indirizzi e gli adempimenti imposti dalla Regione, uniformando il sistema di reportistica, verifica e monitoraggio al dettato normativo di cui alla legge regionale 14 novembre 2016, n. 20 (Disposizioni in materia di rafforzamento dei principi di trasparenza, contenimento dei costi e razionalizzazione della spesa nella gestione delle società partecipate dalla Regione). La finalità del disegno di legge è, in particolare, quella di far sì che la società operi sul mercato in regime di piena autonomia sia da un punto di vista finanziario, sia da un punto di vista gestionale. Il presente disegno di legge si compone di undici articoli: l'articolo 1 circoscrive l'oggetto del disegno di legge al patrimonio immobiliare conferito dalla Regione alla società, in applicazione alla legge regionale 10/2004 ed enuncia il ruolo strategico della società stessa nel garantire la valorizzazione e la gestione di tale patrimonio. L'articolo 2 delinea al comma 1 gli indirizzi generali in virtù dei quali opera la società, in coerenza con quanto previsto dall'articolo 4, comma 3, del decreto legislativo 19 agosto 2016 n. 175 (Testo unico in materia di società a partecipazione pubblica), in regime di piena autonomia finanziaria e gestionale nel perseguimento del proprio oggetto sociale. Il comma 2 precisa che la società assicura altresì il rispetto della normativa eurounitaria vigente in materia di aiuti di Stato, con particolare riferimento al principio dell'investitore privato in un'economia di mercato. L'articolo 3 reca disposizioni per la valorizzazione del patrimonio immobiliare conferito alla società. Il comma 1 prevede che la società predisponga, entro sei mesi dalla data di entrata in vigore del presente disegno di legge, un piano generale di ricognizione degli immobili che necessitano di una riqualificazione ai fini della loro piena fruizione. Il comma 2 prevede che il piano generale di cui al comma 1 sia trasmesso a Finaosta S.p.A. ai fini della valutazione economico-finanziaria dello stesso e dalla redazione di un parere da trasmettere alla struttura regionale competente. Il comma 3 prevede che detto piano, congiuntamente al parere di Finaosta, sia trasmesso dalla struttura regionale competente alla Giunta regionale, che lo approva con propria deliberazione previa illustrazione alla Commissione consiliare competente per materia. L'articolo 4 definisce i contenuti del piano generale di ricognizione di cui all'articolo 3, in particolare il comma 1 prevede che tale piano debba contenere l'elenco degli immobili e per ognuno di essi la definizione degli interventi richiesti, la correlativa stima dei costi, la previsione dei costi di gestione, nonché un previsionale degli introiti derivanti dal futuro utilizzo del bene a regime. Il comma 2 prevede che detto piano sia articolato in ordine alle priorità degli interventi stabilite seconda della possibile redditività del bene riqualificato. L'articolo 5 enuncia al comma 1 le modalità di finanziamento degli interventi da parte della Regione. Il comma 2 prevede che la società predisponga un cronoprogramma triennale degli interventi di investimento sul patrimonio da eseguire sulla base delle priorità individuate. Il cronoprogramma è corredato dalle stime di spesa ed è trasmesso dalla società alle strutture regionali competenti per materia d'intervento entro il 30 giugno di ogni anno, in modo da consentire agli uffici la corretta predisposizione dei documenti per il successivo bilancio triennale regionale. Il comma 3 stabilisce che, entro trenta giorni dalla data di approvazione del bilancio di previsione della Regione, la Giunta regionale approva il cronoprogramma di cui al comma 2 e, tenuto conto delle disponibilità di bilancio, autorizza il contributo annuale per il finanziamento degli interventi Al comma 4 è prevista la possibilità per la società di richiedere la modifica del cronoprogramma. L'articolo 6 disciplina l'attività d'insediamento, in particolare il comma 1 regola il processo insediativo, garantendo una piena autonomia organizzativa, fatto salvo l'obbligo di salvaguardare la destinazione produttiva del bene immobile. Al comma 2 viene prevista, su motivata richiesta della società, la possibilità di deroga alla destinazione produttiva purché l'insediamento sia compatibile con le indicazioni del piano regolatore generale comunale. L'articolo 7 reca la disciplina per i beni immobili destinati alla trasformazione e alla commercializzazione dei prodotti agricoli che, viste le peculiarità, necessitano di una disciplina specifica. Si prevede che tali beni siano da considerarsi di rilievo meramente locale e pertanto oggetto di valutazione differenziata nell'ambito del piano. L'articolo 8 rinvia alla Giunta regionale la definizione di ogni ulteriore aspetto, anche procedimentale, ivi compresa la verifica e il monitoraggio del corretto utilizzo delle risorse. L'articolo 9 contiene le disposizioni transitorie. L'articolo 10 reca le necessarie abrogazioni. L'articolo 11 reca infine le disposizioni finanziarie. Le Commissioni consiliari permanenti II e IV, riunitesi in seduta congiunta in data 6 maggio 2024, hanno espresso parere favorevole con l'astensione del gruppo della Lega."
47287,XVI,08/05/2024,"DEMANIO E PATRIMONIO REGIONALE, FINANZA REGIONALE E LOCALE, Partecipazioni azionarie regionali",7,it,0.0,1985.0,M,RV,4,5156,"Per esprimere alcune considerazioni e la posizione che il gruppo ha già espresso nell'ambito dei pareri in Commissione. La nascita di Vallée d'Aoste Structure in sintesi potrebbe essere così rappresentata: quando fu fatta questa scelta, la Regione ha scelto tutta una serie di immobili che possiamo anche dire in molti casi sono anche oggetto di vera e propria archeologia industriale, sono stati inseriti in un veicolo che permettesse una gestione più ottimale e più efficiente, come, tra l'altro, ha ricordato il relatore, in maniera più privatistica rispetto alle finalità pubbliche che invece sono tipiche della parte di bilancio della Regione. Vero è che comunque, come società partecipata, resta nell'ambito del consolidamento complessivo che viene fatto relativamente alle società partecipate, però è proprio sull'aspetto gestionale che alcune problematiche negli anni si sono sedimentate, una in particolare è quella relativa al meccanismo di finanziamento della società e soprattutto anche al meccanismo degli interventi che la società deve o può fare sugli immobili che sono locati. Una lunga querelle c'è stata sulla questione degli aiuti di Stato, cioè se anche gli stessi interventi manutentivi sulle strutture fossero a loro volta degli aiuti non soltanto nei confronti di una partecipata, ma soprattutto di chi in quel momento beneficiava della locazione, o comunque era l'impresa insediata, così come anche proprio dal punto di vista della comprensione di quello che fosse il miglior meccanismo di autonomia finanziaria. Proprio in termini di autonomia gestionale di una società partecipata che deve arrivare a un obiettivo e soprattutto a un utile, che non è soltanto dal punto di vista ragionieristico, ma un utile nei confronti della buona e ottimale gestione delle strutture, è sostanzialmente il leitmotiv di questa norma. Particolare importanza, e lo abbiamo approfondito anche in Commissione, è il passaggio con il quale la società può finalmente darsi un piano, quindi darsi anche una programmazione, che permetta appunto di dotarla delle giuste finanze e in tal senso è rafforzativo di questa previsione l'emendamento che è stato presentato, ovvero che ci fosse e ci sia un'attività di vigilanza, o comunque d'informazione da parte della Commissione, ma che la società e la Giunta, che è l'organo ovviamente di indirizzo possa appunto operare nell'alveo di una gestione che deve avere determinati canoni. Fa un po' sorridere, però così si dice per una società partecipata pubblica che deve operare come un operatore privato, questo fa sorridere perché sono quei punti di commistione tra pubblico e privato che sono estremamente complessi da gestire. In tal senso abbiamo sostenuto e sosteniamo, con il nostro voto, l'emendamento che è stato presentato; questo non per sgravare il Consiglio e la Commissione di un'eventuale e importante incombenza, ma perché se la scelta a monte è stata quella d'inserire questi immobili all'interno di un veicolo partecipato, che ha la responsabilità di gestirli e di rendere efficiente questa gestione, è giusto che la Commissione in questo caso abbia una funzione d'informazione e di vigilanza e non certo d'indirizzo, perché altrimenti andremmo contro la previsione che fa nascere Vallée d'Aoste Structure, perché quegli immobili non sono più utili agli obiettivi dell'Ente pubblico in quanto tale. Questo è particolarmente importante perché è un po' lo snodo davvero in estrema sintesi relativamente a quella che è stata la questione degli aiuti di Stato. Io mi auguro che questo sia un primo passo che può anche essere funzionale a un obiettivo che nei vari documenti di economia e finanza è apparso, in parte anche nella stessa relazione sulle politiche europee, c'è un passaggio che riguarda le politiche d'insediamento, che nel complesso possa essere utile a una revisione, a un aggiornamento e a un efficientamento di quelle che oggi sono le norme regionali per quello che riguarda le politiche d'insediamento, o comunque di sviluppo delle attività produttive in Valle. Questo perché abbiamo da un lato le pépinières , abbiamo da un lato gli insediamenti gestiti da Vallée d'Aoste Structure e seppur nel corso della vita delle due realtà ci sia stata una separazione, sempre per delle questioni legate al rispetto del principio che appunto dicevo precedentemente: quello dell'investitore privato in un'economia di mercato, è bene che comunque nel complesso la politica sia coerente perché il territorio è lo stesso e quindi dobbiamo far sì che siano imprese valdostane o che siano imprese che possano diventare valdostane o insediarsi, abbiano tutte le possibilità perché effettivamente l'operatore privato possa realizzarsi e possa generare ricchezza sul nostro territorio, che non è soltanto economica ma anche sociale, augurandoci che possa essere attrattiva in termini di posti di lavoro. Detto questo, il gruppo di Rassemblement Valdôtain voterà questa legge e pensiamo soprattutto che sia un obiettivo che finalmente si raggiunge nell'interesse non soltanto della società partecipata, ma di tutto il processo di gestione di quest'importante parte del bilancio consolidato regionale."
47287,XVI,08/05/2024,"DEMANIO E PATRIMONIO REGIONALE, FINANZA REGIONALE E LOCALE, Partecipazioni azionarie regionali",7,it,33.0,1965.0,M,AV-VdA Unie,6,6764,"Ringrazio il relatore Malacrinò sia per il lavoro di relazione in aula che per il lavoro svolto come Presidente di Commissione per condurre direi in maniera efficace il disegno di legge in Consiglio e grazie anche al collega Aggravi che credo già per interesse di tipo politico, avendo seguito il dossier già dall'inizio della sua attività in Consiglio... per il lavoro di analisi fatto che ci ha permesso e stimolato nella redazione poi di questo disegno finale e anche per la valutazione positiva del disegno di legge e il voto che ne seguirà. Credo che il lavoro che andiamo a svolgere questa mattina con la presentazione di questo disegno di legge arrivi a valle di un importante lavoro che l'Amministrazione regionale, la parte politica e la parte tecnica ha fatto in questi ultimi anni. La società Vallée d'Aoste Structure è una società che ha iniziato un lavoro difficile nel tempo, vedendosi assegnato un patrimonio immobiliare nella sua situazione di quel periodo, la legge è del 2007, in una situazione in cui andare a valorizzare questi beni era per alcuni beni più semplice e per altri molto più difficile perché necessitavano di interventi, di investimenti e anche di una rifunzionalizzazione complessiva. Questo ha comportato dei problemi nel corso degli anni per le tante Amministrazioni che si sono succedute e anche delle segnalazioni che direi nella maniera giusta l'Amministrazione regionale ha raccolto e si è messa a lavorare per costruire un piano di risanamento che ci ha portato in questi ultimi anni alla situazione attuale che vede finalmente la società produrre dei bilanci positivi, svolgere in maniera operativa ed efficace sul territorio la sua funzione e traguardare a uno sviluppo ancora più efficace nel tempo e nel prossimo futuro. Io di questo ringrazio, da un lato, i dirigenti che si sono susseguiti, l'attuale presidente Renzo Testolin, gli Assessori che si sono susseguiti, una parte di lavoro l'ha fatto anche l'assessore Aggravi, ma direi i dirigenti, in particolare il dirigente Marco Riccardi, che, insieme alla sua struttura, ha seguito in questi anni il lavoro e la preparazione di questo disegno di legge con tutte le strutture dell'Amministrazione regionale, in particolare quella che ci aiuta nello sviluppare le norme relative agli aiuti di Stato. Ringrazio l'amministratore delegato Henri Calza che nella situazione rilevata è riuscito a dare continuità al piano di risanamento e a raggiungere questi risultati. Arriviamo al disegno di legge che si propone di fissare due punti chiave: semplificare gli adempimenti, quindi dare alla governance una maggiore possibilità e flessibilità di intervento per garantire alla governance di poter operare in piena autonomia sul mercato. Questo è un aspetto che rimarchiamo e sottolineiamo perché negli anni abbiamo visto quante volte i passaggi consiliari, piuttosto che tutta una serie di difficoltà legate al contrasto tra l'operatività, gli obiettivi della società e magari la pianificazione territoriale a livello urbanistico ci hanno messo in difficoltà piuttosto che i codici Ateco non rispondenti alle zone nelle quali erano inseriti gli immobili. La semplificazione quindi permetterà di dare alla governance quest'autonomia di stare in maniera siamo più flessibile ma anche più efficace, lo ribadisco, sul mercato che è un mercato che va seguito con attenzione. L'altro aspetto è garantire una pianificazione definitiva e anche un orizzonte finanziario, sappiamo bene che ci sono sei mesi di tempo per realizzare questo piano e definire quelli che saranno i possibili interventi, non potrà essere seguito da una programmazione finanziaria che gli permetterà di essere realizzato in pochi anni, ci sarà una programmazione finanziaria che probabilmente seguirà un periodo di programmazione che andrà reso strutturale nel bilancio, però l'orizzonte verrà definito, perché, una volta definito il piano, si dovranno reperire le risorse per realizzare quel piano, quindi sarà ben chiara l'attività che l'Amministrazione dovrà mettere in atto in termini di programmazione finanziaria. Poi, sempre per migliorare l'efficacia della gestione e l'autonomia da parte della società, semplifichiamo quei processi insediativi ma soprattutto anche tutto il sistema un po' della reportistica in modo che si possa ragionare in maniera da un lato semplificata, ma soprattutto dare la possibilità anche alla società di andare un po' oltre ai nostri confini, perché la limitazione attuale, avendo seguito alcune attività in quest'ultimo periodo insieme alle altre Regioni... noi abbiamo necessità che VdA Structure diventi anche più società capace di andare sul mercato anche ad attrarre gli interessi di aziende che possano avere un interesse per insediarsi in Valle d'Aosta e fare un po' un'azione anche di promozione del nostro territorio in collaborazione con l'Amministrazione regionale di presentazione delle norme e delle misure che mettiamo a disposizione delle nostre aziende, delle aziende che vengono a insediarsi in Valle d'Aosta e fare così un'azione un po' di politica industriale verso l'esterno avendo a disposizione il nostro patrimonio. Ritengo che questo lavoro ci permetta di aprire una fase 2 della vita di Vallée d'Aoste Structure e per questo credo che sarà importante tenere già da subito l'attenzione alla formulazione del piano e alla presentazione di questo piano nella forma di facile lettura anche per la presentazione alla Commissione. Per il resto noi abbiamo messo a disposizione un fondo che nel prossimo triennio ovviamente ci permetterà di cominciare a fare qualche iniziativa ma di qui alla fine dell'anno, avendo la presentazione del piano, avremo una prima valutazione anche di tipo finanziario che ci permetterà di fare la programmazione nel prossimo triennio. L'emendamento va a chiarire qual è l'attività che la Commissione sarà tenuta a svolgere, ringrazio gli uffici per aver modificato e chiarito meglio quello che sarà il passaggio da fare. Credo che l'ultimo aspetto, e su questo ne abbiamo parlato in Consiglio, sarà anche fare in modo che tutti capiscano che la società opera sul mercato e sotto l'aspetto più culturale non ci si deve aspettare che la società possa agire al di fuori dei parametri di mercato, quindi più volte si tende di dare autonomia, chiedere efficacia alle nostre società, poi ci si aspetta che le società possano agire con criteri e parametri diversi. Stare sul mercato vuol dire cercare di agire per dare le migliori condizioni per attrarre l'interesse verso i propri immobili, ma allo stesso tempo queste migliori condizioni vanno stabilite all'interno del mercato di riferimento e del mercato di riferimento anche che abbiamo a confine, in particolare per gli immobili che sono posizionati in Media e Bassa Valle."
47321,XVI,08/05/2024,"ENERGIA, Energia idroelettrica, FINANZA REGIONALE E LOCALE, Partecipazioni azionarie regionali",41,it,206.0,1966.0,F,PCP,2,5720,"Torniamo con questa mozione su una questione di cui si è già parlato negli scorsi Consigli, sia per iniziativa nostra, sia del gruppo di Forza Italia. È una questione rilevante che riguarda la trasparenza e la correttezza della comunicazione che fa una società di proprietà della Regione come CVA; società che, non ci stancheremo di ripeterlo, è soggetta al controllo della Regione, di cui del resto la Regione, di concerto con Finaosta, nomina il Presidente, l'Amministratore delegato e anche gli altri tre componenti del Consiglio di amministrazione, nonché il Collegio dei revisori dei conti. CVA non è una società privata su cui il Consiglio nulla può dire, è uno strumento della politica energetica regionale e non solo della politica energetica ma anche di quella economica e sociale. Ribaditi alcuni elementi basilari per la discussione che dobbiamo fare, vorrei innanzitutto ricordare che con una comunicazione inviata a circa 50 mila clienti nel settembre 2023 CVA Energia ha informato della decisione di procedere a una modificazione unilaterale del contratto per quanto riguarda il corrispettivo richiesto per la materia energia. In tale comunicazione CVA Energia affermava che, a partire dal 1° gennaio 2024, con la fine dello sconto del 40%, la società avrebbe applicato ""un corrispettivo di euro 0,1193 a kilowatt/ora fisso - leggo dalla lettera - e invariabile per sette anni"", quindi fino al 31 dicembre 2030. Nella stessa comunicazione, qualche riga più in basso, si evidenziava tuttavia che rimanevano invariate ""tutte le altre clausole contrattuali economiche generali applicate alla sua fornitura - si riferiva ai clienti -, che resteranno invariate"", senza specificare che tra le clausole generali rimaneva quindi in vigore la clausola che consentiva a CVA di modificare i corrispettivi richiesti con un preavviso scritto di tre mesi. Ho il mio contratto e leggo quello che c'era scritto nelle clausole precedenti: ""I corrispettivi dovuti dal cliente per l'acquisto dell'energia elettrica e lo sconto potranno essere modificati di anno in anno mediante una comunicazione inviata in forma scritta con preavviso non inferiore a tre mesi rispetto alla data di decorrenza della variazione"". Ora CVA intende utilizzare questa potestà di adeguamento che è previsto dalle clausole generali del contratto per ridurre il corrispettivo richiesto, come è stato sollecitato più volte da vari gruppi politici, dalle associazioni dei consumatori, dai cittadini; ma ne deriva contestualmente, e in modo credo evidente che, ai sensi del contratto, CVA potrebbe analogamente utilizzare tale facoltà anche per aumentare il corrispettivo richiesto, perché la formula che ho letto è quella che c'è nelle condizioni contrattuali. Nel comunicato stampa di CVA del 16 aprile scorso, successivo alla conferenza stampa che si è svolta nella stessa giornata, si afferma - e leggo anche qui - che ""CVA Energia aveva inserito nella proposta contrattuale la possibilità di introdurre modifiche migliorative qualora il mercato si fosse stabilizzato"". In realtà tale formula, che avrebbe consentito delle deroghe al prezzo fisso e invariabile per sette anni solo per offerte migliorative, come c'è scritto nel comunicato stampa, non compariva nella lettera inviata a settembre, io ce l'ho qua, 14 settembre 2023, ai clienti CVA con proposta di modifica unilaterale del contratto, ma non era contenuta nemmeno nelle clausole contrattuali in vigore, né nell'offerta CVA 7 pubblicizzata sul sito della società, perché ho letto la formula che c'era scritta, quindi quella compiuta da CVA è una comunicazione fuorviante e ingannevole. Quello che diciamo è che, nell'interesse e nel rispetto dell'utenza, occorre riformulare l'offerta cosiddetta ""fissa e invariabile"" attualmente pubblicizzata anche su tanti organi d'informazione, e come? In modo che sia inequivocabile l'inesistenza della possibilità da parte della società di incrementare eventualmente il corrispettivo richiesto per tutto l'arco temporale di sette anni, cioè fino al 31 dicembre 2030. In sintesi - e concludo perché non è che ci siano tante altre cose in più da dire - la nuova offerta resa nota in quella conferenza stampa del 16 aprile, a nostro avviso, non è soddisfacente, perché la base di calcolo della tariffa cosiddetta ""fissa"", pur avendo avuto una riduzione di 2 centesimi, è ancora troppo elevata e anche perché, secondo noi, il sistema delle due tariffe, questa e quella CVA Easy, crea confusione e incertezza in chi deve decidere, ma, al di là di questa critica di fondo che ho già fatto in altre occasioni, quello che non è accettabile è che si definisca tariffa fissa e invariabile un sistema che con le attuali clausole contrattuali non è affatto fisso perché si può modificare con un preavviso di soli tre mesi. La mozione quindi chiede un atto, secondo noi, doveroso, a cui il Consiglio non si può sottrarre perché non è accettabile che una società pubblica controllata dalla Regione faccia una pubblicità fuorviante e ingannevole. Il testo della mozione chiede, di conseguenza, che il Consiglio regionale impegni il Presidente della Regione a ""evidenziare a CVA la necessità che, nelle comunicazioni che verranno prossimamente inviate ai clienti circa la modifica all'offerta di CVA -comunicazioni che non sono ancora arrivate - CVA Energie precisi che effettivamente il corrispettivo richiesto per la materia energia non potrà essere oggetto di incremento nell'arco temporale di sette anni e che tale disposizione categorica prevalga sulle altre norme contrattuali relative agli adempimenti tariffari previsti"", in secondo luogo ""a trasmettere copia della deliberazione a Finaosta e a tutti i componenti del Consiglio di amministrazione di CVA""."
47321,XVI,08/05/2024,"ENERGIA, Energia idroelettrica, FINANZA REGIONALE E LOCALE, Partecipazioni azionarie regionali",41,it,198.0,1964.0,M,FI,4,3472,"Due parole a integrazione e a completamento dell'illustrazione della mozione che è stata fatta da parte di una delle due colleghe proponenti. Così come avevamo già detto in altre occasioni, riteniamo che, sotto questo profilo, sia corretto fare chiarezza, l'impegnativa è molto semplice al punto n. 1, che sostanzialmente chiede che, laddove c'è un'offerta a prezzo fisso, venga scritto che il prezzo è fisso, perché sull'offerta non c'è scritto che il prezzo è fisso: c'è scritto che la società può variare la tariffa con preavviso di tre mesi, non c'è scritto che possono variarla solo per scenderla, ma la possono sicuramente variare anche per alzarla, perché diversamente sarebbe scritto: ""La possiamo variare solamente per abbassarla rispetto a quella che è prevista dal contratto"". Credo che questo sia il minimo che si possa pretendere in termini di chiarezza e di difesa dei clienti e degli utenti della società. Tra l'altro, come abbiamo già avuto modo di rimarcare nei passati Consigli, fino al mese di dicembre rispetto al prezzo di mercato dell'energia c'era un prezzo di riferimento che era 40% in meno, oggi invece, rispetto al prezzo di mercato dell'energia, c'è un prezzo che è il 10% più alto, quindi c'è una discrepanza elevatissima rispetto al passato, questo piccolo sforzo che è stato fatto a seguito anche delle nostre azioni in Consiglio regionale e fuori su questo argomento ha portato la società a rivedere l'offerta, a mettere in campo un'altra offerta al tasso variabile e nel contempo ha abbassato su questa tariffa, che, secondo noi, è pseudo-fissa, perché non è fissa a queste condizioni e questo è di estrema chiarezza per tutti. Crediamo che non si possa disorientare il cittadino che fa una scommessa, perché il cittadino fa una scommessa su sette anni, cioè accetta di pagare un prezzo più elevato dell'energia a fronte di un rischio che si può verificare nei sette anni d'incremento del costo della materia prima. Se non si scrive in modo chiaro che non si può aumentare il prezzo, c'è una distorsione di contratto, perché questo è un fatto evidentissimo. Credo quindi che il Consiglio regionale, ancorché non abbia la direzione e il coordinamento della società, che questa è tutta un'altra questione, ma stiamo parlando di una società partecipata al 100%, credo che il minimo che possa fare è dire: ""Cari Signori che amministrate la società, rileviamo questa situazione che di fatto va corretta, vi chiediamo di sistemare questa questione in modo che sia chiaro per tutti i cittadini quello a cui vanno incontro da qui ai prossimi sette anni"". In quell'occasione possiamo dire che abbiamo visto anche l'altra tariffa che è stata varata, l'offerta a prezzo variabile francamente oggi non si riesce neanche a valutare così come è stata scritta la convenienza o meno. Bisogna che si facciano le cose in modo serio, non sulla base di presunti consumi, ma dire quanto costa un kilowatt/ora, è molto semplice, poi la gente si farà i suoi conti. Oggi, per un cittadino anche evoluto, non ci può essere la capacità di determinare la convenienza o meno di una tariffa rispetto all'altra, è impossibile con quelli che sono stati i comunicati fatti e i dati che sono messi a disposizione, capire quali sono i contenuti dell'offerta. Credo quindi che questa mozione possa essere tranquillamente sostenuta e va solo nell'indirizzo di fare chiarezza e mettere tutti i cittadini nella condizione di poter sapere qual è il futuro che devono affrontare."
47321,XVI,08/05/2024,"ENERGIA, Energia idroelettrica, FINANZA REGIONALE E LOCALE, Partecipazioni azionarie regionali",41,it,293.0,1968.0,M,UV,6,1871,"Una replica che ricalca, così come le osservazioni poste dai proponenti questa mozione, le questioni in maniera coerente con quello che ci siamo detti nelle scorse sedute, vale a dire che la società CVA non è soggetta a controlli e direzione né dalla Regione, né da Finaosta. Questo, almeno, glielo devo al collega Marquis come puntualizzazione corretta, cosa che invece risulta difficile da assimilare da parte della collega Minelli, che ripetutamente ha una sua visione della questione che rispettiamo, bontà sua: ognuno è libero d'interpretare le cose come meglio crede, salvo poi confrontarsi con la realtà e capire quali sono quelle corrette e quelle che lo sono di meno. Le politiche tariffarie pertanto sono decise da CVA in autonomia, e lo abbiamo ampiamente ribadito in questi mesi e in questi anni, così come abbiamo ribadito anche la particolare attenzione al contesto regionale che nel tempo è stato oggetto di situazioni di salvaguardia delle peculiarità del nostro territorio e l'esigenza di applicazione di tariffe che sono ancora e lo sono state tra le migliori tariffe sul mercato. In quest'ottica, pertanto, ci troviamo a riconoscere alla società quella capacità e autonomia, come dicevamo prima, di comunicare ed esprimere le sue offerte sul mercato e abbiamo tenuto l'assicurazione in questo senso che a brevissimo la società, di sua sponte, con le sue professionalità, in condivisione anche con quelle che saranno le associazioni di consumatori che hanno rappresentato anche le loro situazioni e le loro esigenze nel tempo, una comunicazione molto puntuale e molto precisa, che potrà essere analizzata anche da chi oggi ha presentato questa mozione per fare poi delle considerazioni in merito alla bontà o meno di quella che sarà la capacità comunicativa dell'azienda. Per questi motivi noi chiediamo il ritiro della mozione, altrimenti ci asterremo."
47321,XVI,08/05/2024,"ENERGIA, Energia idroelettrica, FINANZA REGIONALE E LOCALE, Partecipazioni azionarie regionali",41,it,206.0,1966.0,F,PCP,8,2480,"Presidente Testolin, le sue argomentazioni ancora una volta non sono per nulla convincenti. Lei dice: ""Le politiche tariffarie sono decise in autonomia da CVA"". Sul fatto che la Regione possa e debba interloquire con CVA sulla politica tariffaria le ricordo che noi abbiamo chiesto e acquisito un qualificato parere pro veritate e le leggo quanto ha scritto il professor Caruso a pagina 18 del suo parere che è in possesso di tutti i Consiglieri regionali, della Giunta e di CVA a cui lo abbiamo trasmesso nel momento stesso in cui lo abbiamo ricevuto: ""La Regione può legittimamente interloquire con CVA per garantire la salvaguardia di interessi regionali"", e fra questi ""interessi regionali"" c'è sicuramente anche quello di avere delle tariffe vantaggiose per le famiglie e le imprese operanti in Valle d'Aosta, molte delle quali anche molto importanti ci risulta che abbiano contratti con altri operatori, e questa è un'altra questione che varrebbe la pena di approfondire. Questo come premessa, però qui non siamo neppure nel campo delle scelte tariffarie, non è quello l'oggetto della mozione: qui siamo nel campo della comunicazione, dell'utilizzo della lingua, della correttezza e della trasparenza della comunicazione. Come si fa ad accettare che una società pubblica, al 100% della Regione, faccia una comunicazione che non è trasparente, perché questa comunicazione non lo è, è una comunicazione ingannevole, ma è una comunicazione importante, perché riguarda circa 50 mila utenze, vuol dire praticamente tutta la popolazione valdostana. Se la comunicazione che dovrà essere inviata, a breve io immagino, sulla modifica unilaterale del contratto non conterrà una revisione delle norme contrattuali che consentono di modificare il corrispettivo richiesto con soli tre mesi di anticipo, allora resterà una comunicazione fuorviante e ingannevole. La società dirà che fa un prezzo fisso e invariabile per sette anni, ma questo non è vero perché con un preavviso di soli tre mesi può modificare unilateralmente questo corrispettivo, che poi uno può rifiutare, però così è. Come lo potrà fare? Con un miglioramento, sì, è possibile, ma anche con un peggioramento per l'utenza, cosa che non è assolutamente esclusa. Se così sarà, certamente noi non rimarremo in silenzio e valuteremo le ulteriori iniziative che sarà possibile prevedere e prendere. Certamente non ritiriamo la mozione, la mozione andrà al voto, perché crediamo che sia assolutamente una mozione di buon senso."
47321,XVI,08/05/2024,"ENERGIA, Energia idroelettrica, FINANZA REGIONALE E LOCALE, Partecipazioni azionarie regionali",41,it,198.0,1964.0,M,FI,10,729,"A seguito della rassicurazione che è stata fornita dal presidente Testolin, che la società dovrebbe produrre a breve una documentazione di chiarimento della situazione, noi possiamo tranquillamente darle fiducia perché crediamo in quest'impegno e a questo punto ci asterremo nella votazione. Nel caso però venisse prodotta una documentazione non chiara, che vada a rimuovere questa situazione di incomprensione e di disorientamento da parte del cliente, sicuramente a quel punto proporremo un'altra iniziativa un po' più incisiva, perché riteniamo che questa cosa vada sistemata e non sia corretto che i Valdostani non sappiano quello che devono pagare e quello che devono spendere a seguito della sottoscrizione di un contratto."
47321,XVI,08/05/2024,"ENERGIA, Energia idroelettrica, FINANZA REGIONALE E LOCALE, Partecipazioni azionarie regionali",41,it,206.0,1966.0,F,PCP,12,1195,"Anche noi abbiamo ascoltato le parole del Presidente e considerato il percorso che ci ha portati fin qui, quella che lei chiama ostinazione con cui abbiamo perseguito vari obiettivi e quello, per esempio, di arrivare di portare anche la società verso una modifica di quell'offerta fatta a fine 2023 per l'attuale anno e per i prossimi sette anni. Noi riteniamo invece che il Consiglio debba proprio esprimersi e pretendere una comunicazione, al di là di quello che possa essere sponte della società, perché così è stata definita. CVA di sua sponte credo che non avrebbe fatto in questo senso proprio nulla se non ci fosse stata un'azione continua, come quella che è stata portata avanti. Se addirittura non sono nemmeno state concordate - e così è stato detto - delle modifiche insieme alle associazioni dei consumatori, mi sembra che diventi adesso un po' - come dire? - troppo facile fregiarsi di questo rapporto insieme alle associazioni dei consumatori per arrivare a fare una comunicazione. La comunicazione la vedremo, speriamo anche noi che sia una comunicazione finalmente trasparente e corretta, ma manteniamo questa mozione, la portiamo al voto e chiaramente la voteremo convintamente."
47324,XVI,09/05/2024,"AMBIENTE, Flora e fauna, CACCIA E PESCA",2,it,146.0,1973.0,M,LEGA VDA,2,16467,"Iniziamo i lavori trattando un tema delicato e spinoso ma che oggi come gruppo riteniamo sia giusto affrontare, vale a dire la gestione della specie stambecco o capra ibex. Permettetemi di ringraziare l'Associazione Federcaccia, il presidente di UNCZA, Unione Nazionale Cacciatori Zona Alpi, e il mondo faunistico venatorio per il loro contributo alla stesura della mozione e per la fiducia accordatami. Prima di trattare il tema oggetto della mozione, vorrei mettere in evidenza il progetto ""Stambecco"" promosso da UNCZA, un'associazione che da oltre 50 anni s'impegna a preservare, valorizzare e a far conoscere le tradizioni e i valori del cacciatore di montagna, un documento che ha lo scopo di sollecitare il Governo e gli enti locali sulla possibilità d'iniziare una gestione di tipo venatorio della specie stambecco, così come avviene da tempo nelle nazioni confinanti, a eccezione della Francia. Il prelievo venatorio di una specie è sempre accompagnato da un attento monitoraggio della specie medesima da parte dei cacciatori alpini, mediante, appunto, i censimenti. Proprio in questi giorni i cacciatori hanno censito la specie dello stambecco. Con il crescere dell'interesse venatorio, aumenta anche la necessità di una continua e puntuale conoscenza dello stato della popolazione relativamente alla sua struttura, alla presenza di malattie e ad altri problemi. Nella misura in cui non genera danni alla specie interessata, lo sfruttamento di una risorsa naturale, qual è la fauna selvatica, è da considerarsi- il collega Sammaritani lo ha spesso evidenziato - del tutto legittimo, come è chiaramente scritto nelle norme internazionali di tutela della natura. A tal fine, deve essere costantemente valutato l'impatto sulla specie e sull'ambiente di un prelievo venatorio, allo scopo di garantire il mantenimento della popolazione e di renderlo sostenibile per un lungo periodo. Un grande lavoro svolto, che tratta il tema della gestione dello stambecco grazie all'analisi di alcuni specifici studi scientifici e di approfondimenti fatti negli ultimi anni, condiviso dal nostro gruppo. Permettetemi ora un breve excursus storico dello stambecco alpino nella nostra regione. Un tempo ampiamente diffuso su tutte le Alpi, ci sono voluti circa 400 anni, tra il XVI e il XIX secolo, perché si estinguesse quasi completamente. La causa principale di questa forte diminuzione è stata la caccia intensiva che, a sua volta, trovava fondamento e differenti motivazioni: non solo ne era ambita la carne - scelta obbligata per ovvie ragioni di ordine nutrizionale legate a una povertà diffusa - ma quasi tutte le parti del corpo erano ricercate, in particolare le corna, le ossa, il bezoar (concrezioni di peli che si trovano nell'apparato dirigente dell'animale, venivano utilizzati come amuleto) e il sangue; tutte queste hanno svolto un ruolo importante nella medicina popolare tradizionale. Lo stambecco è stato considerato nel tempo alla stregua di una farmacia alternativa. Il processo tecnologico delle armi da fuoco ha consentito a gran parte della popolazione, anche non abbiente, di accedere al prelievo dell'ambita preda. Le protezioni legali per la diminuzione della popolazione di stambecco sono state attuate probabilmente con grave ritardo e i pochi capi restanti erano spesso bramati dai bracconieri. A metà del XIX secolo giunse per lo stambecco il momento peggiore della sua storia: praticamente scomparso dall'arco alpino, esso rischiava seriamente l'estinzione. Solo in Valle d'Aosta, nella zona del Gran Paradiso, sopravviveva un piccolo nucleo di 50-60 animali. La salvezza dello stambecco è legata al nome di re Vittorio Emanuele II, il re cacciatore, ma determinante fu nel 1821 un forestale di Gressoney, Joseph De la Pierre, che convinse il regnante a promulgare delle leggi che ne vietassero la caccia libera e venne quindi introdotto il divieto di caccia alla popolazione residua. Nel 1836, con l'istituzione della riserva reale di caccia dei Savoia, ad appannaggio esclusivo del re e dei suoi ospiti, venne perfezionata la tutela di questi stambecchi. Il Re incaricò della protezione della colonia 150 sorveglianti, così in breve tempo la popolazione aumentò, crescendo fino a 600-800 unità. Nel 1915 circa 4 mila stambecchi vivevano di nuovo in Valle d'Aosta, scongiurando il rischio di estinzione della specie sulle Alpi. Nel 1922 la zona venne dichiarata Parco nazionale del Gran Paradiso. Da quel piccolo nucleo residuo, hanno avuto così origine tutte le attuali colonie di stambecco sulle Alpi. Verso la fine del XIX secolo la Svizzera intese acquistare dal Re d'Italia alcuni esemplari da allevare in cattività e da utilizzare per future emissioni. Seguirono ripetute trattative senza successo. Alcuni contrabbandieri italiani vennero quindi incaricati di catturare alcuni stambecchi del Gran Paradiso e di farli arrivare in Svizzera. Nel 1906 giunsero così illegalmente i primi stambecchi nel Parco del Canton San Gallo, allestito appositamente per l'allevamento della specie. Negli anni successivi vennero contrabbandati in Svizzera altri esemplari che furono la base per la costituzione delle colonie fondate negli anni seguenti. Nel 1911 vennero rilasciati in Svizzera i primi stambecchi così allevati. La seconda tappa nella ricostruzione delle popolazioni di stambecco è legata alla realizzazione di numerose emissioni di soggetti catturati in differenti settori nell'arco alpino, a partire dalla seconda metà del 900 con emissioni di stambecchi in almeno 175 aree. Attualmente lo stambecco delle Alpi è presente su tutto l'arco alpino, Italia, Francia, Svizzera, Austria, Slovenia, Germania, grazie a molti progetti di reintroduzione che si sono compiuti e alle poche ma comunque importanti dispersioni naturali della popolazione. La popolazione oggi ammonta quasi a 50 mila animali, suddivisi in circa 150-160 colonie tra loro separate. Nella nostra regione, dai dati emersi negli ultimi 26 anni, si rileva che la popolazione dello stambecco è in lenta ma costante crescita su tutto il territorio. Nel 1997 sono stati censiti circa 1.934 capi, mentre lo scorso anno è stato rilevato il dato più alto, pari a 4.050 stambecchi. In Italia lo stato giuridico dello stambecco è definito a livello internazionale dalla convenzione di Berna e dalla direttiva europea 92/43. La convenzione sulla conservazione della vita selvatica e dell'ambiente naturale in Europa, adottata a Berna il 19/09/79, ratificata dall'Italia con legge 30/08/81 n. 503, ha come obiettivi la conservazione della flora e della fauna selvatica e degli habitat naturali e la promozione della cooperazione fra stati, inoltre essa presenta particolare attenzione alle specie minacciate e vulnerabili, incluse quelle migratorie che sono elencate in quattro allegati. Abbiamo le specie vegetali strettamente protette, classe 1, le specie animali strettamente protette, classe 2, le specie animali protette, classe 3, e gli strumenti e metodi di uccisione, cattura o altro tipo di sfruttamento, la classe 4. Lo stambecco rientra nell'allegato 3 di questa convenzione che, all'articolo 7, impegna ogni parte contraente affinché qualsiasi sfruttamento di specie di fauna inclusa in questo allegato sia regolamentato in modo da non comprometterne la sopravvivenza, quindi lo stambecco, pur essendo specie protetta in maniera regolamentata, può essere oggetto di prelievo venatorio, oppure utilizzato in altro modo a fini economici. Nella direttiva europea del 21/05/92, recepita dall'Italia con decreto del Presidente della Repubblica n. 357, regolamento recante ""Attuazione relativa alla conservazione degli habitat naturali e simil naturali della flora e della fauna selvatica"", lo stambecco è inserito nell'allegato V che elenca le specie animali e vegetali d'interesse comunitario, il cui il prelievo in natura e il cui sfruttamento potrebbero essere oggetto di misure di gestione. L'articolo 14 della direttiva stabilisce che qualora gli Stati membri intendano sottoporre al prelievo le specie elencate nell'allegato 5, gli stessi debbano adottare misure affinché lo sfruttamento di queste ultime risultino compatibili con il loro mantenimento in uno stato di conservazione favorevole. Oggi sull'arco alpino lo stambecco è sottoposto a diverse tipologie di gestione, che vanno dalla gestione venatoria con prelievi selettivi in Svizzera, Austria e Slovenia, alla protezione totale in Francia, Germania e in Italia, ad esclusione dell'Alto Adige. In Austria e in Svizzera lo stambecco risulta alquanto diffuso e il forte incremento delle colonie in alcune zone ha indotto le autorità competenti ad autorizzare già da alcuni anni la gestione venatoria di questa specie sulla base delle disposizioni internazionali sopra citate. In Italia lo stambecco - dopo aver assunto lo stato di specie particolarmente protetta con legge 968 del 27/12/77 - risulta attualmente specie protetta in quanto non contemplata all'articolo 18 comma 1 della legge 112 del 92, ""Norme per la protezione della fauna selvatica omeoterma e per il prelievo venatorio"", che elenca le specie cacciabili e definisce i periodi di attività venatoria. La legge 157/92 ha inserito lo stambecco nell'elenco delle specie non cacciabili, ma non più tra quelle particolarmente protette, articolo 2 comma 1, quindi l'articolo 18 stabilisce al comma 3 le modalità in cui lo stambecco potrebbe essere inserito tra le specie cacciabili. Per queste ragioni, cosa alquanto importante, la Provincia Autonoma di Bolzano - in base all'articolo 6 comma 2 della legge provinciale 17/07/87 n. 14, ""Norme per la protezione della selvaggina e per l'esercizio della caccia"" e legge provinciale 28/11/96 n. 23 ""Modifiche di leggi vigenti sulla sperimentazione agricola sulle foreste sulla caccia"" - ha dato avvio, a partire dal 1991, al controllo numerico della popolazione di stambecco. Inoltre il comma IV della stessa legge sulla caccia prevede che, fino al raggiungimento di consistenze che garantiscano il prelievo costante e regolare, l'Assessore provinciale competente in materia di caccia può - nelle riserve in cui viene accertata una consistenza soddisfacente - autorizzare il controllo dello stambecco, limitandolo ai capi adulti nonché a quelli deboli, malati e che per il loro stato fisico non hanno più valore per lo sviluppo della popolazione o rappresentano un pericolo per la consistenza della medesima. L'ISPRA, ai sensi delle linee guida 91/13 per la gestione degli ungulati, ipotizza un moderato prelievo di stambecchi quale possibile strumento di gestione della specie. Peraltro l'Istituto fissa a tale fine una serie di condizioni alle quali la pianificazione venatoria deve adeguarsi. Va ricordato che già nel 2004 l'allora INFS, ora ISPRA, aveva prodotto, su richiesta di UNCZA, un parere dettagliato in cui riteneva assolutamente fattibile l'avvio della gestione venatoria di questo bovide. Oltre all'Alto Adige, un'altra colonia in questi anni ha sostenuto dei prelievi, attuati però tramite catture, finalizzati a operazioni di reintroduzione e rinforzo di altre popolazioni. Si tratta di quella del Parco naturale delle Alpi marittime - Cuneo - che dal 2000 al 2004 ha fornito 175 animali. Oggi La Provincia Autonoma di Bolzano è l'unica amministrazione in Italia ad autorizzare prelievi della specie motivati come interventi di controllo. Nel 2004 sono stati effettuati settantacinque abbattimenti, sei nelle dieci colonie presenti, quindi in media il prelievo è stato pari all'8% della popolazione censita; negli anni successivi la quota di prelievo ha interessato in media il 3-4% della popolazione. L'esperienza ha dimostrato che, anche con un prelievo annuale, si è verificato un aumento della popolazione e un ampliamento del territorio idoneo stabilmente occupato. L'Amministrazione provinciale di Bolzano - sulla base del decreto legislativo 11 dicembre 2016 n. 240, ""Norme d'attuazione della Statuto speciale per la Regione Trentino Alto Adige in materia di temporanee variazioni dell'elenco delle specie cacciabili, piano di gestione venatorio dello stambecco per il periodo 2022/2026"" - ha elaborato un piano di gestione che prevede nel periodo 2022-2026 un prelievo fino al 5% della consistenza primaverile della specie stambecco, un numero esiguo, ma importante per analizzare scientificamente la specie dello stambecco. Quali sono i rischi per la popolazione dello stambecco? Il trend di sviluppo ha comunque portato e porta a un'espansione costante nel tempo delle colonie verso habitat non ancora completamente occupati, e c'è da attendersi nel prossimo futuro una loro ulteriore espansione. Anche se il trend è positivo, vanno sottolineati alcuni rischi: ricordo che lo stambecco tende a frequentare le stesse zone di svernamento, quindi è dotato di minore capacità di colonizzazione; rischio maggiore va considerato l'impoverimento genetico al quale potrebbe essere ricondotta una maggiore mortalità a causa di malattie epidermiche tra le quali, degne di maggiore attenzione, la rogna e la cheratocongiuntivite infettiva, malattia che ha già colpito la specie del camoscio nei primi anni 90. Proprio negli ultimi anni si sono registrate insorgenze di epidemie, come appunto la rogna nelle Alpi occidentali, che hanno portato l'estinzione locale di alcune popolazioni di stambecchi oppure - è il caso della brucellosi nel Bargy in Francia - la drastica decisione di abbattere intere colonie. Proprio per queste ragioni, la comunità scientifica si è attivata per conoscere quali siano le connessioni tra la variabilità genetica e le patologie di queste specie, perché, in caso di malattie, se gli individui sono diversificati fra loro, si aumentano le probabilità di guarire e di resistere alle malattie. Altra causa da considerare, che impoverisce geneticamente la specie dello stambecco, è l'ibridazione con la capra domestica. Tornando alla mozione, proprio per supportare un'ipotesi d'inserimento dello stambecco tra le specie cacciabili, la Provincia di Sondrio nel 2007 istituì un gruppo di lavoro che vide anche la partecipazione dell'ISPRA e che delineò, nel documento già citato, le migliori opzioni di conservazione e gestione della specie. Il documento fornisce indicazioni dettagliate circa le prassi gestionali necessarie per favorire un ulteriore miglioramento dello status dello stambecco e consentirne un eventuale utilizzo venatorio. Per concludere, la specie stambecco sulle Alpi, con una presenza attuale di quasi 50 mila individui, non è più soggetta - ormai da parecchi anni - al pericolo di estinzione. Ciò ha permesso ad Austria, Svizzera e Slovenia di attuare da tempo una gestione venatoria con risultati soddisfacenti. Anche per quanto riguarda l'arco alpino, la situazione di consistenza e di distribuzione è buona; sotto il profilo della conservazione, pur a fronte di un'assenza di pericolo di estinzione, sarebbe auspicabile, secondo il mondo scientifico, una particolare attenzione verso una continua conoscenza con un monitoraggio costante della situazione, oltre che un investimento per la colonizzazione degli areali non coperti, affinché si possa giungere su tutti i territori idonei a un collegamento fra tutte le colonie - ricordo che le colonie qui sono dispersive - e ciò può essere possibile con la presa di coscienza da parte dell'ente pubblico dell'importanza del problema, ma soprattutto con il coinvolgimento attivo della forza lavoro qualificata data dalla componente venatoria. Sempre a fini conservativi, una gestione venatoria dello stambecco è sicuramente possibile anche in Italia, come precisato anche da ISPRA, e come dimostrato nella lungimirante esperienza della Provincia Autonoma di Bolzano, che, mediante legge provinciale n. 14/87, ha consentito in Alto Adige il prelievo di stambecchi. Per queste ragioni scientifiche - e in particolar modo tenuto conto delle osservazioni da parte del Consiglio di amministrazione del Comitato regionale per la gestione venatoria riunitosi il 26/03/24, che esprime parere favorevole a una possibile gestione venatoria della specie stambecco in quanto la popolazione e l'omogeneità territoriale hanno raggiunto livelli tali da non comprometterne la salvaguardia della specie e tenuto conto che la bozza del Piano faunistico al capitolo IV, paragrafo 1.6, prevede la proposta di una possibile gestione della specie stambecco - il nostro gruppo impegna il Governo regionale a mettere in atto ogni azione utile per addivenire a una gestione venatoria della specie Capra Ibex o stambecco."
47324,XVI,09/05/2024,"AMBIENTE, Flora e fauna, CACCIA E PESCA",2,it,160.0,1973.0,M,AV-VdA Unie,4,4740,"Porto anche io un contributo su questa mozione. Non avendo competenze tecniche faunistiche, non essendo cacciatore, farò dei ragionamenti un po' più generali, ma porterò dei riferimenti che ho avuto modo di acquisire nell'ambito della mia attività nella Fondation Grand Paradis, soprattutto in occasione della Conferenza internazionale dello stambecco che si è tenuta l'anno scorso a Cogne e anche grazie all'esperienza del direttore del Parco nazionale Gran Paradiso Bruno Bassano. Relativamente alla possibile gestione venatoria dello stambecco, ritengo che sia opportuno evidenziare che la specie è effettivamente cresciuta a livello numerico negli ultimi decenni, i dati riferiti dal consigliere Ganis dimostrano che nell'arco alpino sono presenti più di 50 mila capi, un dato verosimile, anche se però non tutte le popolazioni sono in crescita; non è il nostro caso, ma molte popolazioni sono ancora troppo isolate tra loro e alcune di queste hanno avuto casi di drastica riduzione a causa di malattia. Al di là dei dati, crediamo che sia assolutamente importante evidenziare alcuni aspetti che riteniamo fondamentali e da tener conto e che quindi devono giustificare un approccio molto prudente, che va fatto in una logica basata su approcci scientifici, seri e rigorosi. Non si conoscono ancora bene con precisione gli effetti dei cambiamenti climatici. Le proiezioni scaturite dalle ricerche effettuate in questi ultimi anni prevedono che gli stambecchi subiranno degli effetti legati all'aumento delle temperature, con una contrazione degli areali e la risalita verso alto, quindi con spazi più ridotti e meno ospitali, e questo avverrà soprattutto nell'arco alpino. Lo stambecco - ed è noto - è un animale che risulta essere molto adatto ai climi rigidi ma non tollera i climi caldi. Alcuni studi si stanno concentrando sull'ipotesi che l'anticipo della primavera -, così come è avvenuto nelle scorse stagioni, e non è il caso di quest'anno - possa comportare una riduzione dell'erba fresca, con la modifica dei periodi di fioritura e di crescita dell'erba, e questo porta, come conseguenza, una riduzione e una carenza di elementi nutritivi che comportano una riduzione di possibilità di sopravvivenza nei nuovi nati. Inoltre, secondo la letteratura, lo stambecco è una specie suscettibile a patogeni (la brucellosi, la rogna, polmoniti) e non si riconoscono ancora bene le basi della resistenza a queste patologie, quindi potenzialmente le popolazioni di stambecco possono essere aggredite pesantemente da questi patogeni. Il collega Ganis ha fatto degli esempi che ho ritrovato anche io in letteratura. Sempre secondo la letteratura, secondo i documenti scientifici, lo stambecco è una specie a bassissima variabilità genetica e basso potenziale ad attivo, quindi la perdita di qualsiasi individuo che avvenga per cause non naturali rischia di eliminare la variabilità, potenzialmente utile per far fronte ai cambiamenti ambientali in corso e a garantire la resistenza a patologie endemiche o di nuova insorgenza. In particolare la nostra regione è l'unica zona dove la specie non si è mai estinta e da qui deriva un impegno morale nei confronti di chi decise di salvaguardare la specie e di tutti coloro che in questi anni hanno lavorato per mantenere la biodiversità di cui disponiamo, oltre all'importanza e alla responsabilità di conservare tutta la variabilità genetica presente. La considerazione più importante che deve far riflettere tutti noi è che lo stambecco è un animale simbolo a livello internazionale e alpino, e lo sappiamo bene nella nostra regione, dove lo stambecco è presente nel logo del Parco Nazionale Gran Paradiso e nelle diverse opere che i Comuni del Parco hanno installato. È innegabile pertanto che lo stambecco abbia una forte valenza culturale, oltre che essere un forte messaggio di rispetto alla salvaguardia della biodiversità, ma anche economica, e possiamo immaginare quale sia l'indotto del turismo legato a questo animale. Di conseguenza, se questa specie dovesse essere cacciabile, è possibile e probabile che cambi anche il comportamento, inducendo per esempio a spostarsi verso pareti rocciose o altri luoghi dove l'animale si sente più sicuro, ma inevitabilmente trova meno erba, soprattutto più povera di nutrienti. Il cambio di comportamento di questi animali lo abbiamo visto in modo evidente su altre specie di ungulati che, a causa delle predazioni del lupo, sono attualmente decisamente più nascosti e meno visibili. Io capisco e comprendo l'intento più politico che tecnico del proponente, ma ritengo che gli elementi che ho evidenziato abbiano un impatto altrettanto politico che, nel mio caso, non sono riferiti a una lobby, ma possono essere patrimonio di molte più persone."
47324,XVI,09/05/2024,"AMBIENTE, Flora e fauna, CACCIA E PESCA",2,it,206.0,1966.0,F,PCP,6,4805,"Credo che sia abbastanza prevedibile la nostra posizione su questa mozione. Siamo fortemente contrarie a questa proposta e in particolare alla formulazione dell'impegno che è stato previsto e che prevede - io direi in modo perentorio - di mettere in atto ""ogni azione utile per addivenire a una gestione venatoria dello stambecco"". Questo è lo scopo: ogni azione utile per addivenire a una gestione venatoria dello stambecco, l'obiettivo è chiaro. La vediamo quindi come una sorta di dichiarazione di guerra a un animale considerato importante, anche a livello turistico, nella nostra regione. È il simbolo del Parco nazionale del Gran Paradiso, istituito nel 1922, anche per volontà di un re cacciatore che finalmente forse si era reso conto che la caccia con le armi da fuoco aveva portato la specie alla quasi completa estinzione nel corso del 1800. Un piccolo gruppo si era fortunatamente salvato e, grazie alla protezione e alle operazioni di reintroduzione, ha dato origine a tutti gli individui che si trovano oggi non soltanto all'interno del Parco ma sulle Alpi. Adesso, a poco più di 100 anni dall'istituzione del Parco che ha permesso la sopravvivenza dello stambecco, ecco che si chiede di mettere in campo ogni azione utile per cacciare questi animali, che non rappresentano certo un pericolo per l'agricoltura, per il bestiame e per la popolazione. Si tratta, a nostro avviso, non solo di una provocazione, ma anche di una contraddizione da parte di chi, come voi, colleghi, chiede a gran voce di abbattere i lupi che si cibano principalmente di fauna selvatica, per cui nella catena alimentare lo stambecco è quantomeno una preda alternativa rispetto agli animali da allevamento. Tra l'altro ci sono studi recenti - in particolare uno studio dell'Università di Ferrara, poi supervisionato dall'Università di Sassari - che evidenziano quanto lo stambecco sia minacciato dai cambiamenti climatici, più di altri animali selvatici, perché ha una minore capacità di adattamento, per esempio, rispetto a camosci e caprioli. Ho cercato quello studio dell'Università di Ferrara e ho estrapolato alcune delle conclusioni a cui questo studio è pervenuto. Che cosa dicono i ricercatori? ""Il bisogno di vivere in condizioni ideali da un punto di vista termico è oggi quasi più importante del rischio di essere predati"", questo potrebbe significare che il cambiamento climatico a lungo andare diventerà davvero pericoloso, non solo per gli stambecchi, ma anche per altre specie poco adatte a temperature più elevate. Uno studio sugli stambecchi del Parco del Monviso ha mostrato già una possibile diminuzione della presenza di questi animali collegata allo scarso innevamento, come alle condizioni del nuovo clima. In questa ricerca dell'Università di Ferrara è poi precisato che l'ungulato, in condizioni di caldo maggiore, tende a spostarsi in aree meno idonee alla sua sopravvivenza e aumenta anche l'attività notturna e, di conseguenza, il rischio di predazione, e ad essere ulteriormente esposte sono soprattutto le femmine, dato che l'aumento dell'attività notturna, in relazione alla temperatura, è simile sia nei maschi che nelle femmine, ma queste ultime pesano circa la metà dei maschi e hanno corna decisamente più piccole, andando quindi incontro a un rischio di predazione più elevato. Uno dei suggerimenti che vengono fatti da questo studio è che bisogna ridurre il più possibile le fonti di stress e tra le fonti di stress non è nemmeno presa in considerazione la caccia, perché questo animale - come sappiamo - è, tranne nei casi in cui voi avete citato, protetto. Il professor Grignolio del Dipartimento di scienze di vita e biotecnologie che ha lavorato a questa ricerca che cosa dice in conclusione? ""La nostra ricerca mette in luce un'ulteriore conseguenza del riscaldamento globale che forzerà alcune specie diurne a essere attive di notte accettando un incremento del rischio di predazione. Le conseguenze ultime di questi cambi nel comportamento dovremmo metterle a fuoco e capire se addirittura potranno mettere a rischio la conservazione di queste specie"". Noi che cosa facciamo nello stesso momento in cui c'è una nuova minaccia, quella climatica? Discutiamo se aprire la caccia anche a questa specie che, addirittura, nell'immaginario e nella cultura popolare è considerata protetta quasi per antonomasia. Leggendo anche su alcuni siti di associazioni venatorie extraregionali in questi giorni, proprio per prepararmi alla discussione della mozione, ho visto che ci sono dei commenti sorpresi di cacciatori che ritengono praticamente impossibile che si possa ottenere quanto richiesto in una regione in cui lo stambecco è uno dei suoi simboli e delle sue attrattive. È una mozione di cui francamente non sentivamo alcun bisogno e su cui esprimiamo tutta la nostra contrarietà."
47324,XVI,09/05/2024,"AMBIENTE, Flora e fauna, CACCIA E PESCA",2,it,271.0,1965.0,M,UV,8,3324,"Lo stambecco, ai sensi della normativa vigente, è una specie protetta che però, in casi eccezionali, può essere oggetto di prelievo venatorio, con particolari metodi, e non da caccia libera come la mozione farebbe intendere. Dal punto di vista conservazionistico, non è più una specie a rischio di estinzione, perché la popolazione presente in tutto l'arco alpino è stimata in circa 50 mila capi, ma la specie è comunque a rischio per due motivi fondamentali: la prima è la bassa variabilità genetica, poiché tutti questi individui derivano da circa 400 stambecchi che si sono inizialmente salvati grazie al Parco nazionale del Gran Paradiso alla fine della II Guerra Mondiale, e poi con le catture e le reintroduzioni che, a partire dagli anni 60, sono stati diffusi in tutte le Alpi. La seconda è la sua disomogenea distribuzione con zone a elevata densità alternate ad aree che ne sono prive. Da qui l'esigenza di rafforzare le giovani colonie di stambecchi con reintroduzioni volte a raggiungere in un tempo relativamente breve l'obiettivo di creare popolazioni stabili e quindi meno soggette ad attacchi patogeni. La Provincia di Bolzano - a cui si fa riferimento nell'impegnativa - con un suo piano di gestione intende perseguire sostanzialmente l'obiettivo di aumentare la popolazione di stambecco, rendendolo più omogeneo su tutto il territorio provinciale; lo fa attraverso le catture e le reintroduzioni e anche assoggettando una percentuale minima della popolazione di stambecco al prelievo venatorio, con poche decine di esemplari, su una superficie che è il doppio di quella della Valle d'Aosta. Il prelievo è possibile in due soli distretti (uno tra il Passo Resia e il Passo del Brennero e uno a Sesvenna, in prossimità dei Grigioni), ma con delle regole precise che prevedono come ogni prelievo di stambecco debba essere accompagnato da una persona con abilitazione a guardiacaccia professionale. Questo significa che se si giungesse a una gestione faunistica della specie anche in Valle d'Aosta, poiché non esiste da noi la figura del guardiacaccia professionale, le cui funzioni sono assorbite dal Corpo forestale valdostano, si potrebbe cacciare lo stambecco solo accompagnati da una guardia forestale. Bisogna quindi fare molta attenzione a non diffondere false aspettative tra i cacciatori, che devono essere consapevoli di quello che si potrà o non si potrà fare. La strada per poter ottenere la possibilità di effettuare modesti prelievi venatori della specie in Valle d'Aosta esiste, ma deve essere percorsa rispettando tempi e modi compatibili con le normative comunitarie nazionali, evitando pericolose fughe in avanti, come quelle indicate dalla mozione, che espongono l'Amministrazione regionale a critiche degli ambientalisti e dell'opinione pubblica, che non possiedono tutti gli elementi scientifici per analizzare con oggettività la problematica in questione. La differenza tra gestione faunistica e gestione venatoria è sottile, ma esiste, ed è la prima che governa la seconda e non viceversa. La mozione gioca su questi termini, ed è pericolosa proprio per questo. Non dobbiamo distorcere la realtà e confondere esigenze d'interesse pubblico generale che andranno gestite dal nuovo Piano faunistico venatorio, evitando preconcetti che aspirano esclusivamente a demagogici consensi politici."
47324,XVI,09/05/2024,"AMBIENTE, Flora e fauna, CACCIA E PESCA",2,it,252.0,1972.0,M,RV,10,5636,"Volevo intervenire in dichiarazione di voto, ma viste certe dichiarazioni, mi sembra plausibile intervenire. Intanto ho sentito un po' da tutte le parti molto ideologia su questa tematica e non nego che condivido tutte le accuse rivolte a quest'impegnativa. Forse proporremo in dichiarazione di voto un emendamento, ma valutare la possibilità di controllare alcune specie non è poi così sbagliato. Io penso che forse è stata presentata nel momento meno idoneo - e non me ne voglia il collega Ganis - per il semplice fatto che a breve termine andremo a discutere il Piano faunistico regionale, momento in cui avremo la possibilità di avere più dati e di avere la possibilità di approfondire le tematiche sul prelievo eventuale della capra ibex. Ho sentito dire che la caccia è la causa dell'estinzione degli animali. Io qui non voglio dichiararmi un cacciatore incallito ma voglio anche far capire a tutti che non è sempre l'intervento dell'uomo la causa dell'estinzione di certe specie animali, soprattutto per quello che riguarda gli ungulati in questo periodo. È anche un periodo in cui ad aprire certe dinamiche di caccia su certi esemplari ci vuole molta attenzione, anche perché è da molto tempo che questi animali non erano abituati a convivere con i predatori e a me oggi fa specie che qualcuno dichiari che la diminuzione di certe specie è dovuta totalmente al cambiamento climatico, perché se noi ci rechiamo in un versante soleggiato e vediamo tutti gli stambecchi al pascolo, e poi vedo uno studio - con tutto rispetto che bisognerà approfondire - che dice che il riscaldamento climatico cambierà le abitudini di questi animali... ma questi animali se soffrono il caldo, hanno solo da cambiare versante nella nostra regione, e andare in un versante meno soleggiato e meno caldo. Perché stanno sui versanti sempre soleggiati gli animali e non escono a mangiare al mattino quando c'è l'ombra e c'è la rugiada che rende l'erba più appetibile? Bisogna studiare il comportamento degli animali per capire quali sono le reali cause di diminuzione di alcune specie e - lo dico anche da allevatore, perché capisco i comportamenti degli animali, e anche degli ungulati -molte specie animali, soprattutto nei periodi più caldi, al di là del fatto che è più tranquillo, per nutrirsi escono soprattutto la sera e al mattino presto, quando l'erba è più appetibile. Ricordiamoci che sono animali capaci di vivere a lungo senza avere bisogno di acqua, di conseguenza nutrirsi al mattino o la sera tardi favorisce questa possibilità di convivere anche senza grande disponibilità di acqua. Questo è tanto per sottolineare che, secondo me, io non vedo del tutto sbagliata questa mozione, non vedo forse l'urgenza adesso di aprire a quella possibilità  ...e anche quello che ha detto il collega Rosaire, di studiare le famiglie della capra ibex nella nostra regione per capire se ci sia un alto tasso di consanguineità, perché sono localizzate in zone specifiche e forse non è che si scambino sempre il sangue, questo potrebbe recare dei danni anche se non si cacciano, perché porta delle malattie non solo infettive ma anche di consanguineità che possono arrecare dei danni più gravi che prelevare alcuni capi secondo una tabella ben dettagliata di gente che è preparata e di gente che sappia qual è l'animale che non è indispensabile per la sopravvivenza della specie; in un branco, o anche in una mandria, c'è sempre un animale che anche se tolto o spostato in un'altra famiglia per andare a cambiare sangue in un'altra famiglia, non è sempre detto che rechi danno alla famiglia che vive in quella zona. Per questo sono tutti fattori secondo me da analizzare a fronte di esperti, e poi non è mica detto che ci sia la possibilità di fare alcuni prelievi anche con i cacciatori accompagnati dalle guardie forestali, andando a cercare l'animale che non reca danno in quella famiglia. L'altra cosa che tengo a dire è che lo stambecco oggi forse è un animale che - come giustamente ha detto la consigliera Minelli - non dà nessun problema alle attività cibo-pastorale, perché vive in zone dove tutti gli altri animali non si possono recare e va a sfruttare una parte di territorio a cui va a dare un valore aggiunto, senza contare il fatto del simbolo dell'animale che ha la nostra Regione. Aspetto la risposta ma faccio che presentare all'Assessore e al collega Ganis il nostro emendamento, se non sarà accettato, non me ne voglia il collega Ganis, ma noi non potremo, così come è stata esposta, votare l'iniziativa. La nostra proposta è: ""Impegna il Governo regionale, nell'ambito della procedura di definizione del nuovo Piano regionale faunistico-venatorio - che è quello che ho anticipato prima - a valutare le modalità di addivenire a una prossima gestione venatoria della specie capra ibex"". Non cambia molto la formula, ma secondo me facciamo un passaggio dovuto, assieme agli esperti, per capire se realmente c'è la necessità o c'è anche l'esigenza d'intervenire su un animale che è un simbolo della nostra regione, importantissimo e anche bellissimo, senza contare poi che è un animale che oggi non è abituato a fuggire se subisce degli interventi venatori anzi si presenta anche di fronte a tutti gli esseri umani come amico, perché non è che sempre scappi quando lo si vede, nel tempo si è abituato alla presenza dell'essere umano e anche dei cani. Sa sempre difendersi, ma se noi andiamo a intervenire pesantemente anche su questa formazione del carattere che ha avuto nel tempo, sicuramente questo potrebbe avere delle conseguenze negative. La nostra richiesta l'abbiamo fatta, aspettiamo la risposta dell'Assessore e poi valuteremo."
47324,XVI,09/05/2024,"AMBIENTE, Flora e fauna, CACCIA E PESCA",2,it,58.0,1992.0,M,PA,12,4147,"Grazie a tutti i colleghi che sono intervenuti su questo tema, portando alla luce diversi aspetti, sia tecnici che politici, che credo che possano essere utili alla discussione. In quanto Assessore, credo che sia fondamentale ricordare che alla base vi è la legge 157/92 e che in Italia, a eccezione dell'Alto Adige, lo stambecco non è attualmente compreso tra le specie cacciabili, pur non rientrando più nell'elenco delle specie particolarmente protette. Nella convenzione di Berna lo stambecco - nell'allegato 3, come ricordato giustamente dal collega - rientra infatti fra le specie protette che possono però, in casi eccezionali, essere oggetto di prelievo venatorio. Tale ungulato è inserito (nell'allegato E del DPR 8 settembre 1997 n. 357, così come nell'allegato 5 della Direttiva 92/43 della Comunità Europea) tra le specie per le quali è possibile il prelievo sulla base di una particolare regolamentazione, purché venga garantito il mantenimento di uno stato di conservazione soddisfacente. La bozza del Piano regionale faunistico-venatorio, attualmente in discussione, fornisce al capitolo 4, paragrafo 1.6, numerose indicazioni sulle azioni prioritarie da adottare per supportare la gestione dello stambecco in Valle d'Aosta, alcune delle quali sono già adottate da tempo, come, ad esempio, i censimenti della specie. Volendo poi parlare di dati concreti, in base alle indicazioni gestionali suggerite dall'ISPRA, la dimensione minima di una popolazione compatibile con il prelievo venatorio è di circa 400 capi, e la percentuale di abbattimento su popolazioni stabilizzate non deve superare il 10% annuo. Secondo queste indicazioni, si potrebbero ipotizzare piani di prelievo, ovviamente regolamentati, attraverso la caccia di selezione e previo un continuo monitoraggio della specie. Per quanto riguarda la regione Valle d'Aosta, all'esterno delle aree protette, il numero di capi censiti ha subìto un aumento progressivo piuttosto costante, basti pensare che nel 1997 gli stambecchi censiti risultavano 1934, mentre nel 2023 è stato rilevato il dato più alto, pari a 4.052 unità. Il panorama italiano: nel 2022, la Provincia autonoma di Bolzano ha reso effettive le disposizioni del DPR 22 marzo 1974, n. 279, che permettono al Presidente della Provincia di variare per periodi determinati l'elenco delle specie cacciabili previste dalla normativa nazionale, proponendo un piano di gestione quinquennale dello stambecco, che autorizza un prelievo limitato della specie, ottenendo il parere favorevole dell'ISPRA. Credo che sia opportuno soffermarsi soprattutto su un aspetto di questo Piano quinquennale 2022-2026 della Provincia Autonoma di Bolzano, dove si legge che l'utilizzo venatorio di una specie selvatica è da considerarsi del tutto legittimo, in quanto risorsa naturale - e in questo caso ulteriormente opportuno, in quanto il camoscio soffre la presenza di consistenti quantità di stambecchi. Questo è un tema sul quale ci siamo già confrontati anche in questo Consiglio regionale. In occasione della riunione della Consulta faunistica regionale di aprile 2024, nell'ambito della discussione della bozza del Piano faunistico venatorio, è stato esplicitato il punto relativo al possibile prelievo dello stambecco, come lei giustamente ha già evidenziato anche in merito alle osservazioni del Comitato venatorio. Vorrei evidenziare che già in data 24 aprile 2023 ho personalmente inviato un'apposita missiva per richiedere alla Commissione Paritetica di prendere in considerazione la possibilità di disporre variazioni all'elenco delle specie cacciabili, tra le quali appunto anche lo stambecco. In base a quanto ho appena citato - e ricordando l'impegno che mi sono già assunto nello scorso Consiglio regionale di presentare in Commissione consiliare il Piano regionale faunistico venatorio durante l'iter che prevede la VAS - credo sia opportuno affrontare quest'argomento in quella sede, così da poter rappresentare tutti i dati tecnici e biologici, che possono motivare, oppure no, l'avvio dell'iter per il prelievo a carico dello stambecco sul quale - come detto in precedenza - il mio Assessorato sta già lavorando."
47324,XVI,09/05/2024,"AMBIENTE, Flora e fauna, CACCIA E PESCA",2,it,58.0,1992.0,M,PA,14,234,"Era sottinteso nella mia risposta, ma credo sia opportuno richiedere il ritiro della mozione proprio in vista della discussione in Commissione consiliare e, in caso contrario, propongo un voto di astensione da parte della maggioranza."
47324,XVI,09/05/2024,"AMBIENTE, Flora e fauna, CACCIA E PESCA",2,it,185.0,1983.0,M,LEGA VDA,16,3809,"Grazie a tutti i colleghi che sono ovviamente intervenuti sul tema. Ho sentito un profluvio d'interventi suppostamente scientifici, non di tutti i colleghi ma di alcuni sì, colleghi che potrebbero avere una laurea honoris causa in ricerca su Google ma che tendenzialmente non hanno alcun titolo scientifico per poter prendere la parola su determinati argomenti, e - lo dico prima - io ne ho ancora meno, perché io non sono un cacciatore e non sono un tecnico faunistico. Ho però sviluppato, negli anni - quasi più di 30 - una capacità che ritengo sia sufficientemente utile per affrontare questa discussione, ovvero la capacità di leggere, e, guarda caso, mi è capitato di leggere una deliberazione di un Consiglio d'amministrazione del Comitato regionale per la gestione venatoria. In questa deliberazione c'è da dire che ho preso atto di quanto veniva riportato, ovvero - per quanto riguarda la parte dello stambecco - si esprime parere favorevole a una possibile gestione venatoria della specie stambecco, in quanto la popolazione e l'omogeneità territoriale hanno raggiunto livelli tali da non compromettere la salvaguardia della specie. Leggo questo estratto relativamente solo alla specie stambecco e quindi ne prendo atto, ma immagino che si potrà dire: ""Ma come? Questi sono pareri del Comitato regionale per la gestione venatoria, quindi sarà sicuramente un Comitato fatto di crudeli assassini e torturatori di ambiente o di persone che ignorano il fatto che ci sia un riscaldamento globale che ci costringerà a metterci in costume sulle Alpi e quindi evidentemente si fa in maniera sconsiderata"". Poi vado a vedere la composizione di questo Consiglio d'amministrazione, che ha espresso questo parere all'unanimità, e, al netto ovviamente dei Presidenti di circoscrizione e dei rappresentanti dei cacciatori, trovo anche il rappresentante del Dipartimento agricoltura, il rappresentante delle associazioni venatorie, il rappresentante delle associazioni ambientaliste, il rappresentante dell'associazione agricoltori, la struttura Flora Fauna, il Corpo forestale della Valle d'Aosta e il rappresentante degli Enti locali. E questo parere è uscito all'unanimità. Allora è evidente che io non ne so niente, ma queste persone mi sembrano sufficientemente preparate per esprimere un'opinione nel merito e l'opinione che viene espressa nel merito è quella che vi ho letto. È chiaro che qui possiamo raccontarci tutto e il contrario di tutto, e io capisco anche il nervosismo di qualche collega che dà a qualcuno dell'iniziativa politica, di tante bellissime cose... però in realtà io mi attengo ai fatti, e concordo con quanto esprime l'assessore Carrel, e avremo modo anche di confrontarci sicuramente in Commissione, così come auspicava anche il collega Planaz, però è evidente che ci sia necessità di una volontà politica, ovviamente la massima assise regionale esprime una volontà politica e riteniamo che, proprio alla luce un parere espresso da questo consiglio d'amministrazione, recepire con una scelta politica, con una decisione politica, sia quanto di più importante per trasmettere è la volontà. Anche qui, non me ne voglia il collega Planaz, riteniamo che la formulazione vada esattamente nella direzione espressa dal consiglio d'amministrazione, quindi riteniamo sia utile mantenere la formulazione originale e riteniamo che su questo ci si debba esprimere in maniera netta. C'è la richiesta di mettere in campo ogni azione utile e ovviamente riteniamo che questo sia un qualcosa di utile, che vada nella direzione suggerita, e noi a questo ci atteniamo. Ci auguriamo quindi che questa mozione possa trovare accoglimento e ci auguriamo che si dia peso e spazio a chi, a livello tecnico e scientifico, è preparato, e non a chi invece, a livello politico, è stato colto in maniera impreparata."
47324,XVI,09/05/2024,"AMBIENTE, Flora e fauna, CACCIA E PESCA",2,it,0.0,1985.0,M,RV,18,2809,"Per una dichiarazione di voto condizionata, io direi, vista la nostra richiesta, che vorrei ribadire dopo aver sentito l'intervento del collega Manfrin. La proposta fatta dal collega Planaz - e non entro in disquisizioni scientifiche, posso dire qualcosa magari sui numeri ma null'altro su quello che riguarda la gestione venatoria - è una soluzione operativa e pratica a un problema che giustamente è stato posto dal vostro gruppo politico ed è stato posto anche - e lei l'ha ricordato - da tutta una serie di operatori. Ora dire semplicemente che s'impegna il governo regionale a mettere in atto ogni azione utile per addivenire a una gestione venatoria della specie capra ibex, ai sensi di quello che c'è scritto... l'azione utile sappiamo qual è. Adesso lo dico in maniera ironica ma per capirci, noi abbiamo un documento, che è il documento di pianificazione della, gestione faunistico-venatoria, che deve fare un suo percorso e deve fare un suo processo; nell'ambito di questa procedura si può - e si potrà, io mi auguro, andare a definire e a valutare quali saranno e quali sono le migliori modalità per addivenire a una prossima gestione venatoria della specie, perché se noi oggi diciamo che con questa mozione possiamo finalmente gestire, dal punto di vista venatorio, lo stambecco, stiamo dicendo una cosa non vera. Io capisco che ci sia giustamente una necessità politica di portare a casa un risultato ma, a nostro giudizio, e lo abbiamo posto in questo senso, se si vuole arrivare effettivamente a una soluzione, o comunque si vuole fare una proposta credibile e realizzabile, bisogna necessariamente farlo nell'ambito della procedura che oggi è a disposizione, ovvero quella del Piano regionale faunistico-venatorio. Questo io tendo a dirlo e lo voglio dire perché, visto che l'emendamento mi sembra che non sia stato accettato, non si dica poi che chi non ha votato questa mozione era contrario, perché noi ci asterremo, ripeto, se non verrà accettato l'emendamento perché a nostro giudizio non è corretto quello che oggi viene scritto, cioè si dà una falsa aspettativa nei confronti di una giusta e corretta gestione per la risoluzione di un problema che voi avete posto, perché, oggi come oggi, se dovesse passare questa mozione, nulla cambierebbe rispetto a quello che c'è, anche perché comunque bisognerebbe prevederlo nell'ambito del Piano faunistico-venatorio, altrimenti ci stiamo dicendo delle cose che non sono veritiere. Pertanto, se l'emendamento è accettato, il nostro voto sarà favorevole, se l'emendamento non è accettato, per le ragioni che ho esplicitato, noi ci asterremo nostro malgrado, non saremo contenti di farlo, ma abbiamo spiegato il perché e lo spiegheremo perché il nostro voto di astensione non vuol dire che siamo contrari a una gestione venatoria dello stambecco."
47324,XVI,09/05/2024,"AMBIENTE, Flora e fauna, CACCIA E PESCA",2,it,11.0,1955.0,M,FI,20,639,"Questa è una materia che mi vede lontanissimo in tutti i sensi e da sempre, però da sempre è una materia che ha coinvolto giunte regionali, consigli regionali per tutta una serie di approfondimenti, soprattutto quando si va a ragionare sul piano regionale faunistico-venatorio. Su questo tema, e rispetto proprio alla mozione che hanno presentato i colleghi, letta la delibera del comitato che poco fa ci è stata esposta dal collega e sulla base delle informazioni che abbiamo preso al nostro interno, appunto non essendo così consapevoli di una materia di questo tipo, noi riteniamo che la mozione possa essere votata, quindi la voteremo."
47324,XVI,09/05/2024,"AMBIENTE, Flora e fauna, CACCIA E PESCA",2,it,206.0,1966.0,F,PCP,22,3183,"Per dichiarazione di voto per ribadire che il nostro sarà un voto contrario a questa mozione e lo sarebbe stato anche con l'emendamento che è stato proposto, perché riteniamo che non ci fosse, come effettivamente ha detto anche il collega Planaz, una grande differenza, anche se non era esattamente la stessa cosa. Voglio anche fare alcune considerazioni finali, perché ho ascoltato con attenzione gli interventi che si sono susseguiti, in particolare ho ascoltato l'intervento del collega Planaz che in qualche modo mi ha chiamata in causa dicendo che si attribuisce totalmente al cambiamento climatico la minaccia alla specie. Io non ho detto ""Totalmente al cambiamento climatico"", credo che ci siano delle concause ma, sicuramente, il cambiamento climatico nei confronti di varie specie e nei confronti dello stambecco ha un'incidenza ovviamente negativa. Gli studi che sono a disposizione, che si troveranno anche su Google, si possono leggere, ma fortunatamente - collega Manfrin -la mia capacità di lettura deve essere più o meno pari alla sua, effettivamente leggendo gli studi - che non sono stati effettuati nell'ultimo periodo: l'Università di Sassari studia da 15 anni le popolazioni di fauna selvatica e anche lo stambecco - si riscontra che, anno dopo anno, si è creata una situazione per cui i cambiamenti climatici hanno effettivamente inciso sulle abitudini degli stambecchi che, in particolare di notte, si abbassano e diventano più facile preda dei lupi. Normalmente non erano fra gli animali più cacciati dai lupi, perché lo erano maggiormente i caprioli e i camosci, ma così è ora. Quello che io sto dicendo è che accanto alla minaccia dei cambiamenti climatici che è in atto, non mi pare sensato aggiungere anche una causa ulteriore di problemi, di criticità, per questa specie che con un intervento come quello che avete proposto si vedrebbe minacciata anche in un altro senso. Ho poi ascoltato anche l'intervento del collega Rosaire, che ha evidenziato che il percorso per arrivare a un possibile prelievo, o meglio a una gestione degli stambecchi, deve essere fatto procedendo in maniera diversa che non con questa mozione ma attraverso anche studi, supporti scientifici eccetera eccetera. Mi viene da dire: più o meno gli stessi studi e supporti scientifici che avete utilizzato quando avete deciso di riaprire la caccia alla lepre variabile e alla pernice bianca... significa forse che c'è una differenza di valutazione. Poi c'è anche la dichiarazione che ha fatto invece l'assessore Carrel, che ci ha anche informati di aver inviato una lettera già nel 2023 per chiedere di rivedere le specie cacciabili. Mi è parso in qualche maniera - ma forse è una mia impressione, non lo so - che la dichiarazione dell'assessore Carrel non fosse completamente in linea con le parole invece del consigliere Jordan, ma credo che avremo modo di approfondire questa questione nel momento in cui si arriverà in commissione a parlare del piano faunistico. Ribadiamo quindi che la nostra posizione sulla mozione è contraria e speriamo che nel momento in cui si arriverà a discutere di questo, davvero si utilizzeranno gli studi scientifici che sono al momento a disposizione."
47324,XVI,09/05/2024,"AMBIENTE, Flora e fauna, CACCIA E PESCA",2,it,146.0,1973.0,M,LEGA VDA,24,2573,"Ringrazio tutti gli intervenuti, ringrazio il nostro capogruppo e ringrazio l'assessore Carrel per la risposta e per il suo impegno. Come spesso accade, la risposta è quella: ""Ci stiamo già lavorando"". Sono trascorsi 25 anni e voi ci lavorate proprio adesso. Apprezzo le parole del collega Baccega che, pur non conoscendo la tematica, ha dato il suo contributo e si è informato. Ho ascoltato l'intervento del collega Jordan che fa delle ipotesi, che fa riferimento alla letteratura, magari anche quella classica, alla storia; noi invece abbiamo un approccio scientifico e tecnico. La collega Minelli parla di simbolo e di provocazione, ma non è così. Per quanto riguarda i cambiamenti climatici e la difficoltà di adattamento della specie dello stambecco, sono soltanto delle ipotesi o degli studi, ma nulla oggi è confermato. Permettetemi: per quanto riguarda la conservazione della specie, non avete assolutamente dato delle spiegazioni tecniche e scientifiche. In risposta al collega Rosaire: noi come gruppo non abbiamo mai parlato di caccia selvaggia, - e se non sbaglio lei ha detto caccia selvaggia - ma di una gestione venatoria. Oggi mi sono reso conto che molti Consiglieri sono grandi esperti e tuttologi di attività venatoria. Ricordo che la nostra mozione si basa sugli aspetti scientifici, del tipo... non ho sentito parlare di dati biometrici. Sapete cosa sono? Non lo sapete? Ve lo dico io: sesso, età, misure biometriche, misurazioni del trofeo. Sono fonti preziose di formazioni sulla costituzione degli individui e rappresentano lo stato di salute della specie. Questi sono metodi scientifici e non supposizioni, letteratura o chissà che cosa. Un altro aspetto da considerare, nessuno l'ha detto... l'ibridazione; sapete cos'è? No. C'è un'ibridazione tra stambecco e capra domestica, ...lei sicuramente lo sa. Un fenomeno sottostimato e sottovalutato. Queste sono motivazioni scientifiche e tecniche, che mettono nero su bianco la scelta del nostro gruppo, affinché si possa addivenire a una gestione venatoria della capra ibex, o stambecco. Concludo evidenziando che questa mozione non è affatto una provocazione, tanto meno - e mi dispiace - un favore elettorale. L'abbiamo fatto adesso, l'avrei fatto magari fra sei-sette mesi, cioè prima delle elezioni, ma si basa - ripeto - su dei principi scientifici e sulla volontà da parte degli organi informati di valutare un possibile prelievo venatorio della capra ibex nella nostra regione. Ringrazio anche i colleghi di Rassemblement Valdôtain, ma l'impegnativa rimane quella presentata dal nostro gruppo."
47324,XVI,09/05/2024,"AMBIENTE, Flora e fauna, CACCIA E PESCA",2,it,293.0,1968.0,M,UV,26,2389,"Credo che l'argomento meriti per lo meno una dichiarazione di voto, anche perché, partendo da una concezione un po' più ampia, io credo che la caccia faccia parte di un patrimonio culturale del quale la nostra regione si fregia in maniera positiva, perché la caccia non va intesa come un approccio poco rispettoso del contesto ambientale, delle specie che vengono cacciate, ma è un'attenzione - oltre che essere evidentemente anche una passione - verso l'universo ambientale. Questa passione, che avvicina molti uomini e molte donne al percorso venatorio, è qualcosa che comunque permette un approccio anche molto puntuale verso le esigenze di questo stesso territorio. In questa stanza - salvo gli amici di Forza Italia che sono avulsi da questo meccanismo, ma hanno espresso una loro opinione - abbiamo tutti degli amici cacciatori che, in qualche modo, possono sollecitarci a vario titolo su questo argomento; qualcuno cavalca magari anche questa necessità di dare qualche risposta, però le risposte, quando si è in questa sala, bisogna darle con coscienza e con equilibrio rispetto alle possibilità di agire e alle necessità di farlo nel rispetto di tutte le esigenze. Credo che la discussione ci porti a fare una riflessione: avvicinarsi a un percorso che possa prevedere nel suo complesso anche un'attività di controllo, un'attività di gestione anche dello stambecco, che sia frutto di un confronto e di approfondimenti che giustamente devono essere fatti in un contesto professionale, al di là delle conoscenze esibite dal collega Ganis, che ci ha dato prova della sua puntualità nel conoscere determinati processi, anche molto complessi. Sinceramente credo che la possibilità di confrontarsi con esperti faunistici e di approfondire le tematiche pro e contro l'abbattimento di un certo numero di stambecchi debba essere il percorso da seguire per poi poter assumere - ognuno secondo le sue visioni, anche politiche - la decisione più corretta, riguardo alla possibilità di avvicinarsi o meno a questo tipo di gestione. Nel confermare quello che sostanzialmente, anche con sfumature magari leggermente diverse, i colleghi di maggioranza hanno espresso - nell'attesa di poter approfondire in III Commissione questo percorso che sarà sicuramente interessante, non solo per questo argomento ma per tutto il Piano faunistico - penso che un voto di astensione sia la scelta più corretta."
47324,XVI,09/05/2024,"AMBIENTE, Flora e fauna, CACCIA E PESCA",2,it,185.0,1983.0,M,LEGA VDA,28,1589,"Ovviamente intervengo dopo il Presidente della Regione semplicemente per ringraziare per l'intervento perché crediamo che, con l'intervento del Presidente e con gli interventi che sono arrivati dai banchi del Governo dall'assessore Carrel, si sia comunque, a prescindere da quello che sarà l'esito dell'iniziativa, andati nella direzione in cui si voleva andare. L'idea che porta poi all'impegnativa, così come formulata - non me ne vorranno ovviamente i colleghi di Rassemblement Valdôtain - che semplicemente dice di agire, di andare e di mettere in campo ogni azione utile e per ogni azione utile si riferisce ovviamente di passaggi che sono quelli che hanno citato sia il presidente Testolin che l'assessore Carrel rispetto alle analisi e i passaggi che giustamente ha elencato il collega Ganis, rispetto agli approfondimenti che poi porteranno ovviamente a una scelta. Credo che sia emersa, da parte di molti colleghi all'interno di quest'aula, la volontà di andare nella direzione auspicata, una direzione che è quella di aprire la gestione venatoria della specie capra ibex e che è opposta - mi permetto - ovviamente a quella delle colleghe, ma opposta anche sicuramente a quello con il quale ci ha allietato il collega Jordan facendo grande sfoggio del tema leitmotif del momento, ovvero il cambiamento climatico, quindi si è espressa, c'è una volontà e si è aperta una finestra di ragionamento proprio in quella direzione, un ragionamento che era appunto l'obiettivo di questa iniziativa, che voteremo convintamente, quindi a nome del gruppo Lega esprimo il sostegno alla mozione."
47327,XVI,09/05/2024,"TURISMO E INDUSTRIA ALBERGHIERA, Ricettività turistica",5,it,156.0,1976.0,F,PCP,2,7706,"La legge regionale 10 del 18 luglio 2023, relativa alla disciplina dell'imposta di soggiorno, ha da poco introdotto una nuova imposta applicata da tutti i Comuni della regione e posta a carico di coloro che alloggiano o che sostano con caravan e autocaravan nelle strutture turistico-ricettive ubicate nel territorio regionale e negli alloggi a uso turistici, come definiti dalla normativa regionale vigente in materia di locazione per finalità turistiche. Le disposizioni applicative contenute nella delibera di Giunta regionale 1146 del 9 ottobre 2023 hanno fissato la data del primo maggio per l'applicazione della nuova imposta e definito le tariffe minime e le scadenze delle dichiarazioni e dei versamenti. Intanto, a livello nazionale, l'articolo 4 comma 5bis del decreto legge 50/2017, come modificato dalla legge di bilancio 2024, ha imposto alle piattaforme OTA di applicare una ritenuta fiscale del 21% - la cedolare secca - sui guadagni degli host non professionisti derivanti da soggiorni brevi. Alla luce delle modifiche introdotte dalla legge finanziaria, Airbnb nel mese di gennaio ha annunciato la volontà di iniziare progressivamente a riscuotere e versare l'imposta di soggiorno in nome e per conto degli host medesimi in tutti i Comuni che hanno istituito l'imposta di soggiorno per le prenotazioni relative a locazioni brevi effettuate a partire dal 15 febbraio 2024. Ad aprile 2024, quindi due mesi dopo la comunicazione di Airbnb, e a ridosso della nuova introduzione dell'imposta di soggiorno in Valle d'Aosta, l'Assessorato regionale ha comunicato, attraverso una nota ai locatori valdostani, che nessun portale telematico può riscuotere dagli ospiti degli alloggi a uso turistico l'imposta di soggiorno in nome e per conto dei locatori. Questo, a differenza di altre Regioni e Comuni, che invece hanno accolto con favore quest'opportunità e preso accordi con i responsabili dei portali on-line per consentire a questi ultimi di gestire l'incasso dell'imposta di soggiorno per conto dei locatari e di versarla ai Comuni. In Valle d'Aosta quindi si continua a voler complicare la vita a chi gestisce affitti brevi, ben sapendo che si tratta di persone che non lo fanno per professione; credo che l'Assessore ben conosca gli adempimenti relativi alla normativa sull'imposta di soggiorno, il calcolo dell'imposta, il ricevimento dell'imposta, la dichiarazione prevista dalla legge regionale ai fini Istat, la produzione del F24, il versamento e chi più ne ha più ne metta e immagino anche sappia della necessità di agevolare le pratiche burocratiche in un'ottica di collaborazione tra amministrazione e cittadini. In questi giorni sono usciti i nuovi modelli FINES sul sito del CELVA ed invito l'Assessore a guardarli con attenzione, perché delle vere e proprie semplificazioni non mi sembrano, soprattutto nella tabella dove ci sono le spiegazioni su come devono essere compilati quei moduli. Comprendiamo però anche le difficoltà che stanno emergendo rispetto al prelievo direttamente dai portali on-line, ad esempio tutte le problematiche relative ai sostituti d'imposta, quindi sotto questo punto di vista lo riconosciamo. In quest'iniziativa, soprattutto perché ha stanziato soldi per una piattaforma riferita agli adempimenti amministrativi dei locatori per finalità turistiche predisposta da Inva, diamo all'Amministrazione due strade da percorrere rispetto al futuro della gestione dell'imposta di soggiorno, proprio alla luce di tutte le criticità di cui ho parlato prima. Una prima soluzione, e l'abbiamo messa volutamente come prima soluzione, potrebbe essere quella di cercare delle soluzioni per semplificare e agevolare la procedura e gli adempimenti relativi all'imposta di soggiorno da parte dei locatori degli alloggi a uso turistico, prevedendo una funzionalità aggiuntiva all'interno della piattaforma on-line ""Locazioni turistiche"" predisposta da Inva. In sostanza si chiede che all'interno di questa piattaforma gli host possano in qualche modo inserire i dati, ad esempio degli accessi e vi sia in automatico il calcolo dell'imposta di soggiorno sia in base al Comune sia in base al periodo, perché sappiamo comunque che ci sono riduzioni in base ai periodi, sia in base alle eventuali esclusioni di pagamento della tassa di soggiorno perché sappiamo esserci anche quelle; sarebbe un modo sicuramente di agevolare le persone rispetto non solo alla ricezione della tassa di soggiorno, ma anche a tutte le comunicazioni successive. Immagino che l'ampliamento di un portale a quel punto potrebbe anche creare in automatico il modulo F24 e, a quel punto, anche per gli host, sarebbe molto più comodo anche il versamento. Invito l'Assessore a porre attenzione a un'altra cosa che mi è stata invece riportata successivamente: poter dare la possibilità anche a professionisti, i commercialisti o persone, magari figli dei locatori, un po' più avvezze all'utilizzo delle piattaforme informatiche, la possibilità di accedere al portale, cosa che in questo momento non è possibile, proprio per agevolare quegli adempimenti che non sono così facili. Sotto questo punto di vista, anche se so che sicuramente mi boccerà questa mozione, io spero che lei la veda con spirito costruttivo, anche alla luce delle criticità che stanno emergendo e soprattutto alla luce della possibile semplificazione che possiamo portare a questi locatari. Come dicevo, le opzioni sono due: o questa di implementare e di agevolare attraverso la piattaforma delle locazioni turistiche, che è un portale regionale, quindi credo che basterebbe semplicemente chiedere a Inva di farlo, altrimenti valutare, e questo lo si può fare anche insieme, gli adempimenti invece infrastrutturali e procedurali, necessari a consentire, e quindi di porre in capo ai soggetti che incassano il canone o il corrispettivo - ovvero che intervengono nel pagamento dei predetti canoni o corrispettivi - gli adempimenti tributari conseguenti all'imposta, questo semplificando sicuramente notevolmente gli adempimenti a carico dei proprietari a uso turistico, perché effettivamente non tutti i proprietari risiedono, ad esempio, dove hanno l'alloggio a uso turistico. Abbiamo tanti proprietari che non risiedono nemmeno in Valle d'Aosta (ma che attraverso anche procedure di codice per entrare nelle abitazioni, piuttosto che altri sistemi, mettono a disposizione le loro abitazioni) che lamentano questa difficoltà di poter in qualche modo introitare la tassa di soggiorno, perché è naturale che se un host è presente, può richiederla al momento, perché sappiamo comunque che deve avere una contabilità diversa, non può essere messa all'interno dei costi dell'affitto; dall'altra parte però crediamo che sotto questo punto di vista non sia nemmeno corretto quello che sta accadendo in alcuni casi, ovvero che siano gli host a mettere di tasca loro la tassa di soggiorno proprio perché non hanno la possibilità di essere in sede e di poterla percepire. Assessore, spero che lei abbia anche ascoltato le cose che ho detto in aggiunta e che non c'erano in questa mozione, proprio perché dopo la mozione sono stata contattata da diverse persone anche per segnalarmi altre problematiche, quindi spero che sotto questo punto di vista, magari con la sua replica, potremo capire meglio qual è la volontà dell'Amministrazione regionale, come dico proprio per semplificare la vita a chi non fa questo di mestiere ma che permette - e l'abbiamo visto anche l'altro giorno attraverso l'analisi dello studio Deloitte - anche di poter avere una certa presenza di turisti proprio grazie a queste abitazioni: nel caso in cui dovessero mancare, sicuramente andrebbe a mancare un pezzo importante soprattutto per il turismo in Valle d'Aosta."
47327,XVI,09/05/2024,"TURISMO E INDUSTRIA ALBERGHIERA, Ricettività turistica",5,it,152.0,1962.0,M,UV,4,10860,"In premessa vorrei precisare che l'Amministrazione regionale sottoscrive senza riserve il principio della semplificazione, che però deve essere contemperato con quelli della certezza del diritto e dell'efficacia ed efficienza dell'azione amministrativa. Sono contento che anche lei nella sua esposizione abbia comunque evidenziato le possibili criticità che deriverebbero dall'incasso da parte dei portali, quindi il problema esiste ed è anche una questione di responsabilità, adesso cercherò di illustrare qual è la nostra posizione e perché ovviamente non è stata accettata la delega agli host da parte dell'Amministrazione. Anche rispetto alle locazioni brevi per finalità turistiche all'imposta di soggiorno, che sono i due temi trattati nella sua mozione, sia le leggi regionali 10 e 11/2023 che la delibera 1146, attuativa delle disposizioni, hanno puntato a prevedere, d'intesa con i Comuni, adempimenti limitati e gestibili con modalità semplificate. Inoltre gli uffici dell'Assessorato, in collaborazione con il Dipartimento innovazione e Agenda digitale e con l'Inva, hanno istituito un portale per la gestione delle locazioni brevi e hanno messo in piedi un sistema che accompagni e supporti gli operatori nei loro compiti. Quest'attività, che consente ai Comuni e all'Assessorato di avere il polso della situazione, ha registrato un numero limitato di quesiti e di osservazioni critiche esattamente nel senso che le ho illustrato ieri in risposta alla sua interpellanza, quindi, al momento, sempre in una prospettiva di semplificazione, l'Assessorato è impegnato nelle procedure per gestire l'applicazione della normativa nazionale sugli affitti brevi, la legge 191, la cosiddetta Santanchè, e il coordinamento di quella regionale con la stessa. Su questo tema il nostro obiettivo è che i locatori possano continuare a lavorare sul portale regionale per il quale sono già abituati e ci sono utili i canali di supporto, evitando loro di dover intervenire anche sul nuovo database nazionale. Nello stesso tempo gli uffici dell'Assessorato sono impegnati a implementare nel portale regionale una nuova funzionalità che consenta la trasmissione dei dati alla Questura, anche in questo caso per evitare ai locatori di dover intervenire su due strumenti diversi, quindi questo nell'ottica della semplificazione di chi si trova a dover esperire queste procedure. Va tenuto conto che l'universo delle locazioni brevi per finalità turistiche è molto eterogeneo e in esso troviamo per lo più locatori che si appoggiano a piattaforme diverse e a volte operano anche attraverso un proprio sito o direttamente con contatti personali. Analogamente dobbiamo ricordarci che stiamo parlando di un'imposta che va gestita in modo rigoroso, in quanto soggiace a tutti i principi dell'ordinamento tributario, ivi compresi quelli relativi ai controlli, al contenzioso e alle sanzioni. Tra l'altro non si tratta di una cedolare secca uguale per tutti, come viene richiesta per gli affitti brevi fino a quattro alloggi, quindi relativamente facile da gestire a livello centralizzato, ma di un'imposta che può variare in base alla tipologia di struttura e al Comune di appartenenza, con tutta una serie di esenzioni e riduzioni in funzione dei soggetti ospitati. In questo contesto l'Assessorato ha studiato con attenzione ciò che succede nelle altre regioni e a oggi, a tutela dei locatori e dei Comuni, non ha ritenuto in questa fase di avvio che ci fossero le condizioni per autorizzare l'esazione e il successivo versamento dell'imposta di soggiorno da parte delle diverse piattaforme. Il fatto che, dai dati attualmente in nostro possesso, su 1.200 Comuni in Italia che applicano la tassa di soggiorno ce ne siano solo venti che si sono convenzionati con le piattaforme e che alcuni di questi hanno poi risolto la convenzione a fronte di problemi legati agli obblighi tributari è un dato significativo; ci sono stati dei Comuni che addirittura sono andati in contenzioso con i portali. Andando ancor più in dettaglio rispetto al tema dell'imposta di soggiorno, occorre sottolineare che l'articolo 4 comma 5ter del decreto legge 50/2017, che è citato nelle premesse della mozione, è oggetto della deroga prevista dall'articolo 3 comma 2 del decreto legislativo 184/2017, ""Norme d'attuazione dello Statuto speciale della Valle d'Aosta/Vallée d'Aoste in materia di coordinamento e di raccordo tra la finanza statale e regionale che recita testualmente: ""La legge regionale, nel rispetto dei principi fondamentali dell'ordinamento tributario statale, disciplina criteri, modalità e limiti di applicazione nel proprio territorio di tutti i tributi locali istituiti con legge statale, anche in deroga alla medesima legge statale in relazione alle peculiarità territoriali e ai contesti economico-sociali di riferimento, definendone le modalità di riscossione con facoltà di consentire agli enti locali, nell'esercizio della loro autonomia, di modificarne le aliquote e di introdurre esenzioni, detrazioni e deduzioni. In virtù di tale potere derogatorio riconosciuto alla Valle d'Aosta, il Consiglio regionale ha approvato la legge regionale 10/2023 che non è stata oggetto - questo è bene ricordarlo - di alcuna impugnazione. Inoltre, ogni Comune soggetto attivo di quest'imposta locale, per poter delegare la funzione di riscossione di sua competenza, dovrebbe preventivamente convenzionarsi con le piattaforme, cosa che in Valle d'Aosta non è ancora avvenuta in nessun caso. Inoltre, moltissimi locatori promuovono lo stesso alloggio a uso turistico su più piattaforme, oppure dispongono di un sito promozionale proprio; questo stato di fatto imporrebbe la presentazione al Comune di una molteplicità di dichiarazioni, invece che solamente una, come previsto dal modello regolamentare adottato in Valle d'Aosta. Riteniamo quindi che questa, almeno in fase d'avvio, sia la modalità più semplice per tutti e in grado di attenuare il rischio di contenziosi tributari in cui, in tutta evidenza, il locatore sarebbe sicuramente l'attore più debole rispetto alla piattaforma e anche agli enti locali. C'è stata una serie di critiche e di osservazioni da parte di un gruppo di host, a cui lei faceva riferimento nella riunione alla quale ha partecipato. Fornisco velocemente alcune precisazioni ricordando che la legge regionale 10 non prevede affatto che l'imposta di soggiorno sia riscossa manualmente e nemmeno stabilisce che il pagamento debba avvenire in contanti o con carta; essa non fissa nessuna specifica modalità, quindi l'imposta può essere pagata nel modo che preferiscono i locatori e i loro ospiti. La pubblica Amministrazione deve trattare in modo uguale tutti i cittadini, pertanto tutti i soggetti che riscuotono l'imposta di soggiorno devono avere gli stessi obblighi, (ad esempio in termini di scadenze e applicazione di esenzioni, riduzioni, dichiarazioni e trasparenza) e fornire le stesse garanzie. Se si accettasse il pagamento dell'imposta di soggiorno tramite alcune piattaforme di prenotazione senza accertare che siano rispettate tali condizioni, si rischierebbe di creare degli utenti di serie A e degli utenti di serie B, o addirittura di favorire alcune piattaforme rispetto ad altre, originando delle difficoltà che, tra l'altro, finirebbero per ricadere sugli stessi host, per esempio qualora non tornassero i conti rispetto all'imposta versata, perché, come lei sa, la responsabilità è individuale. Bisogna quindi prestare molta attenzione a non illudere gli operatori con delle semplificazioni che sono solo apparenti, sulle quali l'opzione di riscossione da parte delle piattaforme a oggi è soltanto una possibile prospettiva che presenta una serie di problemi, di passaggi da fare e possibili rischi per gli host. Non dimentichiamo che le indicazioni fornite da alcune piattaforme ai loro host parlano di versamenti cumulativi per un'intera zona, indicano scadenze diverse da quelle previste in Valle d'Aosta, evidenziano limiti nella gestione delle esenzioni, rimandano a previo accordo con i Comuni e responsabilizzano comunque i locatori in caso di errori. L'Home Sharing Club in questione, quindi quello che ha organizzato la riunione, non ci ha mai contattati e non ci è mai stato indicato da nessun locatore come referente o rappresentante; a oggi non ci è dato sapere quale grado di rappresentanza abbia e dello stesso non conosciamo nemmeno un recapito, ma - se dispone d'informazioni che lei ha in qualche modo esplicitato nella sua illustrazione - non ci sono problemi né da parte del sottoscritto né tantomeno da parte degli uffici preposti a incontrarlo e a confrontarci in modo costruttivo. Se invece le dichiarazioni riportate dai giornali fossero state fatte a scopo commerciale, ovviamente a questo punto sarebbero confermate le nostre legittime preoccupazioni rispetto a questo tipo di accordo. L'ulteriore semplificazione della procedura degli adempimenti relativi all'imposta di soggiorno è un principio condivisibile; come è noto, si tratta di un'imposta applicata dai Comuni e quindi non è semplice per la Regione definire delle funzionalità per calcolarla tramite il proprio portale, sia perché alcuni Comuni o Unités hanno già sviluppato o acquistato propri applicativi, sia perché ci vorrebbe una piena condivisione con tutti gli enti locali. Rispetto a porre gli adempimenti tributari in capo alle piattaforme, o ad altri intermediari, non c'è una contrarietà a priori, e di questo ovviamente mi faccio carico per le prossime riunioni che andranno a definire lo sviluppo della piattaforma. A oggi coloro che si appoggiano ad agenzia immobiliare o a studi di commercialisti già possono di fatto delegare loro alcuni degli adempimenti relativi all'imposta di soggiorno, esattamente come lei aveva fatto notare all'interno della sua esposizione. Qualora i Comuni manifestassero la volontà di convenzionarsi con alcune piattaforme, la Regione potrebbe anche prendere in considerazione una modifica della delibera 1146, tuttavia in questa fase l'Assessorato ritiene preferibile, a tutela dei locatori e delle Amministrazioni comunali, di evitare d'introdurre al momento innovazioni non ""Sperimentate""; non vorremmo che gli host valdostani dovessero fare da cavie in un esperimento che rischia di essere complicato e portatore di problemi, tanto più per i soggetti che non sono strutturati, quindi coloro che si affidano alle piattaforme. Tra l'altro è appena stato pubblicato il regolamento europeo 2024-2028 di cui abbiamo parlato ieri in risposta alla sua interpellanza. Per i motivi quindi che le ho elencato, chiedo il ritiro della mozione a fronte di un impegno a tornare sull'argomento anche in Commissione, con un approfondimento, una volta che saranno pienamente operative la piattaforma nazionale e tutte le funzionalità su cui la Regione sta lavorando. In caso di mancato ritiro, proporrò un voto di astensione."
47327,XVI,09/05/2024,"TURISMO E INDUSTRIA ALBERGHIERA, Ricettività turistica",5,it,156.0,1976.0,F,PCP,6,3228,"Guardi, Assessore, apprezzo l'apertura che ha fatto rispetto a questa mozione, quello che però non comprendo è che la legge è di luglio, a novembre le persone hanno iniziato a chiedere il CIR, sapevamo che a maggio iniziava tutta la trafila della tassa di soggiorno... e noi diciamo ""Ci stiamo lavorando adesso"". Io questa cosa non la comprendo, perché ci sono persone che si sono scoraggiate già a priori, non capisco perché in tutto questo tempo, le ho anche cercato di esplicitare la nostra posizione, non è che la questione dei portali... perché lo capiamo bene, ad esempio, su un Comune grande come Genova dove è stata fatta quella scelta, e dove oltretutto magari i locatori decidono di andare solo sulla piattaforma di Airbnb per poter avere quest'agevolazione, altra cosa sarebbe magari per chi affitta veramente per brevi periodi e per poco tempo. Quello che però non comprendiamo è che lei dice: ""C'è un'implementazione del portale rispetto alla trasmissione dei dati in Questura"". Se implementiamo il portale sui dati in questura, perché il portale non può essere implementato sulla tassa di soggiorno? I dati in questura sono quelli che servono per la tassa di soggiorno, perché se io so che a casa mia è venuto tizio che ha un tot di anni, è venuto dal tal giorno a tal giorno, basta un semplice algoritmo e mi calcola la tassa di soggiorno. Allora io mi chiedo se sia un problema creare una riga in più a quei dati della questura per poterli inserire all'interno di quel portale e a quel punto estrapolare in automatico i dati rispetto alla tassa di soggiorno. So poi anche bene che ci sono delle Unités che hanno già degli applicativi in quel senso, però non tutte le Unités, quindi c'è anche una disparità all'interno dello stesso territorio regionale tra chi può inserire i dati - e in automatico gli viene creato l'F24 - e chi no. Quello che io dico è che esiste una piattaforma regionale... come lei ha detto proprio all'inizio ""Vogliamo semplificare la vita a queste persone"", ma semplifichiamola! Perché se lei mi dice: ""Non dobbiamo prendere i contanti per l'imposta di soggiorno"", bene, cosa possiamo fare? Possiamo mettere un POS? Possiamo chiederlo con PayPal? Possiamo fargli un bonifico? É una semplificazione? A me non sembra. Allora io mi chiedo se sotto questo punto di vista, da luglio scorso a maggio, non abbiamo avuto il tempo di azionare le rotelline e cercare di trovare una soluzione per andare incontro ai locatori. Rispetto all'Home Sharing che io ho citato in premessa della mozione, evidenzio che questo soggetto è in audizione in Consiglio regionale dal 2015-2016, quindi evidentemente credo che ci siano stati controlli che ci hanno permesso di audirlo in Consiglio regionale, perché in qualche modo, evidentemente, era titolato a farlo. Come dico, e come lei ha visto, non si tratta solo di Home Sharing ma si tratta anche di U.P.P.I., che ha lo stesso identico problema, perché anche gli associati di quel sindacato evidenziano gli stessi problemi, quindi, mi dispiace, io questa mozione non la ritiro perché voglio che rimanga traccia che nuovamente si è chiesto, in data 9 maggio, una semplificazione di quest'imposta di soggiorno, vedremo se questa semplificazione ci sarà o meno."
47327,XVI,09/05/2024,"TURISMO E INDUSTRIA ALBERGHIERA, Ricettività turistica",5,it,198.0,1964.0,M,FI,8,3107,"Una breve considerazione in dichiarazione di voto: condividiamo l'iniziativa che è stata presentata, al riguardo del nostro pensiero sull'imposta di soggiorno era stato detto ampiamente all'epoca quali erano le criticità che si sarebbero verificate e oggi sostanzialmente abbiamo la prova provata che quello che si sosteneva si è poi ampiamente visto. Le assicuro che non è così semplice, mi sono trovato l'altro giorno a entrare su quei portali, sono stato mezz'ora insieme ai miei familiari per fare una modifica di una scheda, perché una volta non ci si connette, una volta c'è il problema con lo SPID, un'altra volta bisogna andare a vedere come fare, quindi per i Valdostani questo è sicuramente un grande problema. Ho sentito, se non ho capito male, che lei ha detto che la gestione di queste pratiche può essere delegata ai commercialisti, lo so anch'io che si può andare dal commercialista, ma all'epoca noi dicevamo che costa di più la corda che il sacco, cioè se dobbiamo deputare la gestione di un'iniziativa così a una terza figura, sappiamo tutti anche quali sono gli oneri che poi devono sostenere le famiglie interessate. Per quanto riguarda un altro discorso, le tariffe, è vero che si cerca di lasciare l'autonomia ai singoli Comuni, siamo 74 piccoli Comuni in Valle d'Aosta, ma non è possibile che ci siano 74 tariffe, per cortesia, cerchiamo di dare delle linee guida. Ci saranno due tipologie di Comuni, quelli turistici e quelli non turistici. Che la gente si trovi a dover controllare i decimali da un Comune all'altro, dopodiché si fanno degli errori, si pagano delle sanzioni, sono tutte cose che, secondo me, si possono semplificare in qualche modo, sensibilizzando anche il Consiglio permanente degli Enti locali sul fare un'azione di condivisione collettiva, di tariffe, di modalità. Riguardo alla gestione dell'incasso, capisco che ci possano essere delle difficoltà sulle piattaforme, però le assicuro che come lo Stato incassa direttamente le tasse, perché preleva il 26% direttamente dalle prenotazioni, si può fare anche in questo modo sui tributi per semplificare la vita alla gente, dimodoché ci sia certezza. Bisogna chiaramente darsi da fare e prendersi a cuore la questione, è solo una questione di software, credo, d'informatica; oggi con questa tecnologia si può fare di tutto. Credo che quindi bisogni prendersi a cuore la questione perché diversamente su quest'argomento andremmo ancora a vederne delle belle da qui in avanti, perché è solo adesso che cominciano ad andare in attuazione le deliberazioni e le disposizioni che sono state date con la legge che è stata definita. Noi sosterremo l'iniziativa presentata dalle colleghe ma, al di là di questo, la invitiamo a farsi carico - così come sembra dalle sue parole essersi preso l'impegno - di affrontare questa questione, ma in modo risolutivo, perché diversamente vedrà che quanto noi avevamo affermato si verificherà a livello diffuso su tutta la Valle d'Aosta, e questo sicuramente dà dei problemi a chi non è avvezzo alla tecnologia e ha meno dimestichezza con il computer e con queste modalità di gestione."
47327,XVI,09/05/2024,"TURISMO E INDUSTRIA ALBERGHIERA, Ricettività turistica",5,it,156.0,1976.0,F,PCP,10,1358,"Solo per aggiungere una parte: accolgo anche con favore la sua disponibilità a venire in audizione perché, come le ho detto, immagino che un po' tutti noi abbiamo bisogno di capire dove si stia andando, soprattutto per le persone che si rivolgono a noi per poter dare delle risposte. La invito veramente, Assessore, a vedere, nel momento in cui si amplia la piattaforma rispetto alla trasmissione dei dati in questura, se, ampliando quel pezzo della piattaforma, non si può in qualche modo ampliarla anche per il calcolo dell'imposta di soggiorno, perché sarebbe veramente un'agevolazione che date ai locatori valdostani. I dati che vengono messi per la questura, sono i dati che servono per il calcolo dell'imposta di soggiorno e quindi se può in qualche modo invitare Inva a creare semplicemente quest'algoritmo che mi dice che se sono a Gressan dal tal giorno al tal giorno pago così, se invece sono in un altro posto pago... altrimenti se ho 15 anni non pago, se ne ho 16 sì, agevolerebbe di molto i locatori valdostani. La invito quindi veramente a farsi carico di questo problema perché è iniziato da pochi giorni, è partito il primo di maggio, però se possiamo - non credo per questa prima fase da qui a settembre, ma almeno per la fase successiva - aiutare questi locatori secondo me le sarebbero grati loro, ma le saremmo grati anche di questa cosa."
47523,XVI,10/07/2024,"CONSIGLIO REGIONALE, Attività consiliare d'aula",3,it,206.0,1966.0,F,PCP,2,1228,"Ho chiesto la parola per mozione d'ordine e per manifestare comunque lo sconcerto per il fatto che una risoluzione che interviene su una questione, che è effettivamente legata a tutto quello che è stato detto, non viene discussa, si decide di non fare l'inversione. Noi abbiamo aderito e abbiamo collaborato alla stesura della precedente risoluzione credendo che avesse assolutamente senso e ne siamo tuttora convinte. Crediamo anche che non dare la possibilità di discutere in questo momento di un argomento che è strettamente collegato al resto, è segno di una sicura mancanza di collaborazione e anche di accettazione di quelle che possono essere proposte, che non sono, come ho detto, in antitesi, che non sono alternative, ma che possono essere complementari. Ancora una volta quindi noi notiamo che quello sbandierato spirito di collaborazione, che tante volte avete cercato di evidenziare, esiste poco e spiace soprattutto che questo si riproponga in una situazione come questa, perché se leggete l'impegnativa di quella risoluzione, vedete che chiede soltanto di fare delle valutazioni, ma si sa che quello che qualcuno propone non viene accettato, quello che propongono altri sì. Ne prendiamo atto per l'ennesima volta."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,185.0,1983.0,M,LEGA VDA,2,4978,"Discutiamo oggi il D.L. 141 che - lo hanno già detto i relatori che hanno parlato prima di me - disciplina da una parte l'organizzazione dei servizi al lavoro e dall'altra il sistema della formazione professionale della nostra regione. Un provvedimento sicuramente corposo, formato da ben 34 articoli, che entrano nel merito di alcune scelte che sono sicuramente importanti, anche qui se n'è parlato già diffusamente. Per entrare nel merito e per esprimere una valutazione sul tema e sul provvedimento, occorre entrare nel merito delle variazioni del mondo del lavoro, delle variazioni che ci sono state nel mondo del lavoro di oggi, che, come tutti sappiamo, ha subìto importanti trasformazioni in breve tempo. Dobbiamo in primis considerare il dato della disoccupazione nel nostro Paese, che si attesta al 6,8%, mentre nella nostra regione - tra il 2022 e il 2023 - il tasso di disoccupazione della fascia 15-64 anni è calato dal 5,4% al 4,1%, dietro al Trentino Alto Adige, che ha un tasso di disoccupazione del 2,9% e allo stesso livello della Lombardia. Come ha osservato la Banca d'Italia, peraltro, in Valle d'Aosta il numero di occupati ha continuato a salire, grazie al contributo dei comparti delle costruzioni e dei servizi; l'incremento più marcato rispetto al resto del Paese ha riguardato sia i lavoratori dipendenti, soprattutto nella componente a tempo indeterminato, sia quelli autonomi. Sempre citando l'analisi fatta da Banca d'Italia, le dinamiche del mercato del lavoro valdostano sono state fortemente condizionate dalle tendenze demografiche: fra il 2007 e il 2023, la forza lavoro è cresciuta in misura contenuta, risentendo della significativa riduzione della popolazione su cui hanno influito anche le migrazioni verso l'estero. Anche qui ritorna il tema della bassa natalità e la necessità d'intervenire per contrastare lo spopolamento e per fornire anche qui una possibilità di avere una forza lavoro che sia sufficiente. Se dovessimo riassumere per sommi capi quello che è il contenuto e quella che è stata l'evoluzione, siamo passati da - soltanto qualche anno fa - la spasmodica ricerca di un'occupazione per cercare di sbarcare il lunario a un mercato del lavoro in cui chi ha le necessarie caratteristiche può permettersi di concentrarsi sulla ricerca d'impiego di migliore qualità e più aderente alle proprie necessità. Questo stato delle cose ci pone quindi davanti a due sfide: da una parte garantire alle imprese - ma mi permetta di dire anche alla pubblica Amministrazione, viste le molte procedure che non trovano sufficiente personale o personale sufficientemente formato - l'accesso a una forza lavoro sufficiente e qualificata, sufficiente di numero per le necessità richieste con una formazione tale da poter svolgere al meglio il proprio compito e dall'altra la consapevolezza - e questo riteniamo sia un tema importante e in questa direzione vanno anche una serie di proposte che noi abbiamo formulato - che non tutti riescono ad accedere al mercato del lavoro e che rimarrà sempre e comunque una fascia, che sia essa maggiore o minore, che avrà necessità di essere sostenuta e supportata, ma che non può vivere eternamente di formazione continua, di chiamate a termine e di stage retribuiti poco e per un periodo limitato e che necessita di una sua stabilità per poter programmare il futuro con fiducia. In questo quadro si inserisce il D.L. 141 che - come hanno potuto evidenziare gli interventi che mi hanno preceduto e anche la relazione che è stata effettuata - porta con sé sicuramente delle innovazioni positive e dei valori condivisi, ma anche delle incognite e delle affermazioni di principio che non si sa a oggi se potranno mai vedere una concretizzazione, una realizzazione. Il numero di emendamenti e di proposte raccolti durante l'audizione evidenziano che l'attenzione sul tema è molto alta da parte di numerosi portatori d'interesse che si sono confrontati con la Commissione competente e non solo: ognuno ha avuto modo di potersi confrontare al di fuori delle audizioni con gli esperti del settore. Abbiamo già evidenziato, in sede di discussione in V Commissione consiliare, alcune criticità che abbiamo rilevato nell'impianto della norma e con le proposte che abbiamo esplicitato - e ringrazio i capigruppo e il Presidente per l'ammissione e la discussione - riteniamo di poter fare delle proposte concrete per andare nella giusta direzione. Su alcuni temi sul tavolo, portati da alcune forze di minoranza - e qui sarà sicuramente interessante - guarderemo con interesse al derby che ne scaturirà: sarà curioso vedere quale posizione assumerà chi, soltanto qualche anno fa, promuoveva quelle stesse politiche - come, se ne parlerà, il Job Act - contro le quali oggi raccoglie firme, perfino sulla soglia dell'Ospedale di Aosta. Sul resto, a nome del gruppo Lega, annuncio che voteremo per parti separate quegli articoli che riterremo meritevoli di approvazione, anche a seguito della discussione degli emendamenti."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,246.0,1979.0,M,LEGA VDA,4,5987,"Come per tutte le leggi che hanno un certo peso e una certa articolazione, diventa un po' difficile per la minoranza esprimersi in maniera favorevole. La tecnica legislativa declina i principi, poi molte cose sono delegate - anche in questo caso - all'esecutivo con delibere di Giunta, e, direi, anche bene così, perché una riforma di questo tipo non può non legarsi a una visione d'insieme e anche a una visione di dettaglio sui tanti fattori che all'opposizione, chiaramente, noi non possiamo avere; quindi direi: bene così, la tecnica legislativa è questa. Se è vero quindi che, come è già stato anticipato, ci asterremo sulla legge nel suo complesso, possiamo dire che apprezziamo la direzione - in particolar modo per quel che mi compete: per formazione ho più competenza ovviamente sui settori trattati agli articoli dal 18 al 25, che sono quelli che riguardano il sistema dell'istruzione e della formazione professionale. Per noi della Lega è fondamentale il raccordo fra il tessuto produttivo e il mondo della scuola; ricordiamo che l'Italia è un Paese manifatturiero, mi pare il secondo in Europa dopo la Germania, quindi è fondamentale formare competenze che possano da subito contribuire al mercato del lavoro e allo sviluppo dell'imprenditoria, in particolare la piccola e media. È la direzione, tra l'altro, che con varie iniziative - si ricorderanno gli Assessori - avevamo sollecitato, quindi in questo caso diamo atto che ci si è mossi, che si è aperto un dossier e che si è messo mano a una riforma che andava sicuramente sviscerata. Diamo atto della direzione di principio sulla parte, ripeto, che mi compete - soprattutto gli articoli 18 e 25 - ma saremo molto critici poi nell'attuazione, perché ci viene difficile a oggi immaginare come poi saranno messi a terra questi principi. Riguardo alla questione scuola - ovviamente che qui è attinente, qui abbiamo valutato una parte della questione - è notizia attuale la riforma nazionale sugli istituti tecnici e professionali, che sono quelli banalmente - per chi è un po' meno avvezzo alle questioni scolastiche, che sono sempre più tecniche e burocratiche, strapiene di sigle da tutte le parti da far venire mal di testa - che portano al diploma, mentre gli IFP che qui sono stati trattati, sono quelli che in genere vanno dai 2 ai 4 anni e che formano direttamente i ragazzi per andare poi a lavorare sul territorio. Posso dire, da insegnante proprio di quei settori, che, prima che arrivassero gli IFP, avevamo solo gli istituti tecnici e professionali e i ragazzi a incontrati anni dopo per strada - quasi tutti lavorano, per fortuna - tutti lamentano il fatto che all'epoca a scuola facevano troppo poche di ore di lavoro, quindi in questo caso ben vengano gli IFP che abbiamo trattato. Contemporaneamente, a livello nazionale è in atto una riforma degli istituti tecnici e professionali, che è vicina all'approvazione che dovrebbe essere in questi giorni: verrà istituita una filiera tecnologica professionale, ci sarà la possibilità di avere istituti con quattro anni più due; è una riforma che è stata voluta fortemente dalla Lega e chiaramente supportata da tutto il Governo nazionale che l'ha resa realizzabile. Sarà interessante, e su questo butto la palla un po' più avanti per l'altro lato della medaglia rispetto a questa legge: capire come il nostro Assessore all'istruzione recepirà questa norma, come questo Governo recepirà la riforma a livello nazionale e quale posizione prenderà. La sinistra, l'abbiamo visto, a livello nazionale, assieme ad alcuni sindacati, è stata estremamente critica, per usare un eufemismo, mentre, ad esempio, dalle risposte dell'Assessore in audizione abbiamo colto una maggior apertura su questo tema, ma questo sarà decisamente un altro capitolo. Nel frattempo, come ha già anticipato il collega Manfrin, noi saremo per l'astensione generale ma su alcuni articoli voteremo favorevoli. In particolare io già li declino: l'articolo 18 che riguarda i principi; il 20 che riguarda l'alternanza e il sistema duale, che è quello per cui ci si muove molto più vicini alle imprese per portare rapidamente i ragazzi vicino al mondo del lavoro; il 21 che riguarda gli IFP; il 24, che è quello che apre le porte ai futuri ITS anche sul territorio regionale - speriamo, i risultati statistici degli ITS sono molto incoraggianti, si vede che c'è un'altissima partecipazione al lavoro successivo; una maggiore specializzazione che servirà, in quanto ormai i sistemi produttivi sono sempre più complessi - e poi il 29, che concerne interventi a favore di organi di formazione accreditati. Questi li voteremo. Chiudo con un'annotazione più politica: davvero, io non riesco a capire come una parte della Sinistra, in generale nell'istruzione e nella formazione (che non riguardano i licei, dove lì ci sono persone che sono più selezionate e che nella vita probabilmente si occuperanno di altro) possa considerare svilente occuparsi subito di lavoro quando in realtà non lo è affatto. Non siamo tutti uguali, non è vero che tutti possono fare tutto. L'ho visto, per esperienza personale, ma tutti noi lo potremmo confermare: ci sono delle persone che sono ben poco adatte alla speculazione filosofica ma, io lo dicevo spesso, avevo ragazzi che dormivano quando c'era letteratura, purtroppo avevano delle difficoltà enormi - uno potrà dire che non ero capace io a fargliela, per la carità, può anche starci -ma quando si andava nel laboratorio di falegnameria o di meccanica lì l'ignorante ero io e non loro. Questi ragazzi hanno fatto poi strada, guadagnano bene perché si sono guadagnati una professionalità riconosciuta, quindi dobbiamo togliere lo stigma per il fatto che se qualcuno si occupa di lavoro sia in qualche modo di serie B. È falso, vale cento volte di più un lavoratore di questi settori capace che un colletto bianco incapace e pluri-laureato che lavora in settori dove non meriterebbe di stare. Molto bene quindi su questo principio, per il resto abbiamo già detto tutto."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,198.0,1964.0,M,FI,6,7914,"Il disegno di legge che è stato introdotto dal relatore, il 141, disciplina la programmazione e l'attuazione integrata in regione in materia di formazione e lavoro. Già solo questa definizione indica e definisce qual è la complessità dell'argomento, perché si parla di programmazione e attuazione integrata di politiche di formazione e lavoro. È sicuramente, questo, un ambito nel quale occorreva intervenire, perché la disciplina è una disciplina risalente al 2003, dal 2003 a oggi è cambiato completamente il mondo del lavoro, c'è stata tutta una serie di riforme a livello nazionale, un'evoluzione continua che è cambiata di anno in anno; è una materia che viene trattata sempre più in ambito multidisciplinare e direi che la filiera di approccio è sempre più lunga e articolata, perché in questa tematica - si parte dall'istruzione - sono compresi: le scuole, i professionali, l'orientamento, i servizi sociali su determinate tematiche, i servizi territoriali, i centri per l'impiego e i centri accreditati, che sono parificati e privati, pertanto la materia è sicuramente molto difficile da trattare, su questo conveniamo. Soprattutto, è una materia che fino a pochi anni fa era fondata su un principio molto semplice: s'interveniva attraverso delle politiche passive e, da una parte, il lavoratore veniva sostenuto attraverso l'istituto della disoccupazione, dei sussidi, mentre, dall'altra parte, per le imprese, per il mondo delle attività produttive era prevista la produzione d'incentivi. Ora l'approccio è completamente diverso, è un approccio ereditato anche dalle esperienze dei paesi più avanzati dell'Unione Europea, è un approccio che sostanzialmente si fonda sulle politiche attive e questa è una vera rivoluzione culturale, se vogliamo dire, che in quest'ambito è tracciata a livello di principi, perché la legge è come la cornice di un grande quadro che dovrà essere poi definito con una serie di provvedimenti di attuazione. Sicuramente, sotto il profilo dei principi, i principi sono condivisibili, perché si parla d'integrazione, ci si rende conto che la situazione è cambiata e si legge questo sforzo di andare in quella direzione, ma credo che sotto il profilo molto pratico, affinché arrivino poi delle ricadute a terra, la strada sia molto lunga e articolata da intraprendere e non sarà così semplice raggiungere e perseguire gli obiettivi che ci si prefigge, anche perché il mondo del lavoro è un mondo completamente diverso già solo rispetto agli ultimi 4-5 anni, non andiamo indietro a livello di esperienza decennale, ma con l'introduzione della digitalizzazione, con la necessità delle nuove competenze, ci si rende conto che è sempre più ampio il delta tra le aspettative dei settori produttivi e quella che invece è l'offerta dei lavoratori. Invece, laddove ci sono dei lavoratori qualificati e che hanno delle specializzazioni particolari, si tende poi alla migrazione perché in regione non ci sono dei posti che sono corrispondenti alle aspettative delle persone che hanno un maggiore bagaglio competenziale. Il discorso è molto complesso: dentro questo disegno di legge si parla di politiche per il lavoro, si parla di: orientamento, parità di genere e misure di conciliazione per il genere femminile, formazione professionale, formazione continua, 'accessibilità per i disabili, servizi per l'impiego e parificazione con i servizi a supporto accreditati. Ci sarebbero dei temi da approfondire, ci sarebbe da parlare ore su quest'argomento, ma io volevo solo evidenziare un aspetto riguardo all'applicazione di questi principi e a qual è la distanza, che c'è ancora, a livello di realtà, tra l'enucleazione del principio e la sua applicazione. Bisognerebbe cercare anche di far parlare le singole iniziative che si fanno in tutti questi settori che ho citato, perché, a volte, spesso e volentieri, ogni iniziativa non parla con l'altra. Per fare un esempio molto semplice, faccio riferimento ai progetti d'inclusione attiva: sono progetti che si rivolgono alle categorie svantaggiate, sono dei progetti che sostanzialmente cercano di riavvicinare al mondo del lavoro - laddove ce ne sia ancora la potenzialità - persone che è da tempo che sono in una situazione di disoccupazione o d'inattività. Ci sono delle persone che fanno questi corsi, che li frequentano, ci sono sicuramente delle situazioni in cui l'esito è favorevole, ci sono altre situazioni che forse il risultato non è pari alle aspettative, però, finito il corso, non c'è la possibilità di trovare uno sbocco per nessuna o quasi nessuna di queste persone. Allora bisognerebbe cominciare a fare anche degli esempi concreti, anche solo nell'ambito dell'offerta della pubblica amministrazione: magari a questi progetti riservare una quota di assunzioni - laddove essi devono assumere delle persone con caratteristiche d'invalidità - una quota di posti riservati nel pubblico, per far sì che un progetto dove partono magari cento persone che ci partecipano e trenta hanno bisogno di un prosieguo dell'attività, ci sia anche uno sbocco per qualcuno, perché, diversamente, finita l'esperienza, queste persone rimangono a piedi. Mi è capitato la scorsa settimana di parlare con una persona che ha frequentato questa esperienza e che, soddisfatta di aver potuto vivere questa situazione di avvicinamento di nuovo al mondo del lavoro, mi ha detto: ""Ho parlato con gli assistenti sociali che mi hanno detto che bisogna vedere primo: se verrà riproposto il progetto e secondo: se c'è qualcuno magari che si trova in una gravità maggiore della mia, allora viene meno la possibilità di partecipazione. Queste sono le situazioni che si vivono nel quotidiano e che, così come tutto l'approccio alle problematiche della disabilità, hanno ancora bisogno di molti passi avanti, perché, per passare dal principio alla progettualità, la strada da fare è ancora molto impegnativa. Questo è solo per dire che riconosciamo l'importanza di quest'iniziativa, perché è un atto importante, è un atto dal quale discende anche il benessere della nostra comunità nei prossimi anni, perché se, come abbiamo detto, il lavoro deve assicurare una vita dignitosa alle persone, le risultanze di questa attività e di queste possibilità che verranno date al mondo del lavoro potranno essere più o meno idonee e corrispondenti alle aspettative dei cittadini. Chi è intervenuto prima di me ha fatto anche alcuni ragionamenti sulla situazione del lavoro. È vero che i dati danno una situazione molto migliore - rispetto anche ad altre realtà in Valle d'Aosta, dove la disoccupazione è calata - però occorre anche considerare che, se noi andassimo a fare una valutazione su quella che invece è la soddisfazione da parte del lavoratore rispetto alle aspettative di garantirsi una vita dignitosa, i risultati credo che sarebbero molto sconfortanti, perché capita a tutti noi di parlare con chi vive l'esperienza del lavoro. È anche cambiato il modo di classificare la persona occupata da quella disoccupata, perché magari con quattro ore di lavoro e con un piccolo contratto, la situazione di una persona risulta di occupazione piuttosto che di disoccupazione. Diventa difficile capire la corrispondenza tra il valore del dato e, invece, il malessere che si sente e la difficoltà che si vive nella società. Dal momento - come dicevo - che noi crediamo che, al di là del contenuto del quadro che è stato predisposto, di cui condividiamo i principi, è proprio per questa ragione che noi guarderemo con attenzione l'evoluzione della trattazione di questa materia, come verrà poi affrontato il discorso attivo, quindi parteciperemo con la dovuta attenzione, e con una proficua collaborazione nelle Commissioni competenti, per poter contribuire a individuare delle soluzioni che vadano a migliorare le politiche del lavoro in Valle d'Aosta. Proprio per questa ragione e tenuto conto che non c'è ancora un discorso di attuazione, il nostro voto sarà di astensione."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,77.0,1975.0,M,UV,8,133,Per richiedere una breve sospensione in maggioranza per analizzare gli ordini del giorno e gli emendamenti che sono stati presentati.
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,11,15567,"Grazie a tutti i colleghi e a tutti gli intervenuti, grazie al relatore Padovani, grazie ai Presidenti della Quarta e della Quinta che, insieme ai Commissari, hanno permesso al disegno di legge di arrivare in aula. È stato un lungo lavoro di preparazione quello delle Commissioni. Si tratta di una riforma importante, soprattutto si tratta di un disegno di legge che si propone di dare più servizi al lavoro e sulla formazione; una rinnovata spinta per essere attuali, per essere capaci di leggere il contesto che stiamo vivendo e soprattutto per interpretare al meglio i bisogni dei cittadini, sia coloro che oggi lavorano ma vogliono migliorare la propria occupazione, sia coloro che sono in cerca di lavoro, sia tutti coloro che, da giovani, stanno crescendo all'interno della scuola e del mondo della formazione per apprendere, per sviluppare i propri talenti e per crescere in una comunità della formazione del lavoro che sappia accogliere al meglio i propri bisogni e le proprie aspirazioni. Nella sequenza degli interventi, ho avuto l'impressione che in alcune occasioni si confondano due momenti di discussione dei nostri atti, anzi, direi, a mio avviso,  vi sia una doppia difficile lettura di alcuni interventi, nel senso che questa è la legge per il lavoro: disciplina gli interventi sul lavoro, si propone di rinnovare l'organizzazione dei nostri servizi, e ovviamente, si deve integrare con altre politiche, dalle politiche per l'istruzione alle politiche sociali, però si deve occupare di questo, che è l'obiettivo centrale che il disegno di legge deve definire. Dall'altra parte è una legge, e non è un piano, di qui a poco, prima della pausa estiva, io spero che si potrà discutere il piano politiche del lavoro. So che le Commissioni sono particolarmente cariche, però nel piano di politiche del lavoro ci sono le risorse finanziate per poter dare risposte alle imprese e ai lavoratori, alla formazione e a tutti coloro che si attendono un'attuazione della legge. Il piano politiche del lavoro quindi disciplina e dà concretezza al disegno legge che di qui a poco ci appronteremo a votare e non va confuso con una legge che invece definisce dei principi, dà degli indirizzi e attraverso i piani, piuttosto che gli atti deliberativi, permette di concretizzarli. Ho avuto l'impressione che le due cose - ma lo capisco - a volte siano state sovrapposte o anche un po' confuse. Avremo modo, nel confronto sul piano politiche del lavoro, di parlare anche delle azioni e di alcuni aspetti che sono stati sollevati. Non credo che in una fase come questa si possa agire guardando indietro nel tempo, a cosa sta succedendo, ma piuttosto bisogna lavorare in un quadro normativo, che è quello definito. Oggi noi lavoriamo in un quadro normativo che prevede che le politiche di lavoro si sviluppino all'interno di quel contesto che è stato definito a livello nazionale -si è sicuramente in una fase di confronto, politico e sociale - però è quella la fase di riferimento. Io credo sia stata data una lettura, un'interpretazione alla relazione della legge, a mio avviso, sbagliata; la legge dice da dove parte questa legge: parte da un quadro normativo che è quello attuale, che verrà sicuramente discusso a livello parlamentare nei prossimi mesi, però è su questo che noi dobbiamo posare la nostra azione legislativa e amministrativa, oltre che la visione politica. Questa è la fase di riferimento, è inutile raccontarci chi ha votato quei testi, chi non li ha votati, chi li ha sostenuti, chi non li ha sostenuti. Ogni fase politica ha la sua fase di attuazione ed è bene che tutto questo sia oggetto di discussione. Per quello che ci riguarda, in quest'ultimo periodo, per chi deve occuparsi di politiche del lavoro abbiamo anche dovuto ricurvare e porre le nostre attenzioni politiche, tecniche e amministrative in seguito alla riforma sul reddito di cittadinanza che c'è stata non più tardi di qualche tempo fa. C'è quindi necessità a livello locale di saper leggere i bisogni della nostra comunità e di adattarli - attraverso disegni di legge come quelli che abbiamo proposto - il più possibile al momento che si vive, ma cercando di guardare avanti. Questo disegno di legge dà, a mio avviso, una giusta interpretazione dei bisogni che abbiamo bisogno di assolvere; non si sostituisce ad altre azioni, attraverso la sua applicazione sicuramente non può cambiare nell'immediato una serie di criticità che viviamo, per esempio quella del trend demografico, ma può assolvere quel compito invece che gli viene assegnato. Noi, attraverso una buona disciplina, dovremmo continuare a migliorare le nostre azioni sull'orientamento dei giovani per portarli, sempre di più, a compiere delle scelte, a formarsi per quegli obiettivi che nella vita uno vuole raggiungere. Nel momento che viviamo, a me pare sbagliata la visione più integralista da parte di qualcuno rispetto alla necessità che formazione e lavoro, che lavoro e imprese e formazione e istruzione si parlino sempre di più, cercando di leggere in questa collaborazione la capacità di dare una risposta ai bisogni dei nostri ragazzi, piuttosto che di difendere altri tipi di impostazioni. Quello che dobbiamo fare è mettere i giovani e le famiglie in condizione di avere il più possibile le migliori risposte, perché non si trovino poi in una situazione di difficoltà, di crisi, di insoddisfazione per non essere riusciti a sviluppare i propri percorsi. Su questo nella fase di dibattito ci sarà modo di parlare ancora, però la legge si propone esattamente di continuare a coltivare l'elemento essenziale per il futuro, soprattutto per il bene dei nostri ragazzi: permettere loro di essere messi tutti allo stesso punto di partenza e di scegliere la strada da percorrere, garantendo loro che quella strada è uguale per tutti, che in quella strada, se ben percorsa, troveranno tutti le stesse soddisfazioni, soprattutto le stesse attenzioni da parte dell'Amministrazione, degli istituti di formazione e di tutti coloro che devono accompagnarli nella loro crescita. Non esistono, a nostro avviso, strade migliori o strade peggiori, ci sono le strade giuste; nella vita prima le si imbocca meglio si possono recuperare e poi si possono avere le soddisfazioni che è bene che tutti vadano ad ottenere, impegnandosi con l'attenzione che viene richiesta oggi alla formazione e all'istruzione. C'è molta attenzione a integrare le nostre politiche e c'è anche molta attenzione nel far che si vada sempre in maniera più importante a disciplinare il governo politico delle politiche del lavoro, creando la giusta collaborazione tra pubblico e privato; sono elementi che fanno parte di documenti che si possono ritrovare anche nel passato. C'è la grande necessità che tutti si concorra a dare una buona organizzazione alle politiche di tutti, con il compito - da parte della parte pubblica - di disciplinarle, governarle e soprattutto di indirizzarle verso i bisogni. La difficoltà che oggi tutti abbiamo è quella di fare in modo che queste politiche giustamente possano raggiungere le necessità delle persone, sapendo bene che le necessità delle persone si devono accompagnare alla volontà di una comunità lavorativa che, nel giusto rapporto, crede nel valore della qualità. Nell'ultimo periodo, nel Consiglio politiche del lavoro abbiamo investito, in maniera importante, nella strategia sull'alleanza per il lavoro di qualità, stiamo continuando a produrre dati, a mettere a disposizione delle analisi del nostro lavoro, perché nel lavoro di qualità c'è necessità, da parte di tutti, di cercare di alzare questo livello. Allora, per esempio, la lettura in alcuni settori dei dati che riguardano ancora in maniera importante i contratti di apprendistato -non quelli di primo e terzo livello, ma quelli di secondo livello - va vista come una lettura critica per capire se se ne stia facendo un giusto utilizzo e se si stia utilizzando questo tipo di contrattualistica per migliorare i servizi - quindi accompagnare le persone nell'imparare un lavoro, per metterle al più nella condizione di avere un lavoro dignitoso e dei contratti sempre migliori - o se diventano semplicemente dei momenti di passaggio, di assunzione di risorse senza questo tipo di obiettivo, perché poi noi possiamo organizzare le migliori leggi, disciplinare i migliori piani, ma la fase attuativa dipende per una parte dalla parte pubblica, ma per una grande parte da tutti quegli attori che fanno parte del mercato del lavoro. In questo senso c'è necessità di continuare a stimolare il territorio perché questi valori siano dei valori condivisi, perché siano dei valori sui quali tutti posano e poggiano la loro azione. Per conto nostro, il lavoro che si continuerà a fare è di fare in modo che il Dipartimento delle politiche del lavoro sia sempre più all'interno delle dinamiche del lavoro valdostano e sempre di più all'interno delle politiche che riguardano il miglioramento della formazione professionale. Dico questo perché noi - prima sperimentalmente, ora in maniera strutturale - cerchiamo sempre più di leggere i bisogni del territorio, di farci raccontare i problemi e le esigenze delle imprese, ma soprattutto poi di mettere in contatto la domanda e l'offerta, cercando di favorire il più possibile l'ottenimento di un lavoro coerente con le proprie competenze e, allo stesso tempo, offrire la possibilità di continuare a crescere a coloro che hanno voglia di migliorare le proprie competenze, , facendo sì che tutto questo si sviluppi in un quadro trasparente di azioni, ma soprattutto in una situazione in cui dobbiamo raggiungere tutti quei territori che non sono così vicini alla città e che, quando sviluppiamo le nostre azioni formative, debbono avere le stesse opportunità che hanno gli altri. Su questo dobbiamo ancora investire, perché la difficoltà oggi - quando si fanno soprattutto le azioni di formazione, quelle di classe e quelle di gruppo - è raggiungere quei territori che sono meno popolati e su quali è più difficile tenere in piedi a livello economico il costo della formazione e il rapporto con la popolazione, però su questo bisogna, da parte nostra, continuare a investire e fare in modo che tutti possano cogliere queste possibilità. Non se n'è parlato perché il disegno di legge indirizza il lavoro ma, tra le cose importanti che si continua a sviluppare, vi è un forte utilizzo dei fondi strutturali da parte del Dipartimento dell'Assessorato alle politiche del lavoro, che vuol dire fare in modo che, intorno alla nostra azione, continui a crescere la preparazione e la formazione di tutti quegli enti e di tutte quelle istituzioni che con noi devono lavorare per migliorare il servizio e, allo stesso tempo, imparare a utilizzare queste risorse. Ci sono grandi risorse a disposizione dei nostri piani, dal 2021 al 2027, e queste risorse possono essere utilizzate se l'Amministrazione le utilizza per le sue politiche e se il territorio è pronto a utilizzarle osservando tutti gli adempimenti amministrativi che sono alla base di quest'azione. Si è parlato anche molto d'inclusione, ci sono degli emendamenti che riguardano il tema dell'inclusione e alcuni interventi sono andati in questa direzione; nell'ultimo periodo si è lavorato molto su questi temi e siamo andati a istituire la figura del disability manager, disability manager che oggi vede la sua seconda edizione. Sono state formate figure professionali a disposizione degli enti, a partire dall'Amministrazione regionale, per favorire, facilitare e migliorare l'inserimento lavorativo delle persone e anche per modellare quest'inserimento lavorativo, una volta assunta una posizione di lavoro. È evidente che anche qui l'Amministrazione indirizza, propone, sviluppa delle politiche ma poi c'è bisogno di un territorio fatto di imprese pubbliche, di imprese private e di persone che lavorano nelle imprese pubbliche e nelle imprese private pronte ad essere a disposizione di quest'azione d'inclusione, perché le cose non avvengono da sole, c'è bisogno di tutti gli attori per far sì che la progettualità, rispetto al tema delle fragilità - che non vuol dire fare delle differenze, ma accogliere invece in maniera positiva le qualità delle persone - possa crescere, con una visione politica che però, a mio avviso, vede delle differenze. Sempre di più dobbiamo parlare di persone, sempre di più dobbiamo parlare di lavoro, sempre di meno dobbiamo escludere nella nostra azione politica amministrativa quei percorsi dove si differenzia. La prima inclusione dobbiamo farla - ed è esperienza fatta sul campo - favorendo la persona al di là di tutte le accezioni che se ne fanno, quindi tutti quelli che lavorano nel sistema lavoro devono concorrere per delle azioni di politiche d'inclusione. Non esiste il formatore di serie A e quello di serie B. Lo abbiamo fatto, e lo dico anche perché lo abbiamo proposto: è stato utile per migliorare la conoscenza di tutta una serie di aspetti ma nel futuro la vera inclusione sarà fare in modo che tutti si propongano e tutti si formino nella direzione di creare quest'azione che deve diventare sempre più performante e sempre più efficace, sennò avremo sempre delle strutture più adatte a cogliere rispetto a delle altre, delle persone più attente a farlo rispetto a delle altre. L'amministrazione regionale può dare l'esempio, ci sta provando; io, anzi, voglio riconoscere all'attuale coordinatore del personale e alle sue strutture una rinnovata attenzione, che si è esplicitata anche con una delibera per dare un esempio, un esempio importante: le politiche del lavoro si devono rivolgere appunto con questa visione a tutte le persone alla ricerca di un lavoro e soprattutto di una soddisfazione nell'andare a lavorare, e tutto questo lo si può fare se non si isolano le persone e le si aiutano a inserirsi in un contesto favorevole. È ovvio che per sviluppare tutto questo bisogna fare in modo che le qualità delle persone possano essere messe a disposizione, che vengano conosciute per tutte le possibilità che si possano creare e, allo stesso tempo, bisogna accompagnare con le altre azioni politiche coloro che hanno più difficoltà a inserirsi in un contesto lavorativo. È per questo che questa legge porta avanti le sue iniziative e andrà accompagnata da altre leggi che dovranno sostenere, anche in termini più sociali, quel lavoro che stiamo facendo. Con l'Assessorato delle politiche sociali abbiamo prodotto negli ultimi mesi numerosi atti, che ci vedono al lavoro insieme, sui laboratori occupazionali e su altre iniziative, proprio per distinguere da un lato l'azione e dall'altro per accompagnare tutti verso quella direzione. Ci sono quindi in questa legge le premesse per sviluppare, oltre che all'azione politica, delle azioni che possano rendere il nostro territorio il territorio delle imprese che cercano lavoratori formati, il territorio che ha bisogno di lavoratori formati nei servizi - parliamo di sanità ma parliamo di tutto il resto; un territorio che ha bisogno di rispondere alle esigenze dei servizi che ci vedono sempre più alla ricerca di nuove azioni, pronto a sviluppare queste risposte. È con questa visione che abbiamo creato e costruito il piano politiche del lavoro che discuteremo, è con questa visione che proveremo a dare a questa legge la concretezza che serve. Concludo il mio intervento ringraziando le strutture del Dipartimento politiche del lavoro, del legislativo, le finanze che, come sempre, di fronte a queste grandi riforme, sanno collaborare insieme per portare disegni di legge di un livello importante come questo all'attenzione delle forze politiche."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,185.0,1983.0,M,LEGA VDA,13,1681,"Quest'ordine del giorno è molto semplice e peraltro viene anche ripreso da un emendamento di PCP all'articolo 27; è un ordine del giorno che si ricollega a quello che è stato evidenziato da parte delle associazioni che si occupano di disabilità e che hanno rappresentato le persone con disabilità durante l'audizione in V Commissione. Durante l'audizione è stata esplicitata in realtà una criticità, che non è propria solo delle persone con disabilità - l'abbiamo già riscontrato anche in occasione di discussioni che riguardano persone che non hanno disabilità ma che comunque versano in una condizione di necessità economica o sociale - è un problema che si sprigiona pure nel momento in cui si aderisce a un tirocinio o ad una formazione che impone uno spostamento. Per questo spostamento e per poter partecipare a questi tirocini e a questa formazione purtroppo viene chiesto un esborso economico, ci sono le spese di trasporto, c'è tutta una serie di oneri a carico di chi frequenta questi tirocini e questa formazione e purtroppo caricare di questo ulteriore costo le persone con disabilità, o comunque le famiglie, è sicuramente un aggravio in più rispetto alla normale gestione familiare. Questa formazione dovrebbe poi servire a un inserimento, questa formazione peraltro tendenzialmente prevede anche una copertura economica, però le associazioni ci hanno segnalato questa criticità e noi, sulla base di questa criticità, abbiamo presentato quest'ordine del giorno, che chiede molto semplicemente di predisporre ogni azione utile a consentire la partecipazione a tirocini e a convenzioni supportando i soggetti privi di disponibilità nelle spese destinate alla frequenza."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,15,974,"L'azione che viene sottolineata con l'ordine del giorno è parte delle attività che si stanno facendo, ma in ogni caso se ne coglie l'obiettivo, che è continuare a sensibilizzare in questa direzione. Voteremo l'ordine del giorno ritenendolo un'ulteriore sensibilizzazione al riguardo delle politiche sulla conciliazione che stiamo sviluppando e di un'azione innovativa che è stata messa in campo, che sarà sperimentata quest'anno proprio per favorire le politiche di formazione. Abbiamo costruito un sistema di politiche che permette, a coloro che devono sviluppare dei corsi di formazione, di poter utilizzare un voucher che permetterà di utilizzare i servizi collegati, che siano per l'infanzia o per altro, però il tema del trasporto ha fatto parte di questa discussione e dobbiamo continuare a favorirlo, sapendo che ogni situazione ha una sua casistica, quindi tutte vanno raccolte per cercare di continuare a migliorare l'azione. Siamo favorevoli all'ordine del giorno."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,156.0,1976.0,F,PCP,17,1799,"Ho già espresso all'interno della discussione generale un'osservazione rispetto alla relazione, quindi a quanto in qualche modo venga preso in considerazione, ma soprattutto venga anche messo in positivo. Sappiamo che a partire dal 2014 sono state introdotte nuove norme, comunemente conosciute come il Job Act, che, per quello che riguarda la nostra forza politica, sono riforme che da una parte volevano rendere più flessibile il lavoro ma, di fatto, hanno impoverito il lavoro, rendendo i lavoratori meno protetti e più vulnerabili. Come dicevo durante la discussione, siamo anche state attive durante la campagna promossa dalla CGIL per portare in Cassazione quattro quesiti referendari, fra cui due legati al Job Act e uno che chiede proprio l'abrogazione di questa norma. Con quest'ordine del giorno chiediamo al Presidente della Regione di farsi promotore, per il nostro Consiglio regionale e poi nell'ambito dei rapporti con le altre Regioni, di un referendum volto ad abrogare norme facenti parte di quel Job Act richiamato all'interno della relazione. È sicuramente un impegno che immagino sia condiviso da chi, come noi, in questo periodo ha aiutato nella raccolta firme perché, come dicevo, è legato anche a quella raccolta firme, crediamo anche che possa essere qualcosa di qualificante per la nostra regione e in qualche modo possa essere anche un modo per valorizzare quanto forse - e l'ha evidenziato l'assessore Bertschy - si vada in senso opposto con altre politiche. Immaginiamo che chi è di fronte a noi - e già l'ha espresso all'interno della discussione generale - non possa assolutamente essere d'accordo su una proposta di questo tipo, ma crediamo che tutte le forze progressiste, sotto questo punto di vista, non possano invece accogliere con favore quest'ordine del giorno."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,293.0,1968.0,M,UV,19,978,"Credo che, per quanto riguarda il Governo e la maggioranza, la risposta sia implicita nelle parole della presentatrice dell'ordine del giorno. Crediamo, come è emerso anche dall'illustrazione da parte dell'Assessore, che questo processo previsto dal Jobs Act sia un qualcosa che avvenga in maniera naturale in questo percorso di rivoluzione all'interno del mondo del lavoro, ma non vogliamo entrare in un aspetto politico, che forse è quello che ha animato il vostro gruppo a rilanciare quest'aspetto. Pensiamo che all'interno di questi percorsi ci siano delle diverse sensibilità ma che queste si possano esprimere al di là di una presa di posizione da parte dei Presidenti di Regioni. Ci sono delle raccolte firme che portano alla possibilità di accedere a un referendum, all'interno del quale ognuno potrà liberamente esprimersi, ed è quello che noi faremo nel momento in cui ci siano queste possibilità. Per quanto ci riguarda, pertanto, sull'ordine del giorno ci asterremo."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,224.0,1986.0,M,FP-PD,21,1557,"Quest'ordine del giorno mi permette, prima di tutto, di rispondere a chi in discussione generale mi domandava cosa pensassi io del Job Act; evidentemente non è molto attento a quello che è stato il mio pensiero e che continua ad esserlo: io sono fermamente contrario al Job Act, continuo a esserlo e ho partecipato come autenticatore alla raccolta di firme della CGIL non per mero spirito di servizio, ma perché credo in quel referendum. Come immagino credano in quel referendum le presentatrici di quest'ordine del giorno, le quali - tra l'altro - hanno costruito tutto il loro intervento in discussione generale sul Job Act, evidentemente non capendo qual era l'oggetto della discussione. Io non vorrei continuare il derby a sinistra , come diceva prima un collega qui di fronte, che mi compiaccio che abbia ritrovato un po' di contegno nei suoi interventi - ma purtroppo mi tocca. Io francamente non capisco perché si debba richiedere questo referendum quando ce n'è già uno al quale abbiamo contribuito nella raccolta di firme, nel quale crediamo, evidentemente ci crediamo, come non capisco chi continua questo derby a sinistra - voglio usare sempre l'espressione del collega di fronte - quando da al di là delle Alpi ci hanno dato un esempio di come in realtà la sinistra dovrebbe ritrovare il piacere di restare insieme sulle cose che condivide, piuttosto che separarsi su quelle che non condivide, ma evidentemente gli esempi che ci arrivano da al di là delle Alpi qui non vengono recepiti sempre. Ci asterremo ovviamente su quest'ordine del giorno."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,185.0,1983.0,M,LEGA VDA,23,2633,"Nella scorsa legislatura si usava dire ""Non volevo intervenire, ma..."" - diciamo che qualcuno richiede un necessario intervento. Allora ritengo che sia opportuno intervenire per ribadire un concetto, cioè fondamentalmente questa sfida sinistra che, devo riconoscere, il presidente Testolin ha abilmente disinnescato... una sinistra di popolo e di governo, una sinistra che deve giustificare la propria esistenza e la propria permanenza al Governo perché - come giustamente, tra l'altro è stato anche evocato, un po' con la funzione di Mélenchon: ""Sennò arrivano i fascisti"" - poi dopo ci si trova ad avere dei mélanges che difficilmente trovano un amalgama, ma questa è ovviamente tutta benzina per chi invece propone un modello alternativo, e di questo ne avremo contezza. Direi che sarà interessante, credo siano state esplicitate le posizioni dei colleghi. Io però nel momento in cui qualche collega oggi non voterà questa proposta che viene formulata, mi aspetto che a questo punto non si presenterà neanche più davanti all'Ospedale per raccogliere le firme, perché sarebbe un po' un controsenso dire: ""Ma noi vogliamo abolire il Job Act, raccogliamo le firme, facciamo una battaglia compagni, stringiamo il pugno, andiamo nelle piazze"" e poi quando c'è la possibilità di votare, non lo vota. Sarebbe un po' un controsenso, è vero, la Sinistra di controsensi ce ne ha insegnati parecchi, a cominciare - come ho evocato nel mio intervento - già da quelli che promuovevano questo meraviglioso Job Act e poi erano in prima persona a promuovere questo Job Act e poi improvvisamente si sono ricordati che: ""Però non mi piace più tanto, l'ho promosso quando Renzi era il Segretario del PD, ma siccome poi dopo Renzi non è stato più Segretario del PD... allora l'aveva fatto e allora l'ho sostenuto, ma non mi piace più"". Questo sarà un derby interessante e, ripeto, i soggetti che oggi giustificano la propria appartenenza, la propria esistenza all'interno di una maggioranza con la funzione ""Mélenchoniana"", domani avranno a dolersene, come ne avrà Mélenchon, se farà questo fantastico accordo di governo centrista e tecnico. In ultimo mi corre la necessità di evidenziare e di ringraziare anche il collega per il richiamo al contegno, anche perché l'ultima volta che ho controllato - e controllo tutte le mattine - mi pareva che il richiamo a un contegno adatto a quest'Aula fosse volto al plurale e non al singolare, e allora probabilmente questo collega avrà avuto modo di rendersi conto anche lui che forse i limiti e i toni del dibattito si sono travalicati da molte parti, perché forse si fa molta difficoltà a fare autocritica."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,156.0,1976.0,F,PCP,25,1940,"Capisco bene il Presidente che ha voluto sviare in qualche modo rispetto a quest'impegnativa, capisco molto meno bene invece chi siede all'estrema sinistra, che quindi su quest'impegnativa dovrebbe assolutamente vederlo favorevole, insieme a noi. Non si tratta - e voglio specificarlo - di una sfida a sinistra, si tratta semplicemente di portare avanti le proprie idee e i propri valori, quindi con coerenza - come ci distingue, e ci è riconosciuto da tutti - è normale che sotto questo punto di vista nel momento in cui in una relazione in cui non era assolutamente necessario prodigarsi e parlare di quelle riforme, si è voluto farlo, perché evidentemente qualcuno crede che quella flessibilità sia utile - e credo che sotto questo punto di vista possa assolutamente essere anche la visione di parte degli autonomisti - e l'ha dimostrato anche, leggendo la relazione, il consigliere Padovani che, prontamente, ha tolto proprio quelle parti di relazione in cui c'era un riferimento esplicito al Job Act, proprio perché - come ha giustamente detto - non c'eravamo solo noi a certificare quelle firme. Evidentemente io ho ascoltato lui ma lui non ha ascoltato me, perché, oltre al tema del Job Act, abbiamo evidenziato il tema della formazione duale, abbiamo evidenziato tutto il tema della riforma Valditara, di cui abbiamo anche discusso in Commissione, e sotto questo punto di vista abbiamo evidenziato anche quelle che sono per noi delle contraddizioni che ci sono all'interno di questa legge rispetto alla questione della flessibilità. Lo diciamo anche sostenute da quante persone, molto probabilmente vicine valorialmente alle nostre idee, sono venute in Commissione a sostenere quanto stiamo affermando in questi ordini del giorno. Collega Manfrin, mi permetta, non stia a guardare le divisioni a Sinistra, perché mi sembra che anche a Destra qualche divisione ci sia, quindi forse sarebbe meglio che ognuno guardasse a casa propria."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,0.0,1985.0,M,RV,27,1350,"Semplicemente per esprimere la posizione di voto su quest'ordine del giorno che da parte nostra sarà contrario, per una motivazione molto semplice e molto netta, al di là di come la si pensi - e onore alle colleghe che sono coerenti e stanno portando avanti questa loro giusta battaglia. Non comprendo invece chi dice che la condivide ma poi fa in altra maniera. Capisco invece la posizione del Presidente, che si trova giustamente a essere anche retto da alcuni soggetti che condividono questa battaglia ma non lo dicono espressamente. Per fare anche una piccola considerazione, non voglio entrare nel derby a Sinistra, che sono altri i derby che mi interessano, soprattutto quando si vincono - e su questo penso che con il collega Padovani siamo d'accordo, perché almeno sul calcio non litighiamo - però mi preme dire una cosa e fare una considerazione: è inutile esaltarsi troppo su quello che sta avvenendo in Francia, per un motivo molto semplice, perché la Francia potrebbe imparare da quello che è successo nel 2020 in Valle d'Aosta, dove un'alleanza, un accordo di Governo, che è nato contro qualcuno e qualcosa, ha generato quello che è questo derby oggi, quindi penso che forse lei possa spiegare al suo amico Mélenchon come vanno a finire le cose che nascono necessariamente contro qualcuno o qualcosa e non per fare qualcosa. Buon lavoro."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,156.0,1976.0,F,PCP,29,1927,"Altro tema toccato durante la discussione generale è quello della formazione e del raccordo che è stato in qualche modo stressato all'interno di questo disegno di legge con l'istruzione. Sappiamo bene - e l'ha un po' detto in replica, l'assessore Bertschy - che ci deve essere una corrispondenza tra l'offerta e la domanda sul territorio; quello che in qualche modo però con quest'ordine del giorno vogliamo porre è che, rispetto a quello che riguarda la pianificazione - e lo troviamo all'interno della legge - non sia completamente demandata alle strutture in materia di politiche del lavoro (un po' per quel raccordo che c'è sicuramente tra la formazione e l'istruzione, ma un po' anche per quello che riguarda una pianificazione correlata alle esigenze espresse dal mercato del lavoro) anche perché - sotto un certo punto di vista - quest'impostazione potrebbe portare anche a confondere l'istruzione con l'addestramento professionale legato ai bisogni delle imprese, cristallizzando quelle disparità già presenti, non solo nella nostra comunità ma anche nel nostro Paese. Per questo, con quest'ordine del giorno impegniamo il Governo a evitare che le aziende entrino nelle scuole con propri formatori che non siano insegnanti, quindi privi di strumenti didattici, ma che questi formatori aziendali forniscano le competenze utili agli insegnanti impegnati nei vari percorsi. Questo un po' per valorizzare anche quel ruolo, perché nessuno di noi è contrario all'idea che ci siano persone che sappiano svolgere il loro lavoro, dall'altra parte crediamo che il lavoro d'insegnante, o comunque di educatore, non possa essere svolto da chiunque, ma si debba comunque avere delle competenze. Quello che noi teniamo a evidenziare in questo ordine del giorno è proprio questa diversità che, in qualche modo, è piuttosto evidente, soprattutto con l'altra parte che sta di fronte a noi e che l'ha ben esplicitata nei suoi interventi."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,31,1570,"Per il Governo. Noi siamo assolutamente contrari a quest'ordine del giorno e lo emenderemmo per dire: ""Togliamo 'evitare' per fare in modo invece che le aziende entrino nelle scuole, nel senso che questo è il trend dei maggiori Stati europei che hanno saputo dare una risposta importante in termini di formazione delle persone, in termini di attenzione verso i ragazzi. Quest'ordine del giorno mi sembra più rivolto ad alcune categorie che al benessere dei giovani, che ai veri bisogni dei giovani, che hanno bisogno da subito di opportunità, della possibilità di avere le attenzioni necessarie per far crescere il proprio talento. Io credo fortissimamente in questa idea, che non vuol dire dare la scuola alle imprese, vuol dire esattamente il contrario: vuol dire dare ai ragazzi una possibilità, per evitare di stare in ambienti che non permettono loro d'interessarsi a momenti di formazione, di coltivare degli obiettivi e soprattutto di essere subito protagonisti nella vita. Ancora di più quindi bisognerebbe lavorare in questa direzione, su un livello di pari dignità e soprattutto seguendo esempi importanti di altri Stati che hanno dimostrato che, attraverso questo, permettono alle persone di crescere, di coltivare appunto queste proprie aspirazioni, ma soprattutto di conquistare nella vita gli spazi che permettono poi di raggiungere degli obiettivi attraverso percorsi di formazione assolutamente diversi. Da parte nostra quindi non c'è questo tipo di visione, ma ci rendiamo conto che ovviamente sotto questi aspetti, per fortuna, la si vede diversamente."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,206.0,1966.0,F,PCP,33,4586,"Io vorrei sgombrare il campo da un equivoco che continua a emergere, come è già anche emerso in precedenza attraverso interventi in discussione generale. Nessuno pensa - e parlo di noi - che non si debba potenziare l'istruzione professionale, la formazione, e che ci possano essere delle collaborazioni fattive tra la scuola e le imprese e, più in generale, con il mondo del lavoro. Però io credo fermamente questo, cioè che un conto sia essere dei professionisti capaci, detentori di un patrimonio di conoscenze e di competenze derivanti sia dalla propria preparazione sia dall'esperienza, che ha sicuramente una grande importanza, e un altro conto sia veicolare questo patrimonio agli studenti, ai ragazzi, siano essi esclusivamente quelli che seguono un percorso d'istruzione professionale o tecnica oppure un percorso di formazione professionale. Un ottimo imbianchino, un ottimo meccanico, un eccellente operatore turistico - e potremmo continuare, perché sono tantissime le professionalità che possono essere interessate anche in un rapporto scuola-lavoro - penso che non siano in automatico dei buoni insegnanti in grado di avere un approccio didattico corretto e soprattutto efficace nel lavoro in classe. Mi sembra quindi che ci sia una sorta di semplificazione, che si semplifichi troppo e che non si colga quella che è invece la realtà scolastica e didattica - ed è il motivo per cui abbiamo delle riserve su quella parte della legge che insiste su questo tema e per cui abbiamo presentato un emendamento e quest'ordine del giorno. Dico che credo che ci sia un equivoco perché anche dalle parole dell'Assessore in conclusione si dice: ""C'è una visione totalmente diversa"". E meno male che sia diversa! Io direi che non c'è una visione totalmente diversa sull'utilità dei rapporti tra mondo del lavoro e mondo della scuola, su questo assolutamente no: ho detto più volte anche in quest'aula che ritengo che sia necessario intanto potenziare il sistema dell'istruzione professionale nella nostra regione - considerato che ne abbiamo la competenza, ed è una competenza primaria - e ho detto più volte che non si deve più puntare, come è stato fatto forse in passato, su percorsi d'istruzione che siano il liceo per tutti, per dirla in maniera molto semplice, e credo anche che sia utile che ci siano dei rapporti, come dicevo, e molte scuole lo fanno da tempo, anche permettendo che ci sia la presenza di qualcuno all'interno della scuola, per costruire però dei percorsi e dei progetti. La preoccupazione che abbiamo - e che è anche un po' confermata da quello che si diceva riguardo ad alcuni Paesi - è che ci sia una sorta di sostituzione, o comunque una delega a questi soggetti, perdendo invece un ruolo essenziale, a mio avviso, della scuola. Dico di più, gli stessi insegnanti devono compiere - a mio avviso - un percorso formativo che deve essere finalizzato già all'orientamento nei gradi di scuola inferiore, credo che ce ne sia necessità, lo dico da insegnante facendo anche un'autocritica rispetto alla categoria che dovrebbe essere più disponibile a effettuare anche un percorso di formazione in questo senso, però non bisogna confondere le cose. L'ordine del giorno quindi andava nella direzione - e lo rileggo, perché c'è proprio scritto in fondo all'ordine del giorno - che ""I formatori aziendali forniscano le competenze utili agli insegnanti impegnati nei percorsi per le competenze trasversali e l'orientamento"", che significa proprio ragionare in termini di un'integrazione tra i due soggetti, ma la scuola ha un ruolo fondamentale che comporta una preparazione didattica. Un tempo, lo sappiamo tutti, alla fine dell'Università gli insegnanti venivano un po' sbattuti nelle scuole; oggi è un po' diverso, c'è sicuramente ancora della strada da fare, però la preoccupazione che abbiamo è reale, e lo dico anche con cognizione di causa, perché mi è capitato, da genitore e da rappresentante nel consiglio di classe, di dover prendere una posizione netta nei confronti proprio di un formatore esterno, chiamato dalla scuola e che, a mio avviso, ha fatto dei danni, perché la sua competenza (che pure c'era e che pure gli era riconosciuta a livello imprenditoriale da molti) non è stata portata in maniera utile e con la competenza didattica necessaria all'interno di quella scuola e in quel momento. Ribadiamo quindi che l'intenzione non è certo quella di pensare a una separazione, a un ruolo elitario della scuola, ma a una collaborazione che sia fondata su degli effetti che sono assolutamente da tenere in considerazione e da valutare con grande attenzione."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,0.0,1985.0,M,RV,35,2673,"Anche in questo caso, per esprimere la nostra posizione di voto che, non me ne vogliano le colleghe, sarà nuovamente contraria, per due motivi. Io comprendo che casi come quello rappresentato anche dalla collega Minelli, come anche altri casi e situazioni di questo genere, possano anche essere giustificati e influenzati da singole casistiche, ma un ordine del giorno rappresenta un'impegnativa che dovrebbe andare al di là delle singole casistiche e, oggettivamente, sin dalla prima volta in cui ho letto l'impegnativa, cioè ""Impegnare il Governo a evitare che le aziende entrino nelle scuole"", ho immaginato un blocco di celerini che impedissero l'entrata nelle scuole delle aziende. Anche affermare, o meglio scrivere, che proprio i formatori delle aziende sono privi di strumenti didattici, oggettivamente io la trovo estremamente forte come affermazione. Lo dico anche perché credo fortemente nel rapporto - non soltanto per quanto riguarda la formazione professionale, ma anche in altri contesti - nel necessario rapporto tra le imprese e le scuole, quindi non devono essere dei singoli casi che devono influenzare poi l'azione oppure la messa a terra di giuste misure di contatto tra la scuola e il lavoro, perché altrimenti - perdonatemi - se si fa di tutta l'erba un fascio, allora magari anche il caso che coinvolga un insegnante che magari ha gli strumenti didattici cosa ci fa dire? Che dobbiamo impedire che quella persona entri nella scuola? Oggettivamente io penso che quanto rappresentato sia anche un po' pericoloso, perché già dal punto di vista del linguaggio... diciamo che si vede qual è la volontà. Magari è stato scritto in maniera un po' troppo rapida, però io penso che, già nell'impegnativa e già nelle parole che avete usato, ci sia una visione di fondo che è contraria a quello che invece dovrebbe essere un principio rafforzato, valorizzato e giustamente bisogna anche scegliere chi si porta all'interno della scuola, perché io non penso che quel formatore aziendale, o quella persona, sia entrato da solo senza che qualcuno l'abbia chiamato o l'abbia coinvolto, quindi anche in quel caso magari dovremmo comprendere un po' di più come o perché sia stata scelta quella persona piuttosto che un'altra. Non buttiamo via quindi il bambino e l'acqua sporca tutti insieme, cerchiamo di far lavorare le due cose, se ci crediamo, se crediamo nel rapporto tra l'impresa e la scuola. Mi sembra che dall'impegnativa che avete rappresentato così non sia, ma à chacun son rôle , noi voteremo contro perché crediamo che vi sia la necessità che a scuola si sappia un po' che cos'è l'impresa, così come nelle imprese si sappia un po' quello che fa la scuola."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,246.0,1979.0,M,LEGA VDA,37,2534,"Voteremo anche noi ovviamente in maniera contraria a quest'ordine del giorno. Se prima nel nostro intervento abbiamo parlato di quello che si può definire un pregiudizio un po' snobistico che riguarda certi tipi di lavori che invece non vanno snobbati per nulla - ed è un certo tipo di snobismo tipico del mondo che anni fa, con una brillante definizione, è stato definito dei ""Radical chic"" - nella vostra impegnativa chiaramente si vede un altro tipo di pregiudizio, che è quello anti-imprenditoriale di fondo, perché questo è, c'è poco da fare, va rilevato e lo rappresentate perfettamente. Sento dire: ""Coloro che lavorano non sono per forza dei buoni formatori"", ma questo è chiaro, però io mi chiedo ma, secondo voi, come si sono formate generazioni e generazioni di lavoratori nel boom italiano dagli anni 50-60 se non proprio andando a lavorare direttamente e imparando i mestieri da chi li faceva, anche facendosi la gavetta e facendosi il lavoro necessario che poi negli anni portava a delle qualità, a delle qualifiche? Oppure penso alle scuole, chiedevo prima al collega Distort, perché io su questo tema ho un po' la memoria offuscata: ma c'erano scuole famose di formazione, proprio legate alle aziende, mi viene in mente sul territorio valdostano la scuola Cogne, quindi come fate a sostenere un principio del genere? È che di fondo non amate di base l'idea che ci siano delle aziende, ci sia un settore privato forte; è un pregiudizio che potremmo definire in generale anticapitalistico e quindi lo mettete sul tavolo in questo modo, blindando la scuola, o meglio, un certo tipo di scuole, perché se parliamo dei licei, probabilmente sono anche d'accordo che serva a poco far entrare le aziende, ma negli IFP, in questi casi, ma benissimo che ci siano e che si aprano le porte! Se sono formatori o gente incapace, andranno mandati a casa, come dovrebbe essere in qualsiasi settore. Io stesso non sono per nulla un'aziendalista - ad esempio detesto tutto il lessico anglosassone che ci viene mandato sulla testa ogni giorno - però non possiamo certo prescindere dal fatto che l'intervento delle aziende misurato, intelligente e controllato non possa altro che portare benefici quando abbiamo un Paese, come abbiamo già detto prima, che è trainato dalla piccola e media imprenditoria privata, e grazie a Dio che ce l'abbiamo, è la forza dell'Italia, è la forza anche della Valle d'Aosta per molti aspetti, quindi ben venga che ci sia questo tipo di visione. Chiaramente quindi siamo contrari al vostro ordine del giorno."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,156.0,1976.0,F,PCP,39,1865,"Con quest'ordine del giorno vorrei sollecitare l'assessore Caveri - non so se sarà lui a intervenire - proprio perché, come evidenziavo in discussione generale, una cosa che ci ha un po' sorpreso all'interno di questo disegno di legge è la totale assenza o la presa in considerazione di un tema che è sicuramente molto rilevante in questo momento anche per quello che riguarda il lavoro: il rapporto tra l'intelligenza artificiale e il lavoro. Vi è un timore diffuso che molte professioni possano essere sostituite, del tutto o in parte, da sofisticate applicazioni in grado di produrre contenuti, gestire attività amministrative e industriali, regolare processi di marketing, strutturare canali e-commerce con target sempre più precisi e definiti e molto altro ancora, di cui già in altre occasioni abbiamo avuto modo di parlare. Sotto questo punto di vista esiste il Regolamento europeo sull'intelligenza artificiale che garantisce sicurezza e rispetto dei diritti fondamentali e promuove l'innovazione. Nel mese di gennaio, l'assessore Caveri aveva annunciato uno studio per ottenere delle linee direttrici per gestire l'intelligenza artificiale e abbiamo visto - però non abbiamo ancora avuto modo di leggerla - la delibera scaricata l'8 luglio, quindi lunedì, dove in qualche modo - credo almeno dal titolo, mi è sembrato di comprendere così e poi vedremo i contenuti - in qualche modo si dovrebbe già entrare su questo tema. Quello che noi chiediamo con quest'ordine del giorno è un'impegnativa da parte della Giunta - non sapendo cosa ci sia in delibera magari è già previsto anche in delibera, però lo scopriremo - ""A prevedere un monitoraggio dell'intelligenza artificiale sul mercato del lavoro in Valle d'Aosta e delle attività di formazione per insegnare alle persone a utilizzarla"", perché questo è l'altro grande tema in discussione in questo momento."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,41,1639,"La presentazione di quest'ordine del giorno conferma quello che ho detto in fase di replica, cioè che, a mio avviso, si confonde la legge con il Piano formazione. Non esiste nessun segmento della legge che parli di alcuni aspetti che riguardano il mondo del lavoro, quindi non avrebbe senso oggi parlare di questo o di altre questioni. Nel piano Politiche del lavoro - che tra l'altro è stato provato come seconda battuta ma è stato approvato alcuni mesi fa e ha già avuto il parere del Consiglio politiche del lavoro e del CPEL - c'è una sezione apposita sull'intelligenza artificiale, proprio perché è uno dei temi presenti, alcuni dicono emergenti, ma invece dico presenti, anche perché presenti da sempre: l'innovazione è parte dei sistemi del miglioramento dei processi di produzione e allo stesso tempo va accompagnata con tutte quelle azioni che servono per far sì che queste grandi innovazioni, questi grandi cambiamenti, possano contribuire a migliorare la qualità del nostro lavoro, non a sostituirsi, ma soprattutto non a modificare tutti gli elementi essenziali perché le persone possano poi produrre tutti questi aspetti e anche dei benefici sui servizi; ne parliamo sul piano politiche del lavoro, abbiamo già previsto anche delle azioni che sono iniziate anche in campo di formazione professionale e riteniamo che sia quello il posto - quindi l'articolo 4 e l'articolo 5 della legge - dove sviluppare le politiche che riguardano la formazione professionale. L'assessore Caveri invece ci dirà come interviene, per quello che riguarda la sua delega sull'innovazione, con il piano recentemente anche questo approvato in Giunta."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,60.0,1958.0,M,UV,43,3816,"Abbiamo approvato lunedì l'Agenda digitale che è anche il piano pluriennale che è costituito - lo vedremo in Commissione nelle prossime settimane e nei prossimi mesi - da una riflessione complessiva sull'impatto delle diverse nuove tecnologie sulla vita sociale ed economica della regione; dall'altra invece ci sono delle schede precise che mettono assieme le diverse progettualità, che siano PNRR, FSE, quindi anche l'aspetto formativo e il FESR, e anche risorse proprie per riflettere sull'intelligenza artificiale. Io credo che non si debba avere paura dell'intelligenza artificiale, se non altro perché saremo tutti presi dal flusso di un cambiamento enorme, forse addirittura superiore alla nascita del web. Il web ha abituato noi, le giovani generazioni, tutta la popolazione e anche il mondo complessivo dell'economia, ad avere degli strumenti nuovi che un tempo avremmo ritenuto quasi incredibili, se pensiamo che cosa c'è dentro un qualunque portatile, ci rendiamo conto di quanti cambiamenti ci siano stati nel breve evolvere di una generazione. L'intelligenza artificiale è una tecnologia che si sta modificando e sta accelerando. Noi nel piano cercheremo, anche attraverso il famoso ""Progetto Bandiera"", quello principale del PNRR, di infilare dei pezzi di utilizzo dell'intelligenza artificiale all'interno del mondo pubblico. Bisogna farlo senza pregiudizi, quindi da una parte non si può avere un atteggiamento conservatore, in quanto il trattamento dei dati cambierà profondamente il nostro modo di porci: io penso a delle professioni come la professione di praticante avvocato. Il praticante avvocato - lo dico agli avvocati - veniva spesso usato per ricercare sentenze, la giurisprudenza; ebbene, in un battito di ciglia, in maniera molto sistematica e molto valida, c'è una capacità di ricerca; penso agli atti amministrativi, un giorno o l'altro ci sarà uno sgrossamento degli atti amministrativi evitando, per così dire, il copia e incolla che si fa oggi, ma ci sarà la possibilità di avere del materiale sul quale naturalmente poi l'uomo, l'essere umano, deve sempre avere, come vediamo già oggi nelle ricerche che facciamo sulle chat GPT piuttosto che su Gemini, ma sapendo che ci sono sistemi che noi abbiamo già visto, sia da Amazon che da Google, già molto più sviluppati, che non sono grand public - non oso pensare che cosa ci sia nella tecnologia militare, che è sempre un passo avanti - però non possiamo avere o non potremmo mai avere un atteggiamento luddistico, cioè dire: ""Arrivano queste macchine, però noi siamo abituati a fare così"" oppure ""Non adoperiamo macchine"" perché non adoperare queste tecnologie, vorrebbe dire sostanzialmente rimanere fermi e fare un passo indietro. Un aspetto importante, che lei ha giustamente rimarcato, è di come, per fortuna, anche se lo Stato italiano in questo momento si appresta a regolamentare la tematica - domani proprio nella conferenza dei Presidenti si discuterà di un documento che riguarda il disegno di legge governativo sull'intelligenza artificiale, che pone alcuni paletti interessanti - la verità è che il Regolamento europeo è già pienamente applicabile. Il Regolamento europeo è fino adesso l'unica regolamentazione nel mondo sull'intelligenza artificiale ed è completo, garantistico, attento in ogni particolare, ai rischi di abuso, e di cattivo uso dell'intelligenza artificiale. Noi quindi, declinandole nel tempo e presentandole nei piani annuali del digitale, presenteremo delle novità, alcune piuttosto facili e subito applicate, altre un po' più complicate, che però - ripeto - non eviteranno mai una presenza umana di controllo e di vigilanza perché, comunque, per quanto si possa ragionare sull'intelligenza artificiale, quest'ultima non si sostituirà mai all'intelligenza umana, e devo dire anche alla stupidità umana."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,156.0,1976.0,F,PCP,45,705,"Ritirerei l'ordine del giorno, ma spiego la motivazione, nel senso che, a mio avviso, comunque un accenno al rapporto tra l'intelligenza artificiale e il lavoro andava fatto all'interno di questa legge. Comprendo che l'Assessore ci faccia notare che esistono un piano triennale e un progetto triennale, ma secondo me proprio all'interno di un disegno di legge andava esplicitato: così come abbiamo esplicitato tante altre cose, andava esplicitato anche il rapporto tra l'intelligenza artificiale e il lavoro. Avremo modo comunque, come ha detto l'assessore Caveri, di parlarne e di discuterne in Commissione per un aspetto, sotto questo punto di vista, più operativo, quindi ritiriamo l'ordine del giorno."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,156.0,1976.0,F,PCP,47,1182,"Quest'ordine del giorno invece si concentra su un articolo particolare che è quello dei progetti di pubblica utilità, progetti che in qualche modo vengono, se vogliamo, un po' stravolti all'interno di questo disegno di legge, perché diventano una misura di politica attiva, temporanea e straordinaria, e in qualche modo vedono la partecipazione - come già peraltro ora - invece, con gli Enti locali e le loro forme associate ma non daranno luogo a rapporti di lavoro. Nell'articolato, rispetto ai progetti di pubblica utilità, si prevede che la Giunta stabilisca, con propria deliberazione adottata, previo il parere del CPEL, le tipologie di progetto, le modalità e i criteri di realizzazione delle misure. Quello che noi chiediamo in quest'impegnativa, visto l'importanza proprio dei PIA all'interno del tessuto sociale della nostra comunità - spesso sono stati evocati all'interno di tante delle nostre iniziative in Consiglio regionale - è di poter vedere preventivamente in Commissione quella bozza di deliberazione che dovrebbe essere quindi stabilita solo con il CELVA ma che, in qualche modo, forse avrebbe senso che passasse anche all'interno delle Commissioni interessate."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,49,927,"Noi siamo dell'idea, se si ritiene di fare un passaggio in Commissione, di farlo a illustrare la deliberazione, non la bozza, nel senso che il documento verrà elaborato all'interno di azioni annuali della programmazione triennale del piano politiche del lavoro, quindi con la concertazione con tutti gli attori che fanno parte del Consiglio politiche del lavoro che, con la nuova legge, saranno ancora più numerosi. Venire a fare un'illustrazione è dovuto, oggi ci impegniamo con un ordine del giorno, per un domani si può anche magari immaginare di modificare la legge; presentare una bozza invece vuol dire ridiscutere completamente il lavoro che è stato fatto. Se siete d'accordo quindi noi possiamo emendare in questo senso: ""Impegna l'Assessore competente a illustrare i contenuti della deliberazione che disciplina progetti di utilità pubblica alle Commissioni competenti"", altrimenti ci asterremo sull'ordine del giorno."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,156.0,1976.0,F,PCP,51,435,"Per dire: ""No, grazie, Assessore"". Per illustrarceli... credo che una bozza di delibera la possiamo leggere e comprendere, cioè una delibera, perché quello che lei dice è che ci sarebbe già una delibera e ci verrebbe solo in qualche modo illustrata una volta che è già stata fatta, quindi senza possibilità di coinvolgimento da parte delle Commissioni competenti. No, non accettiamo l'emendamento e portiamo avanti l'ordine del giorno."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,206.0,1966.0,F,PCP,54,203,"Non so se sia intenzione della Presidenza fare adesso la solita pausa per il cambio d'aria, in quel caso potremmo esaminare i subemendamenti che sono arrivati, altrimenti chiediamo una breve sospensione."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,206.0,1966.0,F,PCP,57,629,"Brevemente, noi proponiamo una modifica per il titolo del D.L. 41, perché l'attuale formulazione, a nostro avviso, non rimanda alla reale integrazione tra l'organizzazione dei servizi al lavoro e il sistema della formazione professionale, ma ravvisiamo una sorta di giusta opposizione. La proposta è di un nuovo titolo che ponga l'accento sull'integrazione tra i servizi per l'impiego, le politiche attive del lavoro e le politiche formative, che sono tutti elementi che nella relazione introduttiva si ritrovano. Non so se è il caso che illustri già anche l'emendamento successivo... No, perché è un altro articolo, mi dica lei."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,206.0,1966.0,F,PCP,59,68,"Però dopo c'è un subemendamento, quindi forse va prima illustrato..."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,61,288,"La valutazione che ha portato a questo titolo è proprio perché si tratta di due sistemi che sono separati nel testo e autonomi nella loro funzione, l'integrazione si realizza attraverso le politiche attive che tutto il testo poi propone di realizzare, quindi non accogliamo l'emendamento."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,206.0,1966.0,F,PCP,63,697,"L'emendamento recepisce anche alcune osservazioni che sono state fatte durante le audizioni in Commissione, sia dalla parte sindacale sia da alcune associazioni dei consumatori, in pratica sopprime una parte dell'articolo, cioè le parole ""In tutte le sue forme"". Lo scopo è di cercare di evitare che rientrino dei contratti di lavoro individuali e collettivi con dei livelli salariali che non prevedono una vita dignitosa. Noi crediamo che quest'espressione possa essere eliminata; non cambia comunque lo spirito della legge. Lo chiediamo anche perché in una parte della legge si pone l'accento sulla libertà delle scelte dei lavoratori, qui però ci sembra che questo ponga invece una limitazione."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,65,346,"Non riteniamo di accettare l'emendamento, perché in tutte le sue forme è riferito alla cultura del lavoro, non alla parte contrattualistica. ""Diffondere la cultura del lavoro in tutte le sue forme"". È proprio per questo che l'accezione è importante, perché è uno degli obiettivi e delle finalità della legge. Ci asterremo quindi sull'emendamento."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,206.0,1966.0,F,PCP,67,1357,"L'emendamento n. 3, il nostro emendamento, in pratica chiede una formulazione diversa: ""Incentivare la partecipazione attiva dei cittadini alla ricerca del lavoro e individuare meccanismi che prevedano una condizionalità fra le misure di sostegno al reddito, o la fruizione dei servizi per il lavoro, e l'effettiva disponibilità ad attivare una ricerca di lavoro o a partecipare a misure di politica attiva del lavoro"". Questa formulazione ha lo scopo di mantenere la centralità della persona, che sia essa un lavoratore o un disoccupato - che, a nostro avviso, non deve soltanto essere enunciata nei principi generali della legge ma resa effettiva, garantendo l'esercizio di questa libertà di scelta nella costruzione dei propri percorsi lavorativi. La formulazione che è presente nella legge parla semplicemente di accettare offerte di lavoro e ci sembra che sia generica e un po' impositiva. Abbiamo visto il subemendamento che viene proposto dall'Assessore: si aggiunge, rispetto alla formulazione originaria, un aggettivo che è ""Congruo"". ""Accettare offerte di lavoro congrue"": noi riteniamo che per questo piccolo su-emendamento però non si vada nella direzione di ciò che invece volevamo, anche perché diventa difficile stabilire chi decida che siano congrue o meno queste offerte di lavoro. Quindi noi lo manteniamo e portiamo al voto l'emendamento."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,69,1519,"Di questo aspetto avevamo già parlato nella seconda audizione in Commissione. Capisco l'intento politico, però poi ci sono delle norme da rispettare. Noi abbiamo fatto questo subemendamento per rispettare le disposizioni che sono date dal decreto legislativo 150/2015 che all'articolo 21 comma 7 lettera D recita: ""In caso di mancata accettazione, in assenza di giustificato motivo di un'offerta di lavoro congrua, ai sensi dell'articolo 25, la decadenza della prestazione e dello stato di disoccupazione"" ed è quello che andiamo ad aggiungere, ovviamente con l'obiettivo di fare in modo che in quel ""Congruo"", ci sia tutto quello che serve per garantire da un lato che le persone - ottenuta la formazione, fatto il lavoro che devono realizzare, attraverso le politiche messe a disposizione dei servizi per il lavoro - possano rientrare nel mercato del lavoro, ma in un mercato del lavoro che ovviamente deve offrire delle possibilità d'inserimento attinenti sia alle competenze, che alle distanze, quelle territoriali, in particolare, che nella nostra regione incidono. Dall'altra parte sappiamo tutti che dovremmo cercare anche di motivare le persone - noi ci occupiamo di politiche attive - a rientrare nel mercato del lavoro e a utilizzare tutti gli strumenti necessari perché attraverso il lavoro le persone perseguano i loro obiettivi e anche il proprio interesse a costruirsi dei percorsi nella vita. Da parte nostra è accolto lo spirito del nostro emendamento, però non possiamo sicuramente andare contra legem."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,185.0,1983.0,M,LEGA VDA,71,754,"Quest'emendamento prende vita a fronte del confronto che si è tenuto in seno alla V Commissione consiliare ed è sostanzialmente un emendamento che va a inserire, oltre alla parte delle persone con disabilità, anche la figura del caregiver, quindi l'articolo così riformulato - oltre che la conciliazione, quindi un'attenzione particolare in più rispetto alle persone con disabilità - ricomprenderebbe un'attenzione in più anche per i loro caregiver, che fanno parte dell'ambito familiare in cui vive la persona disabile, quindi avere un'attenzione per i ritmi e per le tempistiche e anche per le attività che svolgono i caregiver è un valore aggiunto che secondo noi va esattamente nella direzione di tutelare le persone che hanno una maggiore debolezza."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,73,194,"Semplicemente per dire che siamo d'accordo sul principio, lo subemendiamo come da subemendamento 8, ritenendo appunto sempre la figura del caregiver lavoratore, nella sua funzione di lavoratore."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,206.0,1966.0,F,PCP,75,626,"I tre piccoli emendamenti proposti per quest'articolo chiedono d'inserire nella rete regionale dei servizi e delle politiche del lavoro tre soggetti. Il primo è Sviluppo Lavoro Italia, che è la società che dal primo marzo 2024 è subentrata ad AMPAL Servizi e riteniamo che, visto che la rete regionale deve interagire con la rete nazionale, sia corretto dichiarare la nuova agenzia. Poi si propone d'inserire all'interno della rete anche la Consigliera regionale di parità e le associazioni dei consumatori. Recepiamo in questo modo una richiesta, che riteniamo condivisibile, che è stata espressa in audizione in Commissione."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,77,715,"Per quanto riguarda l'emendamento n. 5, non riteniamo di portare all'interno della rete dei servizi Sviluppo Lavoro Italia, però ovviamente con loro c'è l'ex Anpal dove c'è tutto il lavoro di collaborazione con rispetto dei ruoli reciproci, però non riteniamo di portali all'interno. Sull'emendamento n. 6 accogliamo la Consigliera di parità, mentre per quanto riguarda l'Associazione consumatori - lo dico adesso, ma lo potevamo anche dire prima - non si tratta di non rispettare e soprattutto di non valorizzare il ruolo dell'associazione Consumatori, ma non è all'interno della loro finalità. C'è con l'Associazione da parte di tutto il Governo un'ampia collaborazione sulle finalità previste dalla legge 6/2004."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,79,466,"Mi scuso, probabilmente in tutti questi numeri cominciamo a fare un po' di confusione. Non riteniamo la Consigliera di parità all'interno della rete di servizi perché è già presente nel Consiglio politiche del Lavoro. Avevo detto accoglibile in termini politici ma non in termini legislativi amministrativi; fa già parte della rete proprio perché parte del Consiglio politiche del lavoro, quindi mi scuso per la comunicazione di prima. (interruzione fuori microfono)"
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,80,31,"...Sì, però è un ruolo diverso."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,206.0,1966.0,F,PCP,82,1714,"Molto brevemente, spendo soltanto tre secondi per dire che non ho capito bene la spiegazione dell'Assessore sulla questione della Consigliera di parità, ma me lo farò poi spiegare, anche perché ho visto che, per esempio, la Sovrintendente è sia nel Consiglio Politiche del Lavoro sia nella rete, però me lo farò spiegare. Su quest'emendamento noi chiedevamo - e poi ci è stato spiegato che non è possibile accogliere l'emendamento perché non sono state quantificate delle spese - che si ritornasse un po' alla formulazione della legge 7/2003, che distingueva i compiti di tre diversi organismi, vale a dire l'Osservatorio economico e del mercato del lavoro, il Centro di orientamento e il Centro per il diritto al lavoro dei disabili e degli svantaggiati. Ci è stato detto in Commissione, durante le audizioni da parte dei tecnici, che questa sostanziale suddivisione - o comunque queste funzioni - rimane nella sostanza per quello che riguarda il primo dei tre organismi, mentre per gli altri ci è stato detto che rientrano nei LEP, nei Livelli essenziali delle Prestazioni, e quindi non compaiono. È vero che le attività previste dalla legge 7/2003 per questi due organismi si ritrovano in parti del disegno di legge, però, a nostro avviso, si perdono in questa maniera le connotazioni specifiche che vedono, vicino alle attività che sono ricoperte dai LEP, molte iniziative che sono connesse al Piano triennale della politica del lavoro e ad altre attività che lo Stato ha demandato alla Regione. La richiesta quindi era quella di ripristinare la formulazione originaria con la suddivisione dei compiti, con lo scopo finale di dare una maggiore stabilità interna per quello che riguarda i servizi per l'impiego."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,206.0,1966.0,F,PCP,84,1155,"L'emendamento chiede di esplicitare, nell'articolo che viene dedicato alla sicurezza sul lavoro, la necessità di prevedere degli accorgimenti, che sembrano in apparenza banali, ma che riteniamo fondamentali per una reale inclusione e sicurezza sul luogo del lavoro delle persone con disabilità. Noi avevamo proposto questa formulazione: ""Predisposizione nei luoghi di lavoro di itinerari dedicati a persone con disabilità motoria e sensoriale, al fine di agevolare gli spostamenti quotidiani e le eventuali evacuazioni in situazioni di emergenza"". Dico già che su quest'emendamento c'è un subemendamento dell'Assessore che chiede, in alternativa alla nostra formulazione, di promuovere la predisposizione nei luoghi di lavoro degli itinerari dedicati a queste persone. Dal nostro punto di vista, sia questa sia anche delle modificazioni che vengono proposte per emendamenti successivi sono più blande rispetto alla nostra formulazione, però accettiamo anche questa formulazione, chiedendo che questa predisposizione, così come promozione della predisposizione, venga poi applicata in maniera stringente e non rimanga soltanto una dichiarazione di intenti."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,206.0,1966.0,F,PCP,86,385,"L'emendamento n. 12 del nostro gruppo vuole promuovere le certificazioni di genere all'interno delle imprese. Noi abbiamo scritto nella formulazione: ""Prevede la promozione della certificazione della parità di genere"", l'Assessore ha modificato con ""Promuove la certificazione della parità di genere"", anche qui la formulazione, come spesso accade, è più soft, ma va bene anche questa."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,206.0,1966.0,F,PCP,88,782,"Chiedo scusa, cominciamo a essere tutti stanchi. L'emendamento n. 11 riguarda invece la lettera D del comma 2 dell'articolo 16; chiediamo di sostituire ciò che c'è scritto con ""La promozione di misure innovative sperimentali di welfare aziendale e pratiche di lavoro flessibile o di telelavoro, con particolare attenzione alle persone con disabilità che ne facciano richiesta, e l'incentivazione di progetti sperimentali proposti da altri enti pubblici o da imprese private per il perseguimento delle finalità di cui all'articolo 3"". L'obiettivo è sottolineare l'importanza delle pratiche di lavoro innovative per le persone con disabilità, sempre nell'ottica di una loro migliore inclusione sociale, cosa che noi riteniamo debba essere presa in considerazione in qualsiasi momento."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,185.0,1983.0,M,PCP,90,1859,"Intervengo su questo subemendamento perché devo dire che già la formulazione di quest'articolo non mi aveva mosso a sentimenti positivi. Leggendo per esempio già quello che è contenuto all'interno del comma 3, dove si prevede un'intesa quale integrazione volontaria delle preoccupazioni sociali ed ecologiche nelle loro operazioni commerciali, mi sono immaginato le preoccupazioni sociali ed ecologiche delle aziende. Io credo che le aziende vadano messe nelle condizioni di essere libere di fare impresa, ovviamente nel rispetto delle normative e di quello che è previsto per legge, ma già introdurre e politicizzare un discorso, secondo noi, non mette quest'azione nella corretta direzione. Se a questo aggiungiamo anche la questione e un ulteriore appesantimento della promozione della certificazione della parità di genere, anzi, nella riformulazione dell'Assessore promozione e certificazione a parità di genere, diciamo che non andiamo nella direzione di semplificare, ma andiamo nella direzione di dare ulteriore carico e ulteriori oneri ad aziende. Peraltro ricordo che con il collega Perron abbiamo anche chiesto in sede di audizione in V Commissione quali fossero i costi di certe operazioni e di certe certificazioni di cui ovviamente si sente spesso parlare ma poi, in soldoni, non si conoscono i dettagli, ebbene, non sapevano neanche le rappresentanti che ne parlavano di cosa si trattasse, non sapevano bene quantificare quali erano i costi e neanche quali erano i benefici. Sinceramente, in promozioni di questo tipo noi non vediamo un beneficio per le aziende e non vediamo in maniera positiva per le aziende - e soprattutto per il lavoro e per le imprese - l'obbligo di seguire alcuni orientamenti ideologici e politici che, in realtà, dovrebbero stare ben lontani dal mondo del lavoro. Il gruppo Lega ovviamente voterà in maniera contraria."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,206.0,1966.0,F,PCP,92,1571,"L'emendamento n. 13 riveste per noi una certa importanza, ha lo scopo di esplicitare una modalità d'inclusione lavorativa per le persone con disabilità, che è rappresentata dalle tecnologie informatiche e dalle tecniche realizzate attualmente per rendere il più possibile accessibili i prodotti hardware e software anche per queste persone. La formulazione che proponiamo è quella alla lettera F che è internamente sostitutiva dell'attuale: ""Promuovere l'integrazione, l'orientamento e l'inserimento lavorativo delle persone con disabilità, in particolare attraverso l'uso e la diffusione di tecnologie assistive di tipo digitale"" che sono quelle che in questo momento permettono davvero una reale inclusione. Illustro anche l'emendamento n. 14, che riguarda invece i cittadini di origine straniera, chiediamo di ""Promuovere specifiche iniziative per l'integrazione sociale dei cittadini attraverso la promozione di corsi di lingua italiana, in collaborazione con l'Assessorato competente in materia di istruzione e con le altre attività formative destinate agli adulti"". Riteniamo che l'apprendimento e la conoscenza della lingua siano lo strumento principe d'integrazione in senso generale, e in particolare nell'ambito lavorativo, e crediamo anche che occorra valorizzare le attività di formazione che già sono presenti sul territorio. Su quest'emendamento c'è un subemendamento dell'Assessore che cambia un po' la formulazione, dice non ""In particolare"" come chiedevamo noi ma ""Tra cui la promozione di corsi di lingua italiana"" che è una formulazione che accettiamo."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,94,149,"Per dire che siamo a favore dell'emendamento 13, ovviamente il subemendamento serve per chiarire meglio le attività anche riguardo alle altre lingue."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,185.0,1983.0,M,LEGA VDA,96,868,"Abbiamo preso atto della proposta formulata dalle colleghe che va nella direzione che noi riteniamo un po' atipica, cioè da una parte di fornire a spese dell'Amministrazione degli strumenti a cittadini stranieri per competere sul mercato del lavoro con i cittadini che invece sono residenti in Valle d'Aosta, ma la cosa che abbiamo trovato particolarmente curiosa è che sia le colleghe sia la proposta di recepimento formulata dall'Assessore vadano nella direzione di promuovere corsi di lingua italiana. Essendo noi una regione bilingue ed essendovi una maggioranza a guida autonomista, ci saremmo aspettati una riformulazione che comprendesse anche la lingua francese, ma questo non è stato, quindi ci permettiamo di non concordare con la formulazione che è stata effettuata, né nel merito né nel metodo, quindi ovviamente il gruppo Lega voterà in maniera contraria."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,98,675,"Nella riformulazione si dice ""Tra cui"", quindi non esclude la lingua francese. Devo dire che questa è una delle cose più richieste dalle imprese in questo momento, soprattutto perché è un tema che fa parte dei progetti d'inclusione al lavoro e delle politiche che vanno sviluppate, per cui nel ""Tra cui"" esiste la possibilità di scegliere, a seconda degli ambienti di lavoro, perché poi questo è molto importante ed è inclusivo assolutamente delle due lingue, francese e italiano, e soprattutto delle possibilità che avremo di dare all'integrazione dei lavoratori stranieri tutte le possibilità per inserirsi perché, ripeto, questo è uno dei temi più richiesti dalle imprese."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,206.0,1966.0,F,PCP,100,1354,"Anche di questo emendamento, o comunque di questa questione sui tirocini extracurricolari, abbiamo discusso in Commissione alla presenza anche del Presidente di ADAVA e abbiamo ritenuto importante inserire nel comma 1 dell'articolo 20 i tirocini extracurriculari. In sostanza l'unica variazione rispetto alla formulazione originaria è questa: ""Attivazione di tirocini curriculari, extracurriculari e di contratti di apprendistato nelle tipologie previste dal decreto legislativo 81"", questo perché i tirocini extracurriculari sono previsti, sono normati nella nostra regione e ci sembra opportuno che rientrino anche questi a tutti gli effetti in una legge quadro sul lavoro nella nostra regione. Ci è stato risposto anche in audizione che si potrà fare questa cosa con un atto amministrativo, che è uno strumento sicuramente utile ma che, a nostro avviso, ha un significato diverso e la valorizzazione dei tirocini extracurriculari è prevista anche dal recente Piano nuove competenze transizione, legato al PNRR, approvato con un decreto interministeriale lo scorso marzo. Quando ne abbiamo discusso in Commissione, ricordo che il Presidente di ADAVA ci ha anche detto ""Questa è una cosa che probabilmente, quando se ne discusse nel Piano politiche del lavoro, è un po' sfuggita"", ma ha sottolineato l'importanza di questi tirocini; da qui la richiesta."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,102,811,"Accogliamo l'emendamento, anche se è una delle attività che è già in corso e proprio ADAVA sta utilizzando una delle misure che noi abbiamo attivato da tre anni sui tirocini extracurriculari, estendendola a quelle associazioni di categoria. É un tema da gestire con molta attenzione, perché, se viene interpretato nella sua giusta finalità, diventa un momento di formazione per i ragazzi. Non si deve trasformare tutto questo e credo che sappiate quanto siano sotto osservazione in attività di prestazione di lavoro, quindi i tirocini extracurricolari, in particolare, debbono essere finalizzati a un percorso di formazione di conoscenza di nuovi settori lavorativi e di formazione dei nostri ragazzi e su questo, essendo già un'attività in corso, non c'è problema ad aggiungerlo alle finalità dell'articolo 20."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,156.0,1976.0,F,PCP,104,659,"L'emendamento 16 prevede una riformulazione del primo comma invertendo un po' e dando una mission diversa alla questione della formazione professionale, quindi la modifica direbbe: ""La formazione professionale finalizzata ad acquisire, aggiornare e qualificare le competenze per favorire l'ingresso e il reingresso nel mercato del lavoro si rivolge in particolare a"", quindi è un modo per, in qualche modo, valorizzare sotto questo punto di vista la parte formativa. L'emendamento n. 17 invece prevede che, fra le persone a cui si rivolge la formazione, vengano inserite anche le donne vittime di violenza seguite dal Centro donne contro la violenza di Aosta."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,185.0,1983.0,M,LEGA VDA,106,1497,"Per illustrare l'emendamento n. 2, che viene recepito con il subemendamento da parte dell'Assessore che va nella direzione di ricomprendere, fra le categorie su cui si concentra un'azione, anche una categoria che era stata esclusa - ne avevamo parlato anche in V Commissione - ovvero la figura della persona che è prossima alla pensione. Come sapete, abbiamo trattato per lungo tempo di quelli che una volta si chiamavano ""Esodati"" grazie alla legge Fornero; adesso quel fenomeno evidentemente si è ridotto, non ha più la proporzione di quel tipo, ma rimane tutta una serie di persone a cui mancano pochi anni per arrivare al mondo alla pensione e che spesso vengono espulse dal mondo del lavoro, e purtroppo chiaramente, per questioni anagrafiche, non sono più attrattive per il mondo del lavoro, sia perché passerebbe poco tempo in attività, sia perché dovrebbero essere formate e quant'altro, e che quindi si trovano un po' in un limbo, quindi riteniamo che sia importante concentrare l'azione in questa direzione. Mi permetto d'intervenire anche nel merito dell'emendamento 17 di PCP che individua nelle donne vittime di violenza seguite dal Centro donne contro la violenza di Aosta un'aggiunta all'elenco; il problema è che ci sono anche donne vittime di violenza e che non sono seguite dal Centro donne vittime contro la violenza, per cui è evidente che inserire una caratteristica di questo tipo sarebbe limitativo rispetto alla necessità che ci sono. Ovviamente noi su questo ci asterremo."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,108,890,"Dobbiamo rimanere tutti concentrati perché, tra emendamenti e subemendamenti e contro emendamenti, stiamo anche facendo impazzire gli uffici, quindi rischiamo di fare qualche errore, ma poi li recupereremo nei prossimi Consigli regionali. Emendamento n. 16: noi siamo a favore anche di questa riformulazione che da un lato capiamo e probabilmente l'eliminare una parte della frase, sarebbe da implementare, nel senso di parlare anche di servizi e tutto il resto, ma va bene anche questa riformulazione che è riferita al mercato del lavoro, quindi è accoglibile. Per quello che riguarda l'emendamento n. 17, commentavamo adesso facendo un'analisi un po' più approfondita che le parole del Consigliere Manfrin sono anche corrette, nel senso che bisognerebbe dire ""Oltre al Centro donne contro la violenza di Aosta"" anche tutti gli altri servizi che possono... ( Interruzione fuori microfono)."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,109,1057,"...Qui sì, però non è detto in assoluto che uno si riferisca a un centro valdostano, quindi è comprensibile, ma non so se sia estendibile come concetto e se ci sia l'accordo di tutta l'Aula ...però, io trovo che sia corretto quest'aspetto. Lo dico perché lo commentiamo in diretta. Per quello che riguarda invece l'emendamento della Lega e il contro emendamento, è assolutamente corretto sottolineare quest'aspetto, stiamo lavorando a una misura che abbiamo chiamato ""Misura per gli over 58"", poi lo definiremo anno per anno, però c'è una fetta di lavoratori, c'è una platea di lavoratori che a un certo punto fa sicuramente fatica a rientrare in un tessuto produttivo, quindi è sicuramente utile favorire quelle persone attraverso delle politiche che le possano portare alla conclusione della carriera lavorativa, lavorando ma in un sistema un po' più guidato e governato. Chiediamo solo di poter definire, all'interno del Piano politiche del lavoro e del Piano politiche annuale, l'età di questa platea, perché potrebbe anche cambiare nel corso del tempo."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,156.0,1976.0,F,PCP,111,372,"Ho compreso quello che ha detto l'Assessore ed effettivamente potrebbero essere seguiti anche da Centri antiviolenza che sono situati altrove, quindi la formulazione potrebbe essere: ""Donne vittime di violenza dei Centri antiviolenza"", i CAV in sostanza, quindi più in generale. (Intervento fuori microfono) ...allora mettiamo semplicemente ""Le donne vittime di violenza""."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,206.0,1966.0,F,PCP,113,327,"Credo che il presidente Bertin abbia ragione, perché una formulazione che non preveda forse anche quello che è un ente riconosciuto potrebbe creare dei problemi, quindi possiamo togliere, se siete d'accordo, ""Di Aosta"" seguito ""Dai centri antiviolenza"" che poi sono i CAV che sono riconosciuti su tutto il territorio nazionale."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,206.0,1966.0,F,PCP,115,565,"L'emendamento interviene sul comma 2 dell'articolo 27 e chiede di sostituirlo. In pratica quello che si vuol fare è prevedere l'esclusione dei costi per l'attivazione della formazione e dell'integrazione lavorativa per i soggetti interessati ma anche per le associazioni di supporto alle persone con disabilità. Sappiamo che sono dei costi modesti, però rappresentano un aggravio finanziario che, nel complesso, considerate le persone che vengono seguite, non è indifferente e rappresenta, a questo punto, anche un ostacolo di tipo economico alla reale inclusività."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,117,297,"Noi riteniamo di non accoglierlo, proprio perché riteniamo che vada fatto e che non vadano discriminate, quindi è nella piena attività del lavoro e, ripeto, questa sta nella finalità della legge e dobbiamo perseguirla con il Piano politiche del lavoro, senza distinguere le categorie degli utenti."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,206.0,1966.0,F,PCP,119,835,"L'emendamento propone di sostituire il comma 3 dell'articolo 28 che reciterebbe con la nuova formulazione: ""La Regione disciplina con propri atti le modalità e i criteri per l'accesso individuale alla formazione da parte dei cittadini anche attraverso idonee iniziative d'informazione"". Proponiamo questa frase che, a nostro avviso, ha lo scopo di chiarire il ruolo e l'azione della Regione. Nella formulazione originaria si utilizza il termine ""Sovraintende"" e, a nostro avviso, non è di facile comprensione e può generare delle confusioni e delle ambiguità. Abbiamo visto che c'è un subemendamento, per cui si chiede di cambiare sostanzialmente una frase che diventa: ""La Regione favorisce e coordina"" al posto di ""Disciplina"", anche qui la formulazione è più debole nella vostra proposta, però accettiamo comunque questa mediazione."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,206.0,1966.0,F,PCP,121,443,"Come ha detto lei, l'emendamento propone la soppressione dell'articolo 32. Condividiamo l'esigenza che occorra disciplinare i casi specifici oltre a quanto è già evidenziato dalla legge 21/2009, la casistica potrebbe essere però più agilmente oggetto di un regolamento e noi crediamo che non sia opportuno inserirla in una legge di disciplina organica in materia di lavoro, ma pensiamo che occorra intervenire direttamente sulla legge 21/2009."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,123,268,"L'emendamento n. 20 di PCP non è accoglibile, in quanto c'è l'urgenza di dare una risposta rispetto alla precedenza sulle chiamate pubbliche per questa categoria di utenti. Rimane l'impegno di rivedere la legge regionale 21/2009 ed è un lavoro che è in programmazione."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,0.0,1985.0,M,RV,125,586,"Per ribadire quanto già detto in discussione generale: l'emendamento vuole introdurre la clausola valutativa e ben venga l'ulteriore specifica del subemendamento che introduce, nell'ambito degli enti che verranno coinvolti via via sugli ambiti di valutazione previsti dall'articolo, anche il Consiglio politiche del lavoro. Ci sembrava corretto comunque porre all'attenzione del Consiglio una clausola importante per un disegno di legge - ognuno, a seconda delle proprie dichiarazioni di voto, lo voterà o no - che complessivamente necessita di un'analisi completa sulla sua attuazione."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,127,575,"Ovviamente condividiamo, avendo subemendato la proposta, anche perché la linea d'indirizzo del Consiglio regionale in quest'ultimo periodo è quella d'inserire le clausole valutative; abbiamo chiesto semplicemente di coinvolgere il Consiglio politiche del lavoro e per questa valutazione, come il consigliere Aggravi sa, c'è un nucleo di valutazione che continua a lavorare sulle politiche e sulle azioni che vengono promosse, quindi è corretto racchiudere tutto questo in un lavoro complessivo e di offrire al Consiglio la valutazione sugli effetti poi che la legge produrrà."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,206.0,1966.0,F,PCP,129,1968,"Brevemente, come ha già annunciato nel momento della discussione generale la collega Guichardaz, sul disegno di legge nel suo complesso noi ci asteniamo per le motivazioni che erano state già esplicitate e che non torno a ripetere. Quello che voglio sottolineare però sono due cose in sostanza; la prima è che più volte, nel corso della giornata - sia nel momento della replica dell'Assessore e poi anche durante la discussione di alcuni ordini del giorno o anche di emendamenti - è stato detto che forse è stato confuso lo spirito della legge, in particolare per quello che riguarda la distinzione tra ciò di cui si deve occupare una legge in materia di politiche del lavoro, una legge quadro, e la questione della formazione e dell'istruzione. Ora noi crediamo che le cose siano comunque strettamente collegate e lo dimostra anche il fatto che più volte quest'elemento sia emerso nel corso delle audizioni; ci è stato tra l'altro anche detto che c'era stato un lavoro di stretta collaborazione, segno che comunque le cose s'intersecano in qualche maniera. La seconda cosa che volevo evidenziare è che noi abbiamo cercato di lavorare su questo disegno di legge analizzandolo, come hanno fatto tutti, con attenzione, e abbiamo potuto in Commissione comprendere meglio alcune cose e anche produrre una serie di proposte che si sono tradotte negli ordini del giorno e nei venti emendamenti che abbiamo visto, almeno in parte, essere stati accolti, segno che comunque il lavoro che avevamo in mente, che era quello di migliorare in alcune parti la legge, pur non votandola nel suo complesso, ha avuto un risultato. È un po' quello che noi cerchiamo di fare normalmente: lavorare sui testi anche - e questo lo dico perché me ne rendo conto - ""Costringendo"" a un lavoro di riesame e anche di rielaborazione in alcuni punti. Nel complesso quindi, dal punto di vista dell'esito del lavoro e anche in relazione all'impegno che è stato messo, questa è una valutazione positiva."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,33.0,1965.0,M,UV,131,3318,"Molto rapidamente, visto che abbiamo avuto modo tutto il giorno di confrontarci e anche, nel corso di questi due mesi, di avere ben due audizioni su questo testo di legge. Due considerazioni, una intanto di merito: nell'esaminare così velocemente anche gli emendamenti, non è detto che qualcosa non sia sfuggito, ovviamente andrà fatta una rilettura complessiva nei prossimi mesi per aggiornare o migliorare le cose sulle quali la velocità anche di discussione magari non ha permesso una piena valutazione del lavoro. Mi riferisco a un paio di articoli, uno in particolare: io raccolgo correttamente la segnalazione sulle vittime contro la violenza di Aosta e credo che su questo dovremmo tornare perché deve essere una legge non a escludere ma a includere, quindi mi prendo l'impegno di continuare a valutarlo ed eventualmente a migliorarlo - come dicevo - nei prossimi mesi. Poi sono sicuro di una cosa: la dovremo completare, perché nel rileggere ci sono sicuramente alcune cose da migliorare. Detto questo, a livello di metodo - lo dico in questo momento al Governo, ma lo dico come componente del Consiglio - se si vuole lavorare bene, arrivare alle ore 09:00 del mattino con venti emendamenti non aiuta. Io capisco che il lavoro dei gruppi sia difficile, perché facciamo tutti questo lavoro, ma è chiaro che emendare una legge così importante al mattino alle ore 09:00, costringe tutti a un lavoro suppletivo che viene fatto nella maniera migliore possibile - io ho chiesto di dare tutta l'attenzione politica che potevo dare e ho chiesto alle strutture di dare tutta un'attenzione tecnica - però credo che a livello di sistema forse dobbiamo un po' migliorare, ma lo dico come Consigliere e non come rappresentante del Governo, perché un domani le leggi servono per essere le migliori possibili, a volte la fretta non aiuta, però prendetela come un'osservazione costruttiva e non come una polemica, ma neanche come un'osservazione critica al lavoro che avete fatto perché immagino che tutti voi ci avete messo tutto il tempo e avete potuto farlo nell'organizzazione del vostro lavoro. Ripeto però, così tanti emendamenti ci hanno sicuramente messo un po' in difficoltà. Allo stesso tempo - e concludo - ringrazio ovviamente tutti, ringrazio in particolare la maggioranza, le Commissioni, il Governo e, come ho detto, le strutture del Dipartimento politiche del lavoro. La considerazione che faccio è che emendare una legge che ha più di vent'anni è comunque un lavoro importante che non è detto che sia definitivo ma che può essere affrontato solo se c'è continuità nel lavoro e se si possono, con l'attenzione politica del caso, affrontare le leggi che, quando hanno questo tipo di importanza, hanno bisogno di un lavoro attento da parte di tutti, ma anche di una continuità nel seguire i dossier. Ci sono altre leggi importanti che sono molto datate nel nostro attuale ordinamento e che quindi dovremo continuare a cercare di affrontare, perché l'evoluzione socio-economica che viviamo impone anche di lavorare a temi come questi. Grazie a tutti per le astensioni costruttive, per il lavoro che è stato fatto e da parte nostra massima disponibilità a continuare a lavorare con la coralità necessaria per dare le migliori risposte possibili con le politiche del lavoro ai bisogni dei cittadini e delle imprese."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,156.0,1976.0,F,PCP,133,1060,"Riprendo un po' le considerazioni fatte dall'assessore Bertschy, perché comprendo che vedersi arrivare quest'oggi gli emendamenti sicuramente avrà creato dei problemi anche alle strutture. Evidenzio però che oggi, ad esempio, noi abbiamo quattro leggi e io faccio parte di un gruppo di due persone che non ha strutture che lavorino per lui e, come molti gruppi di minoranza, dobbiamo comunque dedicarci alle nostre competenze e alle nostre risorse, quindi sotto questo punto di vista forse ha ragione: come metodo, sarebbe più importante avere ancora del tempo dopo l'ultima audizione per poter effettivamente elaborare quegli emendamenti senza vederseli poi in aula all'ultimo minuto. Potrebbe essere un metodo da usare di qui in avanti, anche perché anche sulla Omnibus abbiamo visto che poi la fretta forse ha portato anche a degli articoli che sono un po' dubbi e di cui magari parleremo durante il Consiglio, visto che ho depositato un'iniziativa, e comunque ne parleremo in Commissione, visto che abbiamo chiesto un'ulteriore audizione su quell'articolo."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,185.0,1983.0,M,LEGA VDA,135,3252,"Per esprimere, anche a nome del gruppo Lega, un ringraziamento a tutta l'Aula ma ovviamente anche all'assessore Bertschy per la gestione del dibattito rispetto a questo D.L.. Riteniamo che le modalità adottate siano le modalità corrette di valutazione delle proposte, a prescindere dalla provenienza e a prescindere anche dal numero eventualmente formulato che sicuramente ha aumentato il carico degli uffici, e riteniamo che il modo di procedere sia esattamente questo, cioè valutare le proposte che vengono formulate in maniera che possano effettivamente migliorare il testo e poi, eventualmente, se non si condividono piuttosto dire di non votarle e proseguire con il percorso. Riteniamo che effettivamente però, a fronte della discussione che c'è stata e del dibattito che si è affrontato, il testo ne esca sicuramente migliorato. Abbiamo espresso in maniera molto chiara, come Lega, le nostre contrarietà, le nostre criticità e abbiamo affrontato con la stessa trasparenza il dibattito, chiaramente votando quello che ritenevamo fosse opportuno votare. Rispetto alle donne vittime di violenza - l'abbiamo detto fuori microfono, lo diciamo anche al microfono in maniera che rimanga - riteniamo che la categoria delle donne vittime di violenza non vada considerata soltanto se si rivolge a un centro o a qualcun altro. Le donne vittime di violenza sono tali se sono vittime di violenza, punto; senza essersi rivolta a questo, a quello, a quell'altro, fuori, dentro Aosta, all'amico, al cugino o allo zio. Se si devono tutelare le persone, si devono tutelare a prescindere da a chi si rivolgono, è questo l'errore che noi vediamo in nuce rispetto alla formulazione che c'è stata ed è questa, secondo noi, una stortura che va corretta, altrimenti ci sono chiaramente piani e persone che hanno un procedimento agevolato e delle facilitazioni e persone che vivono le stesse difficoltà e le stesse criticità che invece non vedono riconosciuto lo stesso identico diritto, pur essendo nella stessa situazione. È chiaro che questa è una struttura che noi non abbiamo condiviso e che ci auguriamo - prendiamo per buono l'impegno da parte dell'Assessore di poter intervenire - quindi aspettiamo con ansia la correzione di quello che abbiamo evidenziato. Su altri aspetti, abbiamo detto in maniera chiara che non condividiamo un certo tipo di scelte, non condividiamo alcune impostazioni che purtroppo ci sono parse eccessivamente ideologiche, ma queste sono le naturali divisioni, differenze che ci contraddistinguono, e facendo un po' una somma, facendo un po' un bilancio rispetto al percorso di questo disegno di legge, come abbiamo detto dall'inizio pur condividendo una parte di quello che è stato proposto e pur apprezzando anche lo spirito positivo e le iniziative - il collega Perron ha parlato della parte più legata al mondo della formazione scolastica, noi ci siamo concentrati invece più sulla parte di supporto delle persone che hanno qualche criticità, che hanno qualche difficoltà in più a entrare e a rimanere nel mercato del lavoro - sulla base quindi di questa valutazione, come Lega esprimeremo un voto di astensione ma considerando, nelle parti che abbiamo già descritto, comunque un'innovazione sicuramente positiva per la nostra regione."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,0.0,1985.0,M,RV,137,3101,"Al di là dell'espressione del voto, sono contento che l'Assessore abbia colto e abbia compreso qual è stato l'approccio - non soltanto del gruppo Rassemblement Valdôtain ma anche di altri gruppi - con una dichiarazione anche già preventiva che ribadiamo di astensione critica, ma comunque nel senso positivo del termine. Comunque sia, questo è un disegno di legge molto importante perché non soltanto aggiorna una disciplina che ha superato la maggiore età - perché siamo ben oltre i 20 anni, speriamo che non sia ancora un ""Neet"" - però sostanzialmente l'ha superata e pone la basi in realtà per quella parte di lavoro su cui, anche nel mio intervento in discussione generale, ho cercato di attenzionare tutta una serie di questioni (bisognerà comprendere quale sarà poi la messa a terra di tutta una serie di previsioni e anche quali saranno poi le valutazioni che in corso d'opera si dovranno fare) non soltanto dal punto di vista della valutazione poi complessiva dell'applicazione della legge, ma anche del monitoraggio delle misure messe in campo, in particolare anche della pianificazione che verrà definita. Per quello che mi riguarda - l'ho già detto e lo ripeto - anche nell'ambito e soprattutto nell'ambito del Consiglio politiche del lavoro manterrò la posizione che fino a oggi ho tenuto: anche lì una rappresentanza critica nel momento in cui alcune cose non si ritenessero condivisibili e allo stesso tempo sostenere delle misure altrettanto condivisibili. Io mi auguro che ci possa essere anche comunque sempre un'attenzione sull'analisi e la valutazione dei dati, perché negli interventi vari che sono stati fatti - prendo ad esempio quello della questione dei disoccupati di lunga durata, che è stata anche oggetto di un subemendamento e di un emendamento - uno dei fenomeni che abbiamo potuto vedere (purtroppo, direi, ma di cui comunque va preso atto nel Consiglio delle politiche del lavoro) è che noi abbiamo due fette importanti della nostra società - quelli che potenzialmente dovrebbero entrare o entrano nel mondo del lavoro e quelli invece che sono più avanti con l'età - che sono in difficoltà. Noi abbiamo queste due importanti parti della nostra società che soffrono - chi magari di ricollocazione, chi di vera e propria anche vocazione dal punto di vista del lavoro - ed è un grosso problema perché poi nel mezzo sappiamo che invece tutta una parte di demografia in età da lavoro, viene meno proprio perché l'effetto demografico è quello che è e che ben conosciamo. Sicuramente ci sarò modo di parlarne ancora, sicuramente ci sarà modo di analizzare in maniera più puntuale quelli che saranno gli strumenti di programmazione; faremo la nostra parte. Oggi abbiamo cercato e abbiamo scelto di partecipare in discussione generale e ringrazio anche i colleghi e le colleghe che hanno presentato degli ordini del giorno e degli emendamenti che ci hanno permesso di esprimerci anche su delle posizioni più ideologiche rispetto a quelle più di natura amministrativa. Detto questo, il gruppo Rassemblement Valdôtain si astiene nel complesso della votazione del disegno di legge."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,224.0,1986.0,M,FP-PD,139,1675,"Io penso che questo provvedimento che si aggiunge agli altri - penso in particolare all'alleanza per il lavoro di qualità - rappresenti uno strumento utile per affrontare le grandi sfide che ci presenta il mercato del lavoro oggi, sfide che sono: il contrasto alla precarietà, che è l'ostacolo che impedisce alle giovani e ai giovani di godere di un futuro certo e stabile; la promozione della parità di genere, che sia di avanzamento di carriera o salariale; l'emersione del lavoro nero, una forma di sfruttamento doppia e ignobile; favorire la conciliazione dei tempi di lavoro, di vita e di cura, che è una delle grandi sfide attuali del mercato del lavoro; la promozione della sicurezza sul lavoro, perché la Valle d'Aosta deve fare la sua parte per combattere quella strage quotidiana e che ogni anno si presenta in Italia; il sostegno all'inserimento e alla permanenza nel mercato del lavoro delle persone con disabilità dei soggetti a rischio di esclusione sociale e dei migranti, perché non dobbiamo lasciare indietro nessuna e nessuno e, infine, quei provvedimenti che devono dare una nuova prospettiva ai cosiddetti ""Neet"", cioè a quelle giovani e a quei giovani che probabilmente hanno perso speranza nel futuro e nelle proprie capacità, futuro che può essere nell'istruzione o nel lavoro, perché da questa parte del Consiglio noi pensiamo che lavoro e istruzione abbiano pari dignità, ma pensiamo anche che tutti possono fare tutto, se partono dalle stesse condizioni sociali ed economiche. Dire ancora oggi nel 2024 che c'è chi è nato per zappare e chi è nato per studiare è davvero una cosa fuori dal tempo. Ovviamente voteremo a favore di questo provvedimento."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,184.0,1977.0,M,FP-PD,141,2633,"Ho partecipato all'iniziativa di Banca d'Italia citata dal consigliere Aggravi, nella quale è stato presentato il rapporto sull'economia della Valle d'Aosta. Per quel che concerne il lavoro, il report ha evidenziato dei dati piuttosto positivi. Riporto alcuni dati che sono anche stati in parte riportati da altri colleghi. Il tasso di disoccupazione è sceso di 1,3 punti percentuali; in questo caso bisogna evidenziare che la riduzione risulta ancora più importante per donne e giovani tra i 15 e i 24 anni. Il tasso di disoccupazione risulta essere del 4%, mentre a livello italiano si aggira intorno a circa il doppio. Altro dato confortante risulta essere l'incremento dell'occupazione, che ha avuto un aumento, soprattutto nelle posizioni a tempo indeterminato, risultante sia da nuove attivazioni che da stabilizzazioni di contratti temporanei. Il ricorso ad ammortizzatori sociali e sussidi di disoccupazione ha visto anch'esso un'importante riduzione. Risultati dunque confortanti, tenuto anche conto che il programma di legislatura di questo Governo prevedeva l'approvazione di un'ampia strategia di azioni legata al lavoro, strategia che ha visto l'approvazione di diversi piani, atti amministrativi e la rivisitazione del quadro normativo, come in questo caso, strategia che proseguirà ancora con il Piano politiche del lavoro. Con l'approvazione di questo documento, l'Amministrazione regionale porta a compimento un altro importante tassello del programma di legislatura, credo che questo sia il modo corretto di procedere, con serietà e trasparenza nei confronti degli impegni presi con tutta la comunità. Un ulteriore segnale della validità del percorso politico amministrativo di una maggioranza autonomista e progressista che è riuscita, nonostante numerose difficoltà, a proseguire nel suo percorso rispettando gli obiettivi che si era proposta. A differenza di chi è uscito dalla maggioranza e si è collocato all'opposizione, con l'unico obiettivo di far svoltare a destra il Governo della Regione, criticando qualsiasi iniziativa portata avanti da questo Governo, noi continuiamo a sostenere questa maggioranza, che prosegue lungo il solco tracciato dal programma di legislatura e rivendichiamo i risultati positivi ottenuti in questi anni, come è stato certificato dal report di Banca d'Italia, in questo caso anche sul lavoro. Credo inoltre che chi ha rivolto critiche nei confronti dei colleghi che hanno partecipato in qualità di certificatori ai referendum della CGIL, abbia ancora una volta dimostrato la propria vera appartenenza; sono critiche che si commentano da sole. Voteremo a favore dell'iniziativa."
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,246.0,1979.0,M,LEGA VDA,143,876,"Sarò telegrafico, ovviamente confermiamo l'astensione. Siccome abbiamo parlato prima di pregiudizi, di un certo snobismo che arriva da parte della Sinistra, abbiamo parlato di pregiudizi anti impresa, adesso il collega Padovani, che si dichiara giustamente comunista - che erano coloro che difendevano la classe lavoratrice - ha appena sostenuto che tutti gli agricoltori sono una categoria più bassa degli altri, perché zappano e zappare è nobile in quanto l'agricoltura è nobile e qui ha rivelato perfettamente cosa è diventata la Sinistra e il suo Comunismo oggi, per cui ballate sui carri del Gay Pride e sputate su lavoratori. L'agricoltura è la cosa tra l'altro a fondamenta della nostra società e lei ci ha perfettamente dimostrato che per voi zappare è un qualcosa di negativo, per noi no. Ode agli agricoltori, abbasso i comunisti come lei. (Più voci fuori microfono)"
47529,XVI,10/07/2024,"FORMAZIONE PROFESSIONALE, LAVORO, Politica del lavoro",9,it,11.0,1955.0,M,FI,146,1807,"Devo dire che in questo derby, c'è qualcuno che è così bravo a fare gli autogoal e quindi ormai siamo arrivati a fine della giornata e ritorniamo su un grande provvedimento che si è fatto con un grande perimetro che, in qualche modo, riassume e mette in campo tutta una serie di cose positive che noi, come Forza Italia, abbiamo votato. Abbiamo già annunciato che ci asterremo nel complessivo, ma voglio sottolineare alcuni aspetti che vengono dalle dichiarazioni dell'Assessore, in merito al fatto che il passo futuro è il piano delle politiche del lavoro, che dovrà dare concretezza a tutto quanto si è costruito intorno a questo perimetro della legge quadro complessiva, che è il disegno di legge 141, che è stato sicuramente complesso; un percorso irto di insidie, io l'ho seguito in Commissione in una materia che a volte mi mette un po' in confusione. Una delle cose importanti che sono state dette è che bisogna intercettare i bisogni della collettività. Noi condividiamo questo, i bisogni sono quelli di fare famiglia, sono quelli di poter dare ai giovani la possibilità di costruire famiglia, e ancora oggi la stampa diceva che l'Italia, nell'ambito dell'Europa, è lo Stato che ha gli stipendi più bassi. Voi sapete bene che la Valle d'Aosta è una delle regioni con gli stipendi più bassi. Noi dobbiamo lavorare fortemente, e dovrete farlo nell'ambito del Piano delle politiche del lavoro perché non si può andare avanti così. Noi nell'autunno prossimo presenteremo delle iniziative in questo senso e l'auspicio è che ci sia anche da parte della maggioranza questa sensibilità a far sì che gli stipendi dei nostri giovani, dei ragazzi, di coloro che lavorano, anche nelle partecipate, possano essere congrui ed equilibrati rispetto alla conduzione di una famiglia.Comunque noi ci asterremo, grazie."
47530,XVI,11/07/2024,"ARTIGIANATO, COMMERCIO, STATUTO, ZONA FRANCA",1,it,77.0,1975.0,M,UV,2,120,"Chiederei gentilmente se si può organizzare una riunione della Conferenza dei Capigruppo, solo per organizzare i lavori."
47530,XVI,11/07/2024,"ARTIGIANATO, COMMERCIO, STATUTO, ZONA FRANCA",1,it,0.0,1985.0,M,RV,5,12758,"Chers collègues, le projet de loi d'État numéro 1 a été soumis à l'attention du Conseil de la Vallée par le groupe Rassemblement Valdôtain le 11 octobre 2023 et a reçu l'avis positif de la première Commission le 4 juillet dernier. Dès sa présentation, mon groupe au Conseil a exprimé la volonté de rendre ce texte le plus ouvert possible à des contributions politiques, ou bien aussi techniques, afin de le rendre le plus concret possible (dans l'hypothèse d'une prochaine approbation par le Parlement). En ce sens, le texte proposé (puis amendé) veut finalement donner réponse à un débat qui n'a jamais cessé et qui souvent a été ravivé sous différentes formes. La proposition de ce texte de loi cherche de mettre en œuvre les dispositions de notre Statut spécial qui, jusqu'à présent, n'ont pas été pleinement appliquées ou, le cas échéant, seulement en partie et, en tout cas, au cours d'une période de temps limitée. C'est pour ça qu'avant de présenter dans le détail les contenus du projet de loi d'État, il convient de concentrer l'attention sur quelques notions importantes de portée plus générale. L'articolo 14 dello Statuto speciale della Regione autonoma, dispone: ""Il territorio della Valle d'Aosta è posto fuori della linea doganale e costituisce zona franca. Le modalità d'attuazione della zona franca saranno concordate con la Regione e stabilite con legge dello Stato"". Questo è oggi, come ieri, il passaggio più complicato, più citato e più ""nostalgico"" del nostro Statuto speciale del 1948. Nel corso della storia repubblicana vi sono stati, per citare degli esempi, vari disegni di legge presentati al Parlamento, in particolare si richiamano quelli del Senato, presentati dal senatore Chabod nel corso della III e IX Legislatura, nonché quello del senatore Fillietroz nel corso della VI. Una previsione, una possibilità, una prerogativa che, come ben sappiamo, di fatto non fu mai realmente applicata, vuoi per ragioni pratiche, vuoi anche per ragioni politiche. In alternativa, si preferì quello che, in breve, possiamo chiamare il regime del ""contingentamento"", con le relative applicazioni ed incombenze. Quanto storicamente successo sembra essere già stato pronosticato dal relatore del nostro Statuto, l'onorevole Lussu, che sul punto ebbe a dire: ""L'attuazione di questa concessione deve affrontare e risolvere una serie di difficoltà che sono lungi dall'essere semplici"". Non erano certo semplici allora, quando l'Europa, l'Italia e la Valle d'Aosta erano tutte da ricostruire dopo una guerra devastante, non lo sono certo oggi dove il quadro normativo di riferimento si è significativamente evoluto con la fine del regime d'antan , la nascita della Comunità europea, l'Atto unico europeo ed il resto del ginepraio normativo comunitario, sino a quella che oggi è diventata l'Unione europea. Allo stesso modo anche con la Svizzera i rapporti si sono significativamente evoluti rispetto al Dopoguerra, così come in senso lato anche con realtà tutt'altro che limitrofe e poste anche al di là degli stessi confini comunitari. Il Consiglio Valle trattò l'argomento già nella sua seduta dell'11 marzo 1948: nel corso di quell'adunanza emersero varie posizioni politiche e personali sull'argomento, così come anche quella serie di difficoltà di cui aveva già parlato l'onorevole Lussu all'Assemblea costituente. Nella storia del Consiglio Valle si trovano anche altri due momenti importanti in cui la massima assise valdostana trattò il tema. Nel corso della seduta del 28 luglio 1961 si discusse di una proposta di disegno di legge dello Stato per l'attuazione della zona franca in Valle d'Aosta, ai tempi del già richiamato articolo 14. Una lunga ed interessante discussione che, tra i documenti preparatori, teneva anche conto della già citata proposta di disegno di legge del senatore Chabod. In quella del 6 giugno 1967 si discusse nuovamente della questione nella forma, però, di ordine del giorno (poi approvato), sempre in merito ad una proposta di legge al Parlamento della Repubblica di iniziativa del Consiglio regionale valdostano relativa all'attuazione della zona franca della Valle d'Aosta. Una completa ricostruzione del contesto di riferimento, da 1948 ad oggi, sulla mai attuata fino in fondo zona franca in Valle d'Aosta meriterebbe molta più analisi e cronistoria storica di quanto sin qui fatto. Tuttavia in questa sede, e sino a qui, il relatore intende rappresentare per sommi capi quelli che sono stati, forse, i momenti più importanti, almeno dal punto di vista del contenuto degli atti discussi, della questione riguardante la zona franca. Come si è già detto, oggi il contesto di riferimento, normativo e non, è enormemente cambiato, tuttavia quello che resta scritto e valido sono proprio i contenuti dell'articolo 14, in particolare tre importanti principi: quello della territorialità, ovvero la Valle d'Aosta, così costituita territorialmente dal 1948 ad oggi, quello dell'intesa, ovvero il fatto che, come chiaramente previsto dal secondo paragrafo dell'articolo 14, le modalità di attuazione devono essere necessariamente concordate tra la Regione e lo Stato; quello della forma legislativa di attuazione, ovvero per mezzo di una legge dello Stato. Questi, in estrema sintesi, i principi cardine del testo dell'articolo 14 dello Statuto speciale rimasto in questa forma sino ad oggi. Nella seduta del Consiglio Valle del 6 aprile 2023 veniva approvata all'unanimità una mozione con all'oggetto ""la predisposizione di uno schema di norme di attuazione dello Statuto speciale per l'istituzione di zone franche urbane e di montagna all'interno del territorio regionale"". L'atto consiliare impegnava il Governo regionale, entro sei mesi, ad approfondire ""il quadro normativo in essere, anche al fine di verificare la fattibilità della previsione di una norma di attuazione che tenga conto delle esigenze territoriali, delle opportunità di sviluppo e delle esperienze europee, ed all'esito a relazionare presso la competente Commissione consiliare"". Un importante lavoro condotto dalle strutture tecniche del Dipartimento legislativo e aiuti di Stato, il Dipartimento bilancio, finanze e patrimonio, degli Affari europei, dello Sviluppo economico, nonché del Dipartimento turismo, sport e commercio. Un importante lavoro i cui contenuti e le analisi sono stati poi oggetto di una dettagliata presentazione in prima Commissione consiliare il 15 febbraio scorso. Al termine della presentazione, in Commissione si sarebbe potuto scegliere di fermare il percorso avviato, rimandando a chissà quando ogni ulteriore determinazione di sorta; al contrario, è stato condiviso, tra le varie parti in causa, di procedere ad un lavoro di confronto e adeguamento razionale della proposta di legge statale n. 1 con l'ipotesi di schema di norma di attuazione. Questo per dar vita a due percorsi paralleli, differenti ma con una comune finalità: dare finalmente avvio ad un dibattito politico e tecnico, ad una trattativa tra la Regione e lo Stato centrale per identificare la via moderna d'attuazione delle previsioni di cui al sempre citato articolo 14. Un percorso tutt'altro che semplice, questo va detto e ripetuto sin dall'inizio, un tema che non si può certo banalizzare o rendere a slogan senza necessariamente i dovuti approfondimenti tecnici. Il testo di legge finale, che qui di seguito si rappresenterà nei suoi contenuti, è il frutto di un importante lavoro di coordinamento tra la parte tecnica e quella politica per addivenire ad un testo finale il più possibile chiaro e funzionale ai prossimi passaggi legislativi. La proposta di legge statale n. 1 si compone di nove articoli. L'articolo 1 ne definisce le finalità e i principi, tra cui quelle volte a compensare gli svantaggi strutturali propri del territorio della Regione autonoma attraverso, per l'appunto, l'istituzione di zone produttive speciali per il sostegno e lo sviluppo di attività produttive, ubicate in zone strutturalmente svantaggiate del territorio regionale e zone franche montane. La denominazione di ""zone produttive speciali"" è sostitutiva rispetto a quella precedentemente utilizzata di zone franche urbane, che richiamava l'esperienza francese, al fine di renderla coerente con le risultanze del già richiamato studio tecnico condotto dalle strutture regionali. L'articolo 2 individua l'ambito di applicazione delle zone produttive speciali e delle zone franche di montagna, ovvero quelle zone delimitate dal territorio dello Stato della Regione, nelle quali l'esercizio di attività economiche e imprenditoriali da parte delle aziende già operative e di quelle che si insedieranno può beneficiare di speciali condizioni in relazione agli investimenti e alle attività di sviluppo dell'impresa. L'articolo 3 statuisce le modalità di individuazione dei territori delle zone per mezzo di decreto del Presidente della Regione, previa deliberazione della Giunta regionale. L'articolo 4 definisce puntualmente le caratteristiche dei benefici e la relativa modalità di attuazione degli stessi per ogni zona produttiva speciale e zona franca di montagna. L'articolo 5 disciplina le modalità di definizione e applicazione delle aliquote agevolate e diversificate dell'Iva. L'articolo 6 individua le tipologie di imprese beneficiarie dell'intervento legislativo. L'articolo 6bis rappresenta una novità rispetto al testo storico ed introduce benefici a favore delle persone fisiche con la finalità di ridurre il rischio di desertificazione dei centri abitati ubicati nelle zone franche montane, prevedendo incentivi, anche sotto forma di esenzione o di riduzione dell'imposta sul reddito delle persone fisiche e delle addizionali (regionali e comunali) all'IRPEF, in favore di coloro che vi trasferiscono la residenza con impegno a non ritrasferirla per dieci anni. L'articolo 7 introduce le disposizioni finanziarie. L'onere derivante dall'applicazione della proposta di legge è quantificato forfettariamente in 30 milioni di euro anni, riduzione del contributo dovuto dalla Regione quale concorso al pagamento degli oneri del debito pubblico stabilito a decorrere dal 2022. L'ammontare è stato stimato per difetto a partire dall'andamento degli ultimi anni dell'extra gettito IMU, nell'ottica di una restituzione alle attività produttive dei territori più svantaggiati. L'articolo 8, in ultimo, introduce disposizioni finali, volte a prevedere una valutazione del livello di rafforzamento della coesione economica, sociale e territoriale delle zone individuate da parte dello Stato e della Regione, al fine di valutare la proroga, l'implementazione o il termine dei benefici previsti all'articolo 4, nonché l'impegno annuale reciproco di interloquire sul complessivo stato di applicazione della presente legge. Alla luce di quanto sin qui esposto, questa proposta di legge al Parlamento italiano vuole proporre una via d'attuazione di quelle modalità richiamate in forma di legge dello Stato dal secondo paragrafo dell'articolo 14 del nostro Statuto speciale. Una proposta concreta, come già detto, per favorire il dibattito in corso e l'avvio di utili interlocuzioni con lo Stato italiano sul tema. Con queste motivazioni, questa proposta di legge, formulata ai sensi degli articoli 121 e 131 della Costituzione italiana e dell'articolo 26 del nostro Statuto, viene sottoposta all'esame del Consiglio Valle con l'obiettivo di trasmetterla secondo le procedure e le norme vigenti, come già ha anticipato il Presidente del Consiglio, ai rami del Parlamento. Mi si consenta, in ultimo, di ringraziare tutti i colleghi che, membri o meno della prima Commissione, hanno voluto confrontarsi sulle tematiche contenute nella presente proposta di legge e vorrei anche ringraziare quei colleghi che hanno condiviso, o anche meno, il sostegno agli emendamenti che hanno contribuito a rendere il testo di legge quello che oggi è all'esame di quest'Aula. Allo stesso modo voglio ringraziare tutte le strutture tecniche del Consiglio Valle e dell'Amministrazione regionale a vario titolo coinvolte per il prezioso aiuto dato ad analizzare le materie e costruire gli emendamenti utili a rendere tale, come già detto, il testo finale oggi all'esame di questo Consiglio. In conclusione, mi si consenta anche un auspicio: visto che il testo, nel caso in cui  - mi auguro - dovesse essere approvato dall'Aula, verrà incardinato nei due rami del Parlamento, mi auguro che i nostri rappresentanti in Parlamento possano raccoglierlo e sostenerlo nelle deputate sedi, non soltanto parlamentari perché, come ho detto, c'è un'attività necessaria di lobby , in senso positivo, e anche di interlocuzione con lo Stato che sarà poi nelle mani sicuramente del Governo regionale e del Presidente, ma anche e soprattutto dei nostri due rappresentanti nel Parlamento italiano."
47530,XVI,11/07/2024,"ARTIGIANATO, COMMERCIO, STATUTO, ZONA FRANCA",1,it,171.0,1995.0,M,LEGA VDA,7,10710,"C'è uno scopo per cui si parla di zona franca: il riequilibrio di uno svantaggio. E questo scopo è stato per lungo tempo, e ancora oggi, uno dei motori dell'azione autonomistica in Valle d'Aosta, una sorta di mito fondativo verso cui questa legge mette - potremmo dire - una parola ""fine"", dato che è una legge calata nella realtà attuale, che non ha niente, o quasi, da spartire con la rivendicazione di chi la zona franca l'aveva concepita e che si basava su dei presupposti legati ad un'area extra doganale che ad oggi non è più fattibile. Il tema delle dogane, che è strettamente legato allo sviluppo storico delle zone franche; non è affatto un caso che gli svantaggi siano presenti soprattutto nei territori di confine, di cui la Valle d'Aosta è perfetto esempio. Zone franche che però sono nate e si sono diffuse dapprima sul mare, con i cosiddetti ""porti franchi"", per poi svilupparsi, nel tempo, nell'entroterra con la nascita degli Stati e delle frontiere. Ne abbiamo un esempio qui vicino a noi, di zona franca, quella del Pays de Gex in Francia, in Savoia, che nacque nel 1815 e che ancora oggi è vigente, pur essendo contestualizzata nell'attuale assetto europeo. Per motivi simili, che si legano anche alla geopolitica, oltre che alla conformazione geografica, si volle la costituzione della Valle d'Aosta in quanto zona franca; una zona franca doganale, però, che oggi, con il mercato unico europeo, la politica di coesione e la concorrenza, non è più attuale e fattibile. Ovvio che la zona franca costituisce in passato un'enorme occasione persa, ma purtroppo si è preferito concentrarsi sul regime dei contingentamenti, sancito in attesa proprio dell'attuazione della zona franca, con la legge 3 agosto 1949 n. 623, che consentiva l'immissione e il consumo per il fabbisogno locale di determinati prodotti nel limite di contingenti annui, in esenzione dal dazio, dalle imposte di fabbricazione ed erariale di consumo e dalle corrispondenti sovraimposte di confine, del diritto erariale sugli alcolici, nonché dei prelievi stabiliti dai competenti organi dell'allora Comunità economica europea. Purtroppo quel treno è stato perso, e anche con il nuovo riparto fiscale del 1981 si è deciso che era meglio per la Regione tenere il ""borsone"" in mano e distribuire i soldi, piuttosto di lasciare i borselli nelle tasche dei cittadini: una differenza di vedute che oggi paghiamo caramente, anche e soprattutto nella mentalità dei valdostani. Ora è necessario fare altri tipi di ragionamenti, prendendo atto che la Valle d'Aosta non è più quella di 70 anni fa, e che oggi vede invece fenomeni, come quello dello spopolamento della montagna e della desertificazione commerciale, prendere sempre più piede. In questa proposta di legge, per ciò che concerne la zona franca, diciamo che si fa un po' quel che si può, avendo da un lato gli strumenti che hanno armi spuntate, dall'altro tutta una serie di criticità che riducono l'effetto desiderato, addirittura rischiano di creare esternalità non sempre positive se non si gestisce bene il tutto anche nelle fasi attuative. Due sono le tipologie di zone franche citate in legge: le zone produttive speciali e le zone franche montane, entrambe tipologie che rientrano nelle cosiddette ""zone economiche speciali"", o meglio, nelle zone logistiche speciali, visto che le ZES prevedono l'esistenza di un porto e sono diffuse più che altro al sud, anche se adesso, lo vediamo ultimamente, è stato deciso di creare un'unica zona economica speciale per il Mezzogiorno. Ogni zona franca ha carattere di fiscalità di vantaggio o di sviluppo, per compensare deficit infrastrutturali consolidati, ragioni geografiche, storiche, demografiche, tramite una serie di esenzioni. In questo caso, nel testo che stiamo discutendo, sono previste esenzioni per le imprese e attività produttive, questo assolutamente è fondamentale. Le zone produttive speciali e le zone franche montane hanno ovviamente vantaggi e svantaggi, hanno una grande forza di suggestione oggi connotate dal marketing territoriale. Le zone franche, se ben gestite, costituiscono un'attrazione di capitali e di talenti, è ovvio che a monte deve esserci un'attività di comunicazione se si vuole appunto invogliare ad insediare la propria azienda in un'area che gode della defiscalizzazione, ma di ciò abbiamo anche parlato anche in sede di discussione della zona franca per la ricerca e lo sviluppo. Per le aziende però che decidono di installarsi, ci sono ovviamente anche degli oneri, per cui una volta approvata nel caso una legge, una volta delimitate le aree, non aspettiamoci un'invasione immediata di aziende, perché gli oneri di progettazione di valutazione preventiva dell'impatto economico-ambientale, gli oneri di insegnamento e di infrastrutturazione, gli oneri di delimitazione e controllo, gli oneri di gestione ordinaria e di promozione sono da tenere pesantemente in considerazione. È ovvio che con altri atti la Regione dovrà andare incontro a questi tipi di necessità, per non rischiare di non consolidare poi il tessuto produttivo che con questa legge, invece, si vuole incentivare. C'è poi un'altra criticità da evidenziare: la temporaneità. Ovvio, da questa purtroppo non si scappa, non è di certo colpa nostra né colpa del proponente, proprio perché il vincolo della temporaneità è il presupposto per la concessione di una zona a fiscalità di vantaggio che appunto, come scopo, è quello della reversibilità della condizione stessa di svantaggio. Le agevolazioni sono riconosciute in misura massima all'atto di costituzione di una zona franca, per poi attenuarsi con il passare del tempo, fino ad arrivare ad azzerarsi del tutto. Le zone a fiscalità di vantaggio devono essere funzionali a colmare un divario economico di sviluppo per situazioni territoriali strutturalmente sfavorite. Ragioniamo però su un eventuale rischio potenziale: un'azienda decide di aprire una sede in un territorio inserito nella zona franca, sfruttando la defiscalizzazione, e quando essa (la defiscalizzazione) non ci sarà più, quindi il suo vantaggio competitivo originario cesserà, cosa succederà? Avrà dei costi di trasporto superiori, oneri legati magari al riscaldamento che, in altre aree, forse potrebbero essere minori, oneri che non sono controbilanciati dalla defiscalizzazione. È questo un pochino il limite di questo tipo di zone franche, non è colpa di nessuno, purtroppo non si può pensare di avere una defiscalizzazione che duri in eterno, se si concepisce questo tipo di misura, perché, appunto, una volta terminato l'incentivo della defiscalizzazione, la situazione ritorna ad essere come prima. Un esempio banale: se un'azienda decide di insediarsi in una zona franca a mezz'ora da Aosta, una volta terminati gli incentivi, non è che si ritrova magicamente ad un quarto d'ora da Aosta, rimane sempre a mezz'ora da Aosta. Il terzo punto, che riguarda la criticità, è lo strumento tramite cui si presenta questa proposta di legge che non è una norma d'attuazione. Sappiamo che per avere un'attuazione piena dell'articolo 14 è appunto necessaria una norma d'attuazione: abbiamo visto la bozza in Commissione, e sicuramente anche su questo lato si lavorerà; è comunque positivo avere due tipi di canale da portare avanti, perché giustamente è una rivendicazione che deve essere fatta, e avere da un lato le norme d'attuazione e dall'altro una legge statale è sicuramente un ottimo modo anche per mettere pressione agli organi romani. C'è poi una curiosità, perché in questi mesi di tempo mi stavo un pochino segnando i punti principali per quest'intervento, per il lavoro ovviamente precedente per quanto riguarda il testo, e sicuramente, nell'intervento che avrei fatto sul testo originario, avrei fatto uno specifico accenno al modo che non c'è di garantire una defiscalizzazione legata alle persone fisiche; defiscalizzazione, invece, che adesso, in questo testo modificato, è presente, perché, tutto ad un tratto, sono stati consegnati degli emendamenti, che sono stati presentati come tecnici formali e che invece inseriscono un articolo, il 6bis, che appunto tratta di benefici per le persone fisiche. ""Carramba, che sorpresa!"" perché appunto erano stati presentati questi emendamenti come tecnici e invece inseriscono comunque un punto assolutamente centrale che sosteniamo assolutamente, perché con quest'articolo si copia bellamente quello che è proposto sulla proposta di legge contro lo spopolamento dei piccoli Comuni di montagna, però inserendo un articolo più generico, perché - anche personalmente mi sono dovuto fare tutta una serie di conti che mi ha portato via un sacco di tempo per quanto riguarda il tema della defiscalizzazione in quella proposta di legge - in quest'articolo si inserisce una nozione molto più generica, però ci fa assolutamente piacere che comunque anche le nostre proposte di legge vengano in qualche maniera copiate, e se quelle idee, quelle proposte di legge, possono servire per migliorarne altre, ben venga assolutamente. Ci saranno ovviamente delle sfide interessanti, la prima è vedere approvata la legge, quindi è giusto fare anche pressione sui parlamentari, ma credo che qui, in quanto forze politiche, dovranno fare pressione tutti, perché sappiamo benissimo che dal punto di vista delle concessioni, per quanto riguarda l'autogestione della Regione, i nemici sono più all'opposizione a Roma che al Governo, lo vediamo adesso sul dibattito sull'autonomia differenziata, è un dato di fatto, quindi tutte le forze politiche devono in qualche maniera fare pressione affinché questo tipo di legge possa fare breccia e possa essere approvata anche dai due rami del Parlamento. Ci sarà poi il tema ovviamente della comunicazione, del marketing territoriale, da fare, la sfida degli oneri citati in precedenza, e successivamente mantenere, dopo gli anni previsti per la defiscalizzazione, le imprese sul territorio affinché queste poi, una volta finita l'esenzione, non decidano di delocalizzare. La fase attuativa della legge, se mai potrà essere approvata, sarà forse la parte più importante e più fondamentale: speriamo di arrivarci, a questa fase. Questa è una proposta che ovviamente noi sosterremo perché crediamo e sappiamo che potrebbe dare delle risposte concrete al nostro territorio; risposte assolutamente essenziali per contrastare certi fenomeni che stanno assumendo caratteri importanti, in primis due: quello dello spopolamento dei territori montani e quello della desertificazione commerciale. Sicuramente sarà una legge che non basterà per invertire una rotta, però questa, insieme ad altrettante proposte di legge che sono sul tavolo o che potranno arrivare, potranno disegnare sicuramente il futuro di una nuova Valle d'Aosta."
47530,XVI,11/07/2024,"ARTIGIANATO, COMMERCIO, STATUTO, ZONA FRANCA",1,it,160.0,1973.0,M,UV,9,4562,"In merito alla discussione sulla proposta di legge statale, anche ad integrazione di quanto emerso ed emergerà oggi nei lavori del Consiglio e nei lavori della Commissione, vorrei fare alcune considerazioni. Il tema che stiamo trattando è assolutamente complesso, e non va in nessun modo - così come ha giustamente ricordato il collega Aggravi - né banalizzato né usato come slogan da brandire periodicamente per il solo fine di attirare l'attenzione. Credo che la discussione sul tema sarà l'occasione (e lo è stata in Commissione) per dare vita ad un dibattito serio, rispetto al quale sono le politiche che abbiamo il dovere di presentare, di ipotizzare per sostenere il vivere in montagna, per sostenere le zone della nostra Regione che soffrono di più rispetto alle altre, per migliorare la qualità della vita, in modo che le differenze tra i territori siano minime, ma anche per invertire un pericoloso trend di calo demografico, i cui effetti più evidenti sono presenti proprio nelle zone più marginali. Tutto questo, e non voglio essere né banale né scontato, deve far parte di una strategia, che non può essere affrontata settorialmente o individualmente, ma deve essere vista in modo sinergico, trasversale e più complessivo. Purtroppo, mentre il problema è sufficientemente evidente, la soluzione a questo problema non è altrettanto né facile né fattibile, se non utilizzando gli strumenti che la legislazione regionale e statale permette. Come dicevo, assistiamo ad un inverno demografico che, pur non essendo circoscritto solo alla nostra regione, da noi assume dei contorni molto forti. Nei Comuni più marginali la percentuale di giovani residenti è mediamente inferiore rispetto agli altri Comuni, dato che si inverte se riferito agli ultra sessantacinquenni. Non solo spopolamento, ma anche il rischio concreto di una nuova emigrazione e di perdere vitali energie, intellettuali e lavorative. A questo si aggiungono i servizi essenziali, sia pubblici che privati, che nei territori più marginali sono di difficile accesso; nonostante il crescente sviluppo delle nuove tecnologie e dell'informazione, mancano nei territori più svantaggiati infrastrutture adeguate alle comunicazioni materiali e immateriali. Ancora, le difficoltà nel fare impresa, le difficoltà nel mercato del lavoro, difficoltà nel mantenere livelli adeguati di servizi essenziali, servizi sociali, servizi educativi ed istruzioni, a condizioni di parità con chi risiede nelle altre zone. Noi crediamo che dobbiamo partire proprio da queste considerazioni, attraverso una discussione aperta che coinvolga il Consiglio, che coinvolga il sistema degli Enti locali, che coinvolga i movimenti politici, e, più in generale, che coinvolga il territorio nel modo più ampio possibile, al fine di disegnare un quadro di azioni complessivo. Azioni che, come dicevo, solo in parte possiamo ipotizzare autonomamente nella nostra regione, ma soprattutto azioni che devono essere strutturate e definite a livello nazionale. Questi interventi - e mi riferisco ai territori più marginali - possono passare attraverso diversi strumenti, che sono in qualche modo già stati indicati: una fiscalità differenzia, una politica tributaria più mirata, incentivi diversificati per favorire il lavoro e l'impresa, una politica di welfare che favorisca la permanenza di famiglie, ma anche e soprattutto una politica di attrattività per le famiglie e per i lavoratori. Pensare a politiche per la montagna è doveroso, oltre che necessario; politiche che non devono fermarsi alla definizione della zona franca, in cui l'immaginario collettivo si lega piuttosto a politiche doganali che ad altri tipi di aiuti. Dobbiamo mettere in atto politiche necessarie perché serve una vera politica per la montagna che, unendo sinergicamente tutte le diverse iniziative presentate a livello regionale ma anche a livello statale, possa iniziare anche in questo contesto di cui stiamo parlando oggi un percorso di valorizzazione della montagna e all'interno di esso le zone più svantaggiate e marginali. Crediamo che sia la risposta alle istanze del futuro delle nuove generazioni, a cui è doveroso guardare con attenzione e cura, nella consapevolezza che i nostri giovani sono il capitale più prezioso; giovani che devono essere incoraggiati a restare nelle nostre valli e nei nostri paesi; incoraggiati e sostenuti e, se possibile, beneficiari di opportunità, per scongiurare l'abbandono di luoghi e comunità, che per noi costituiscono un patrimonio prezioso e fondamentale, a cui non possiamo permetterci di rinunciare."
47530,XVI,11/07/2024,"ARTIGIANATO, COMMERCIO, STATUTO, ZONA FRANCA",1,it,96.0,1963.0,M,FP-PD,11,2902,"Una breve dichiarazione che vale anche come dichiarazione di voto. La legge statale in discussione ha le finalità di compensare gli svantaggi strutturali del territorio regionale e richiama sia la Costituzione che il Trattato sul funzionamento dell'Unione Europea. La montagna e le sue attività hanno da sempre difficoltà e costi superiori rispetto a coloro che svolgono attività imprenditoriali vicini alle grandi vie di comunicazione, dov'è possibile abbattere i costi dell'energia e di trasporto, questi sono alcuni esempi. La comprensione e la suddivisione delle zone risulta, a mio modo di vedere, piuttosto complessa, legata a parametri fisici e socio-economici fluttuanti nel tempo. Ulteriori parametri sono la popolazione residente ad una quota altimetrica di 650 metri sul livello del mare, con nuclei storici in fase di spopolamento trentennale. Sono evidenziati alcuni benefici per la ZPS (zone produttive speciali), da non confondere con altri temi ambientali, sulle imposte dei redditi, sulla società, sull'IRAP e sull'IMU, l'esonero del versamento dei contributi sulle retribuzioni di lavoro dipendente. Anche per le ZFM (zone franche montane), la legge porta in dote l'esenzione delle imposte sui redditi, dell'IRAP, dell'IMU e del versamento dei contributi sulle retribuzioni da lavoro dipendente con tempistiche specifiche. Per tutti e due si applicano Iva agevolata e diversificata a seconda della dimensione. Il tutto va concertato ""con il Ministero dell'economia e delle finanze, il Ministero delle imprese e del made in Italy, il Ministero del lavoro e delle politiche sociali e, sicuramente, con il Presidente della Regione Autonoma Valle d'Aosta, entro sei mesi dall'entrata in vigore della presente legge"". Questa, a mio modo di vedere, è una complessità perché prende in causa diversi Ministeri. Importante è il passaggio della riduzione del contributo dovuto alla Regione dallo Stato, una legge di rango statale, con un nobile fine ma forse - pensiero personale - entra in un meccanismo e con un iter complesso di confronto con lo Stato che, come noi, è in dirittura d'arrivo come mandato. Preannuncio il voto a favore del gruppo FP-PD visto che il testo di Commissione ha raccolto elementi perfezionanti sul testo originale e di condivisione in un approccio che tende a sostenere le attività locali e che impegna le persone fisiche anche al trasferimento della residenza e a mantenerla per dieci anni, per contrastare anche l'abbandono e il calo demografico in un complesso di sviluppo imprenditoriale e occupazionale. Importante anche la valutazione proposta al termine del periodo relativo dei benefici previsti: una disposizione necessaria per una valutazione per un'eventuale proroga dei suoi benefici, un modello insito al Comitato paritetico di controllo e valutazione delle politiche regionali e della qualità della normazione, di cui faccio parte con alcuni colleghi."
47530,XVI,11/07/2024,"ARTIGIANATO, COMMERCIO, STATUTO, ZONA FRANCA",1,it,198.0,1964.0,M,FI,13,6798,"Ringrazio innanzitutto il collega Aggravi e il gruppo di Rassemblement per aver presentato quest'iniziativa, che ci dà l'occasione di discutere su un tema di grande rilevanza e che troppo spesso viene bandito a livello di slogan . Credo che le zone franche non siano la soluzione di tutti i mali, ma siano uno strumento molto importante. Credo che ci sia da sottolineare anche la positività del metodo che è stato adottato, perché, a fianco della presentazione di quest'iniziativa, è stato fatto un grosso lavoro da parte degli uffici, grazie al gruppo che è stato costituito dalla Presidenza della Regione per fare un'analisi a 360 gradi sulle zone franche. Su cosa significa poter attuare oggi una zona franca è stata fatta una ricerca che, sostanzialmente, prende in considerazione tutte le normative, a partire dal carattere dell'Unione Europea, per arrivare a quelle dello Stato e a quelle delle Regioni, per comprendere come si può declinare oggi sul territorio un concetto di questo genere. Noi spesso guardiamo ancora a livello nostalgico all'articolo 14 che, per tutta una serie di ragioni e di complessità, non ha trovato attuazione nel percorso della storia dal momento dell'approvazione del nostro Statuto. Molto spesso sono state fatte delle negoziazioni per ottenere delle situazioni di vantaggio a livello fiscale, proprio per cercare di andare a compensazione di questa mancata attuazione. É del tutto evidente che oggi il concetto va affrontato in modo molto diverso rispetto a quello che è nell'immaginario collettivo: le zone franche doganali non possono essere perseguite perché devono oltretutto essere anche eventualmente autorizzate dalla Commissione Europea, ma sono state individuate in questa proposta di legge due situazioni di intervento: le zone franche montane e le zone produttive speciali, che - come è stato detto da chi è intervenuto poc'anzi - hanno un limite temporale di loro applicazione, dei limiti spaziali e anche dei limiti delle categorie che possono essere interessate dall'iniziativa. La cosa che più vorrei sottolineare è che questa discussione mette in luce soprattutto l'esigenza e la consapevolezza che il nostro territorio è un territorio che ha delle differenze, nonostante sia piccolo, e che vada trattato a livello politico-amministrativo in modo diversificato. Credo che sia un po' questo il nocciolo della situazione, quindi questo sta a significare che noi dobbiamo perseguire quest'obiettivo ma, dall'altra parte, a livello politico-amministrativo, dobbiamo cambiare modello di amministrazione, perché non possiamo più pensare di procedere con la distribuzione a pioggia, ma deve essere una distribuzione selettiva che dà la possibilità, sostanzialmente, laddove ci sono le necessità, di intervenire sul sistema produttivo soprattutto per cercare di rilanciare il suo tessuto e dare rilancio all'economia della nostra Valle. I temi che possono essere toccati, che poi incidono a livello fiscale - è stato rappresentato dalla dottoressa Borney quando è stato fatto il percorso in Commissione - sono in particolare i tributi locali, che sono l'IRAP e l'addizionale IRPEF, sui quali abbiamo già ampia possibilità di intervento perché godiamo della manovrabilità, grazie alla norma di attuazione che abbiamo approvato nel 2017, la 184 che aveva il titolo: ""Manovrabilità fiscale"". L'altro grande settore di intervento sono i tributi erariali, l'IRPEF e l'IRES, sui quali noi oggi non abbiamo manovrabilità, però c'è da evidenziare che abbiamo la piena disponibilità di introito su questi tributi. Pertanto, se noi andiamo ad incidere su questi due tributi, il finanziamento successivo della defiscalizzazione dovrebbe essere a carico dell'Amministrazione regionale, salvo diversi intenti da parte dello Stato. Altro settore su cui si può intervenire, grazie alla manovrabilità del 2017, ma non è ancora stato preso in considerazione dalla pubblica Amministrazione - noi abbiamo già fatto diversi ordini del giorno negli anni passati a seguito dell'approvazione di questa norma -, è quello dell'IMU. L'IMU consentirebbe già, a livello di singoli cittadini, di poter intervenire, nonostante questo sia un tributo locale, attraverso il rimborso da parte della Regione come ristoro ai Comuni interessati dal mancato gettito. Qui si potrebbe già fare oggi una politica di differenziazione sul territorio laddove si ritiene ce ne siano le condizioni di necessità. Per quanto invece riguarda i contributi previdenziali che sono evidenziati in questa legge, sono sicuramente dei contributi che vanno versati a degli enti terzi, pertanto qui bisognerebbe trovare una quadra tra lo Stato e la Regione per vedere sostanzialmente chi mette le disponibilità. Questo per dire che questo è un obiettivo da perseguire nel modo migliore possibile, perché è come poter possedere una cassetta degli attrezzi per intervenire; queste sono le chiavi per poter fare poi delle manovre. Qualche chiave però ce l'abbiamo, già come ho detto; purtroppo sino ad oggi non è che abbiamo dato dei grossi esempi di utilizzazione di queste chiavi, perché - come ho detto prima - sull'IMU si potrebbe intervenire a livello di politica differenziata sul territorio, così come lo si può fare rispetto a quello che viene fatto oggi sull'IRAP, perché un intervento c'è, così come sull'addizionale IRPEF nelle categorie più deboli, ma si potrebbe implementare quest'azione. Pertanto, credo che ci sia la necessità di acquisire anche noi al nostro interno maggiore consapevolezza di intervento differenziato sul territorio, perché qualche strumento è a disposizione. Andiamo a cercare di ottenere anche l'approvazione di quest'iniziativa per poter implementare la cassetta degli attrezzi, però - come dicevo - bisogna cercare di approcciare in modo nuovo ed in modo diverso, e questo richiede anche una forte conoscenza del territorio, perché qualcuno che è intervenuto prima di me ha detto: ""Non sarà semplice applicare sul territorio questa legge, perché bisogna avere una conoscenza di dati sotto il profilo socio-economico e sotto tanti altri profili"", quindi bisogna avere delle banche dati, bisogna darsi un modello d'intervento e soprattutto sapere che è uno strumento, questo, che può essere di aiuto per cercare di rilanciare delle situazioni che vivono in una situazione di difficoltà, che vanno sostenute ed aiutate, ma che non può essere la soluzione di tutti i mali se non c'è un'adeguata politica da parte dell'Amministrazione regionale conseguente. Questo è un po' quello che ci tenevamo, come gruppo, a sottolineare nella discussione generale, perché riteniamo che l'argomento sia di grande importanza e che sia la giusta direzione verso cui andare e verso la quale dobbiamo anche implementare la velocità di utilizzo degli strumenti che oggi abbiamo già a disposizione."
47530,XVI,11/07/2024,"ARTIGIANATO, COMMERCIO, STATUTO, ZONA FRANCA",1,it,60.0,1958.0,M,UV,15,9370,"Intervengo come Consigliere regionale dal banco dell'Union Valdôtaine ed è la prima volta, e sono anche un po' emozionato, perché per molti di noi questa scelta, condivisa con l'Union di tornare a casa, ha un significato politico che colpisce anche dal punto di vista umano. La questione della zona franca è una questione antica, che in qualche maniera si rifà in maniera profondissima al privilège che il Duché d'Aoste aveva nei confronti de la Maison de Savoie. "" Privilège "" era all'epoca un termine non negativo, mentre vicende come la zona franca sono sempre state vissute all'esterno della Valle d'Aosta come un privilegio in senso negativo. L'articolo 14 dello Statuto è stata una scelta molto intelligente da parte dei fondatori della nostra autonomia nella trattativa che portò la Costituente a inserire questa norma, pur con tutte le difficoltà che Aggravi ha ricordato; Emilio Lussu è stato relatore del provvedimento e a spada tratta, nel corso dei lavori della Costituente, ha difeso molti di quegli aspetti del nostro Statuto che sono una peculiarità, anche rispetto agli Statuti delle altre Regioni, e quest'espressione dell'articolo 14 è certamente più forte di cenni sulle zone franche che, per esempio, sono presenti nello Statuto d'autonomia della Sardegna o la situazione che è derivata dalla tutela anglo-americana su Trieste, con quella zona franca portuale e industriale che è servita moltissimo al commercio del caffè. La zona franca è stata un tema politico ed è stata anche uno degli elementi di rottura tra la Democrazia Cristiana e l'Union Valdôtaine quando, a fronte di moltissimi proclami, ricordo Amintore Fanfani in Piazza Chanoux che affermò: ""La zona franca sarà fatta domani"" e poi la zona franca non venne fatta; questo portò il leader dell'Union Valdôtaine dell'epoca, Severino Caveri, a rompere quest'alleanza con la Democrazia Cristiana e a dar vita alla famosa ""Giunta del Leone"" che, per il Partito comunista, una volta uscito questo partito dal Governo nazionale, fu veramente un unicum a livello nazionale. Una delle ragioni fu anche l'inganno di chi non passò da quella legge sui beni in esenzione fiscale del 1949, una legge sicuramente temporanea, e non portò questa temporaneità, poi, a quello che sarebbe stato uno status del tutto particolare, con la nascita di una vera e propria dogana, a Pont-Saint-Martin, come avviene in molte zone franche esistenti in Europa, però - come è stato osservato giustamente - oggi all'interno dell'Unione Europea la normativa deve tenere conto del mercato unico, quindi dell'abolizione delle frontiere doganali; è un tema sicuramente non semplice. Ci tenevo semplicemente a dire che un primo tentativo di norma d'attuazione, anche se poi la questione è sparita e io probabilmente ce l'ho in qualche incartamento nel garage, un passaggio che fu abbastanza interessante fu all'epoca del Governo Prodi quando, a fronte della vicenda complicata dei buoni di benzina, vicenda che, come ricorderete, poi finì male per la semplice ragione che questa situazione delle accise particolari in Valle d'Aosta per i carburanti finì sotto la lente d'ingrandimento della Commissione Europea e della Direzione che si occupa della concorrenza perché ci fu quest'interpretazione in senso negativo che portò poi all'abolizione, di fatto, della legge regionale; è una tesi che io non ho mai condiviso perché, secondo me, si sarebbe dovuto semmai chiedere l'abrogazione della legge del '49, quindi chi mi succedette alla Presidenza della Regione, ritengo, in quell'occasione non fece una scelta giusta, perché lo Stato doveva rispondere all'Unione Europea e doveva assumersi la responsabilità del far venir meno di quella norma a tutela dei valdostani, presente una legge nazionale, e devo dire che le delibere di Giunta regionali e le leggi regionali non facevano altro che rifarsi a quella normativa madre, però queste sono vicende ormai superate e storicizzate, è inutile tornarci sopra. Semmai è interessante che quella vicenda portò alla presentazione di una norma di attuazione dello Statuto al Governo Prodi in cui si cercava, profittando di questa situazione dei carburanti e dell'esenzione fiscale, di far vivere una norma di attuazione, cosa che, anche in questo momento, si sta facendo, e trovo anche utile quanto si viene a discutere oggi, cioè la proposta di mandare in Parlamento, come elemento di stimolo, e ringrazio i promotori, perché ritengo che questa sia una cosa interessante. Nel tempo, si sono battute molte strade: ricordo uno studio sul bipolo franco con Martigny, perché a Martigny esiste, una piccola zona franca. Nel frattempo, va detto che nella legislazione nazionale si è molto pasticciato sul tema: ricordo le zone franche urbane, le zone franche montane, qualche cenno è presente anche nell'attuale disegno di legge all'esame del Senato sull'ipotesi di zone franche nell'ambito della normativa nuova sulla montagna. Io credo che il tema resti di grande attualità, modus in rebus, cioè rendendosi conto del quadro complessivo comunitario che certo rende più difficile la nascita di una zona franca integrale come era stata concepita dal Costituente - lo ripeto - su spinta intelligente dei padri fondatori della nostra autonomia. Però credo che ci siano in effetti delle motivazioni forti che, in qualche maniera, dovranno essere evocate, sia nel cammino della norma d'attuazione, sia nel cammino di questa legge quando verrà ritirata e trasferita in Parlamento, cioè in fondo questa questione dei territori di montagna è un tema che noi dobbiamo tenere come elemento forte, perché nel momento in cui l'articolo 174 dei Trattati parla della particolarità dei territori di montagna e degli handicap naturali permanenti che pesano sulla montagna, e devo dire che fra le motivazioni che ho sentito oggi nel dibattito ce ne sono tantissime che portano a spiegare il perché elementi di vantaggio non cozzerebbero con la logica della concorrenza dei territori o della eguaglianza, per cui una scelta di questo genere, in qualche maniera, sarebbe difforme da essere equanimi fra territori, proprio perché l'articolo 174 evoca questa coesione territoriale, che è anche una coesione economica e sociale, perché questa è la ratio dell'articolo 174. Credo, da questo punto di vista, che ad esempio si potrebbe immaginare una costruzione giuridica che parta proprio dalla logica applicativa di una norma di favore che, per adesso, è rimasta abbastanza inespressa nell'articolo 174 dei Trattati. Ricordo certe discussioni, anche a livello europeo, che sono state fatte per dire: ""Come diavolo concretizziamo questa evocazione significativa della particolarità dei territori di montagna? "". Una strada potrebbe essere quella di avere una direttiva europea che, in qualche maniera, dica che cos'è la montagna, perché non è un elemento così banale, non lo è certamente per noi, avendo un'altimetria di 2.100 metri, non lo è per noi che siamo attorniati dai 4.000, ma lo è nel momento in cui noi dobbiamo affermare che se ci dev'essere particolarità per i territori di montagna, compresa l'ipotesi di una zona franca, questo deve avvenire dove la montagna c'è, e noi sappiamo che questo sarà il tema che forse rallenterà l'attuale legge sulla montagna in discussione al Senato perché - scorrevo poco fa gli emendamenti che sono stati presentati alla legge - ci sono già quelli che dicono: ""Sì, è vero che dobbiamo cambiare la classificazione della montagna e rendere più cogente che cos'è montagna, però quelli che erano già stati considerati montagna nel 1952, perché, poverini, dopo tanti anni, anche se sono in pianura, anche se sono sulle coste marittime, perché devono perdere lo status di montagna?"" Questo è il solito gioco delle tre campane un po' all'italiana rispetto al fatto che chi ha ottenuto ingiustamente un privilegio, poi sembra in una logica quasi medievale di doverlo conservare per tutto il resto della propria vita. Plaudo quindi a quest'iniziativa, plaudo alla scelta che è stata fatta di portare quest'argomento per l'ennesima volta alla Commissione paritetica. Io sono convinto che oggi ci siano delle possibilità, lo ripeto, tenendo conto del contesto europeo, quindi non immaginandosi una dogana a Pont-Saint-Martin perché questo sarebbe del tutto irrealistico e antistorico. Non lo sarebbe stato a mio avviso nel 1945, o meglio dopo l'approvazione dello Statuto, quindi dopo il 1948; oggi evidentemente bisogna trovare delle soluzioni che servono anche a far capire che la montagna, in un'epoca in cui si discute di autonomia differenziata, quindi di questi livelli che potrebbero livellare in parte le specialità rispetto alle zone delle Regioni a statuto ordinario, la montagna resta la nostra luce, perché i privilèges che citavo all'inizio, derivavano, per il Duché d'Aoste, della particolare condizione, all'epoca non esisteva un problema di minoranze linguistiche, per millenni le due lingue del bilinguismo erano il francese e il francoprovenzale, solo le vicende successive storiche hanno portato la Valle d'Aosta a porre in primissimo piano la questione della salvaguardia linguistica come elemento fortemente caratterizzante. Ma la montagna resta una delle chiavi di volta della nostra specialità e rivendicare qualche elemento nuovo, innovativo e interessante della zona franca, è nel solco del cammino millenario del pensiero autonomista dei valdostani."
47530,XVI,11/07/2024,"ARTIGIANATO, COMMERCIO, STATUTO, ZONA FRANCA",1,it,206.0,1966.0,F,PCP,17,10144,"Negli interventi di coloro che mi hanno preceduta c'è stata una sostanziale dichiarazione di sostegno alla proposta di legge, ma dalle parole che sono state espresse ho avvertito anche alcune cautele. Da parte nostra, avevamo espresso già in Commissione varie perplessità e alcune obiezioni e ci sembra opportuno riproporle e chiarirle anche oggi. Nella relazione di accompagnamento che è stata presentata alla proposta di legge depositata ad ottobre 2023, e poi riproposta oggi, il punto di partenza che abbiamo potuto leggere è sicuramente alto ed ambizioso: c'è infatti una descrizione puntuale delle varie vicende relative alle discussioni in Consiglio regionale sull'applicazione dell'articolo 14 dello Statuto, però la nostra impressione è che da un livello decisamente alto improvvisamente poi si scenda a terra, come è normale, con un notevole salto logico, nel senso che la relazione parte dal 1948 e ricorda le discussioni in Consiglio degli anni '60 e i vari tentativi che ci sono stati di dare attuazione all'articolo 14 attraverso proposte di legge statali, di iniziativa regionale, tentativi molto enfatizzati. Va detto che non hanno però portato a risultato. Poi, la relazione afferma che questa nuova proposta di legge ha proprio lo scopo di concorrere a dare attuazione al principio dell'articolo 14 dello Statuto, riprendendo un discorso che nel tempo si era interrotto. Solo che, a nostro avviso, non tutto quadra, se poi guardiamo effettivamente al contenuto della proposta di legge. Il problema sta nel fatto che l'articolo 14 dello Statuto afferma testualmente che: ""Il territorio della Valle d'Aosta è posto fuori dalla linea doganale e costituisce zona franca"". Al di là delle posizioni che possiamo avere, che ci possono essere oggi sull'articolo 14, a me sembra che questa sia comunque un'affermazione chiarissima che riguarda l'intero territorio della Valle d'Aosta, e invece quello che prevede la proposta di legge che stiamo esaminando non riguarda tutta la Valle d'Aosta, non riguarda neppure interi Comuni, ma delle aree all'interno di alcuni Comuni che, a nostro avviso, non sono ben definite. E questo rappresenta una problematicità. Inoltre poi, anche all'interno di queste aree, non si prevede la cosiddetta zona franca, non si prevede la scomparsa delle imposte, ma si interviene soltanto su alcune di esse con una riduzione. Non si tratta quindi, secondo noi, di zone franche, così come si possono intendere, ma di aree in cui la tassazione è ridotta. Il Consigliere Lavy ha fatto un giusto rilievo nel suo intervento sulla questione della fiscalità di vantaggio, che sarebbe comunque a tempo limitato, quindi secondo noi siamo lontani dal principio dell'articolo 14, un articolo che sappiamo tutti essere particolarmente problematico nella sua realizzazione, e i fatti lo dimostrano. Certo, si potrà dire, ed è stato anche in parte già detto, che di più è impossibile chiedere. Ne prendiamo atto, però descrivere questo provvedimento come attuativo in parte dell'articolo 14 a noi sembra un po' un'esagerazione e, non me ne voglia il collega Aggravi, anche un po' una forma propagandistica. Una seconda considerazione riguarda l'evoluzione della proposta di legge, dal primo testo visto ad ottobre a quello poi uscito dalla Commissione l'altra settimana. Secondo noi il testo, invece di diventare più chiaro, nel tempo si è un po' complicato, e faccio un esempio: nel primo testo si parlava di zone franche urbane e di zone franche montane. A parte che, come ho detto, secondo me definirle franche è un po' improprio, ma le zone franche urbane sono diventate delle ZPS, cioè delle zone di produzione speciale. Osservo intanto che questa sigla può generare confusione, perché per ZPS tutta la normativa europea intende le zone di protezione speciale della direttiva Natura 2000, quindi delle zone che sono di conservazione naturalistica, come quella del Vallone delle Cime Bianche per intenderci, quindi c'è una confusione terminologica. Poi il termine ""franche"" scompare, e forse anche correttamente, perché non sono esattamente così, però una zona produttiva speciale a me sembra una cosa diversa da una zona franca. Una terza osservazione riguarda la descrizione per individuare le zone. Leggo all'articolo 2: ""Ai fini dell'individuazione delle ZPS si considerano le aree particolarmente svantaggiate nell'ambito dei territori dei Comuni della Valle d'Aosta sulla base di parametri fisici e socio-economici rappresentativi dei fenomeni di degrado urbano e sociale, quali ad esempio la desertificazione commerciale, la delocalizzazione o chiusura di attività economiche produttive importanti insistenti sul territorio di riferimento"". L'individuazione non riguarda il Comune ma un'area all'interno di un Comune dove c'è questa situazione di degrado urbano e sociale. Per me è complicato capire che cosa significa: di vere e proprie aree urbane in Valle d'Aosta ce ne sono poche, perché c'è la città capoluogo, Aosta, e poi, se vogliamo, ci sono alcuni Comuni del fondovalle, della valle centrale, quindi che cosa significa questo? Significa che si individua un'area in Aosta dove c'è una situazione di degrado urbano? Ma, ad esempio, quale? Noi avevamo chiesto in Commissione la possibilità di avere una simulazione per capire di che cosa stiamo parlando, però questo suggerimento non è stato accolto, e a noi sembra che la definizione sia stata creata, e poi anche utilizzata, per delle aree metropolitane, che possono essere in stato di abbandono. Ma da noi per fortuna una realtà di questo tipo, aree in stato di abbandono all'interno del tessuto, non sono proprio così delle aree, piuttosto ci sono delle situazioni critiche a livello però di interi territori. Per quanto riguarda invece le ZFM, cioè le zone franche montane, si dice: ""Ai fini dell'individuazione delle zone franche montane, si considerano le aree particolarmente svantaggiate relative ai territori di Comuni nei quali oltre il 50% della superficie è posto ad altitudine di almeno 650 metri sul livello del mare, con una popolazione residente inferiore a 5 mila abitanti o porzioni di aree comunali densamente edificate, poste sempre al di sopra di 650 metri sul livello del mare, con popolazioni inferiori a 5 mila abitanti e costituenti nuclei storicizzati dove sono presenti fenomeni di spopolamento calcolati in funzione dell'andamento demografico di tali aree con dati storici certi negli ultimi 50 anni"". Anche in questo caso si parla di aree o addirittura di porzioni di aree. Secondo noi è un sistema che difficilmente può funzionare per una realtà come la nostra, per una regione come la nostra; secondo noi bisognerebbe individuare i Comuni di montagna, quelli dove c'è più spopolamento, con i criteri anche che sono stati inseriti, ma non delle parti di un Comune, perché diventa molto difficile anche fare una cosa di questo tipo. Per noi quindi questa è un'impostazione confusa, pensiamo che bisognava fare un po' più di chiarezza. Una quarta ed ultima considerazione riguarda lo strumento che si vuole utilizzare, quello della proposta di legge per una legge statale. La legge dello Stato è uno strumento che potrebbe andar bene, secondo me, se si trattasse di dire come applicare l'articolo 14 dello Statuto, così come è già accaduto, però qui - mi ripeto - non stiamo parlando di applicazione del principio che la Valle d'Aosta sia una zona franca, ma di aree, di zone all'interno della Valle, in cui si riduce la pressione fiscale e si cerca di dare dei benefici a cittadini ed imprese. È un intervento che in parte si potrebbe fare con legge regionale, mi sembra che proprio oggi all'ordine del giorno, per decorrenza termini, ci sia una proposta di legge, la 138 della Lega, che cerca di affrontare, anche in maniera più limitata, quel problema dello spopolamento di alcuni Comuni attraverso una proposta di legge regionale, quindi con uno strumento diverso. Devo dire poi anche che non ho capito bene come mai nei lavori che ci sono stati non si sia pensato di integrare anche quella proposta di legge, però - devo essere sincera - io non ho seguito proprio tutte le varie fasi. Poi c'è un'altra cosa da dire: sappiamo - e su questo si sofferma anche la relazione che ha fatto il collega Aggravi - che in parallelo a questa proposta di legge c'è l'intenzione, ma poi lo sappiamo, di affrontare lo stesso tema con una norma di attuazione dello Statuto. Certo, si può fare, si possono tentare più vie contemporaneamente, quella della legge statale, della legge regionale, della norma di attuazione, però questo modo di operare su più fronti, con più strumenti, può essere vista come un'implicita ammissione di incertezza, cioè di un'incertezza su come fare, quali strumenti utilizzare. Che poi si accentua - secondo me - questa incertezza se consideriamo che c'è ancora un altro canale d'intervento che potrebbe essere usato, che è quello dell'intervento sullo Statuto stesso. Come sappiamo, la Regione sta partecipando ad un tavolo tecnico con le altre Regioni a Statuto speciale proprio per una revisione dello Statuto; c'è una prima bozza dell'ottobre del 2023 in cui però mi sembra che nulla si dica sull'articolo 14. A breve, da quello che sappiamo, che ci è dato sapere, dovrebbe essere pronta una nuova bozza, il condizionale è d'obbligo, e su questo tema, tra l'altro, c'è all'ordine del giorno di questo Consiglio una nostra mozione che non so a questo punto, con i tempi, se riusciremo a discutere. In conclusione, a noi sembra che si stia procedendo su tre tavoli diversi, come dicevo, un po' a tentoni, con il rischio che poi, alla fine, non si ottenga il risultato e che fra alcuni anni potremmo essere di nuovo qui a constatare lo spopolamento ulteriore di alcuni Comuni montani e di dirci che la Regione non è stata in grado di adottare le misure correttive più adeguate. Voglio però dire un'ultima cosa che è questa: noi condividiamo il principio che occorra intervenire rispetto a delle realtà comunali in cui c'è spopolamento, desertificazione commerciale, problemi di questo tipo di cui abbiamo già tanto discusso; questo strumento, che viene proposto oggi, non ci sembra particolarmente efficace."
47530,XVI,11/07/2024,"ARTIGIANATO, COMMERCIO, STATUTO, ZONA FRANCA",1,it,169.0,1980.0,M,UV,19,5775,"J'interviens aussi avec quelques très brèves considérations sur ce projet de loi de l'État, qui a fait l'objet d'un parcours de confrontation à l'intérieur de la première Commission très intense, d'abord avec le proposant de ce projet de loi que je remercie, parce qu'il a mis sur la table un aspect et un argument qui a été évidemment objet maintes fois de discussion à l'intérieur de ce Conseil régional et qui est, tout de même, d'actualité. On a travaillé avec le proposant, en particulier, mais aussi avec les bureaux de la Présidence de la Région: on a tâché de faire une analyse, soit du travail important qui a déjà été cité par les bureaux de la Présidence de la Région; un travail d'analyse des contextes, d'application ou d'exemples d'applications de zones franches soit au niveau national, mais voire même au niveau européen ou sur des réalités territoriales et régionales de notre pays. Un travail très intéressant qui a évidemment l'objectif d'arriver à une ébauche de proposition des règles d'application de notre Statut à analyser à l'intérieur de la Commission paritaire, mais qui est aussi un point de départ pour des raisonnements d'adaptation pour cette loi de l'Etat. Et, en effet, le travail qu'on a fait de partage avec le proposant et la Commission a été justement d'adapter un peu, avec des petits amendements d'adaptation du texte initial du projet de loi, en l'adaptant et en le mettant de façon plus correcte à jour avec le parcours parallèle qui débutera dans la Commission paritaire. Je crois que - comme on l'a déjà dit, on l'a dit en Commission et il l'a dit le proposant tout à l'heure -, ce sont deux parcours qui sont parallèles, mais qui ce ne sont pas de nulle façon en contradiction, parce que ce sont deux parcours que de quelques façons se complètent, parce qu'il y a évidemment des niveaux différents, des compétences différentes, qui soient de la Commission paritaire, qui soient évidemment des lois de l'État et des lois du Conseil régional. Je ne crois pas que c'est une question d'incertitude, comme l'a dit la collègue maintenant: c'est une question évidemment de plans différents, de compétences différentes, sur des arguments qui sont à analyser et, de quelque façon, à tâcher même de mettre à jour avec la législation actuelle, parce que évidemment, comme il l'a très bien dit le collègue Caveri tout à l'heure, c'est difficile d'imaginer une application de l'article 14, comme a été envisagé lors de la Constituante en 1948. De l'autre côté, évidemment, il y a des questions qui sont plus ponctuelles et là je suis d'accord, je l'ai déjà dit en Commission, avec la collègue Minelli; il y a des questions ponctuelles qui seront à analyser dans la phase applicative non sur la mise d'application de de cette loi; il y a des questions qui sont évidemment à analyser, mais qui seront l'objet évidemment, et je l'espère, le cas échéant où cette loi ira à sa conclusion, à son approbation. Je crois que mes collègues qui m'ont précédé, en particulier le collègue Caveri, qui a fait un très beau excursus historique de tout ce qui a été le débat tant au niveau national, qu'au niveau du Conseil régional en particulier, mais il l'avait déjà fait le collègue tout début, en présentation du projet de loi, en particulier les rapports entre Lussu et Chanoux, qui ont été même objet d'un article, d'un livre très intéressant de confrontation par le professeur Louvin, le professeur Demuro: une publication assez récente, un livre, je crois, à relire, parce que on voit que déjà dans la phase pré-constituante, pré-statutaire, le débat sur les difficultés qui envisageaient tant Lussu qu'évidemment Chanoux, qui n'a pas eu la chance de voir la Constituante, et surtout l'application et la naissance du Statut spécial. Mais ils envisageaient déjà des difficultés à mettre en œuvre les formes d'autonomie et donner la possibilité au territoire de se autogouverner et pour se autogouverner, évidemment, de trouver les formes de gérer les aspects financiers: évidemment, pour se autogouverner les aspects financiers sont les aspects les plus importants, au-delà de l'autonomie, de l'autonomie politique; pour cela, je crois que ces aspects sont, à la une, aujourd'hui, sont les objets centrales comme il était autrefois et c'est pour cela que je crois que ce projet de loi de l'État est appréciable, parce que il met sur la table une forme d'effort par rapport à la remise en cause des aspects financiers avec l'État, qui a été évidemment l'objet déjà maintes fois, toute législature évidemment ont tâche de remettre main  au rapport avec l'Etat, mais il y a dans cette proposition un effort en ce sens que je crois être très important et est le pilier sur lequel je base ce projet de loi de l'État. Je l'ai déjà dit autrefois, même quand j'avais d'autres rôles, je crois que vraiment ce Conseil régional doit travailler davantage sur ce sillon, parce que je crois que demain nous devons être à même de faire des propositions plus audacieuses de ce point de vue, par rapport au rapport avec l'Etat, évidemment en tâchant toujours de maintenir, ou même davantage, de construire des rapports productifs avec le Gouvernement de l'État et avec l'Union européenne; pour ce qui me concerne, je ne crois pas qu'il est de la propagande ce projet de loi; au contraire, je crois que c'est un sillon dans lequel on doit travailler, comme je le disais davantage. Je veux terminer seulement en remerciant moi aussi pour la collaboration les bureaux de la Présidence de la Région, le Président, avec le proposant de ce projet de loi: tâchez tous ensemble de trouver un accord qui aille dans la direction de pouvoir approuver ce projet de loi avec la plus large majorité. Je crois que c'est un passage quand même important, vu l'importance de cet argument."
47530,XVI,11/07/2024,"ARTIGIANATO, COMMERCIO, STATUTO, ZONA FRANCA",1,it,0.0,1985.0,M,RV,21,14830,"Ringrazio anche i colleghi che hanno voluto partecipare a questa discussione generale fino ad ora. Mi si consenta di aggiungere alcuni elementi rispetto alle giuste - e li ringrazio - considerazioni che sono state fatte, più o meno positive; non me ne vogliano, mi concentrerò più su quelle non del tutto positive, proprio perché le ritengo utili ai fini della comprensione di tutta una serie di elementi. Credo anche che - ironia anche un po' della sorte sul termine -, ma l'utilisation du terme adaptation je pense que c'est l'explication ponctuelle de ce qui est arrivé et de ce qui peut arriver. Ci sono due elementi comuni: uno è la possibilità e l'altro è il modello. Sulla possibilità sappiamo che spesso la politica è l'arte dell'impossibile ed invece la realizzazione del possibile; quindi io sono d'accordo sul fatto che si poteva fare di più, si sarebbe potuto fare di più, però in tempi che non sono quelli attuali. È ovvio che c'è anche una sorta di forzatura, e io ho cercato anche di dirlo, non soltanto nel corso della presentazione in Commissione, non soltanto nella prima versione della relazione, ma anche oggi. L'articolo 14 - lo ricordava qualcuno - è stato scritto in un momento storico e in un momento che non è il 2024, e non era neanche il 2023. L'articolo 14 nasce di due componenti: una che è quella già ricordata, e ringrazio anche il collega Lavy per l'aggiunta di nozioni di base, soprattutto su quello che è il complesso mondo delle zone franche, o meglio, delle zone economiche speciali, che prima di tutto sono una finzione, perché sono una finzione giuridica le zone franche, le zone economiche speciali, i punti franchi e tutta una serie di questioni; una finzione che nel passato si rappresentava con quelli che in una delle sedute che ho citato del Consiglio regionale erano chiamati ""baraccamenti"" con i quali si sarebbero dovute realizzare le dogane, perché appunto erano zone al di fuori della dogana, che prevedevano la realizzazione di una dogana, ma, come hanno ben rappresentato e come è ben stato rappresentato nel complesso testo che è stato realizzato con il coordinamento del professor Louvin, oggi le zone franche sono un'altra cosa, sono appunto la continuità di una finzione che è più finzione di una volta e che va a toccare non tanto quello che era il complesso mondo dei dazi di entrata e di uscita da una dogana. E ricordo tra l'altro che se uno va a rileggersi la storia delle discussioni in Consiglio regionale, quelli più preoccupati erano i rappresentanti della grande industria, perché all'epoca non era solo un problema di comprendere dove piazzare le imprese, ma soprattutto quelli che potevano essere poi i rapporti di riferimento con i mercati di sbocco e in quel momento era principalmente la ricostruzione italiana, perché se uno va a vedere, effettivamente, i rappresentanti di quella categoria erano molto scettici sull'applicazione tout court di una zona franca extra doganale. Ma erano altri tempi. Quello che viene fatto oggi è ovviamente una forzatura, come in quota parte sarà anche una forzatura la norma di attuazione, perché il concetto di base dell'extra doganalità che qualcuno - per carità - ha fatto sua, oggi non è più attuabile, dobbiamo dircelo, c'è poco da fare. Il codice doganale europeo è completamente diverso, ma il mondo è diverso. O si applicano delle politiche di dazi, vedi quello che si fa nei confronti della Cina, nei confronti di altre situazioni, ma è un'altra cosa. Oggi bisogna creare una via moderna, una possibilità, e quindi questa è la rappresentazione, magari imperfetta, magari anche confusa - e sul confuso tornerò -, magari anche con dei rischi dovuti alle esternalità. E ringrazio il collega Lavy per aver toccato un punto di critica che è corretto, che è quello degli investimenti collegati e correlati. Una zona franca tout court creata non porta a nulla: chiedete a Cagliari a che punto è il porto franco, oppure chiedete al sud, per me la soluzione della ZES unica sarà la fine della logica delle zone economiche speciali del sud, si trasformerà in una sorta di nuova Cassa del Mezzogiorno ma io penso questo. Qual è il problema più grosso che è mancato nello sviluppo di quelle zone economiche speciali? Che intorno non c'era nulla, che non c'erano degli investimenti collegati. Per assurdo, se andiamo a vedere quelle che sono le valutazioni e gli studi fatti sull'applicazione in particolare delle zones franches urbaines in Francia, ma anche della sopravvivenza di alcune zone franche in Europa, è proprio il fatto che, al di fuori di quella realtà, ci siano dei contesti dove le infrastrutture e gli investimenti sono correlati a questa possibilità, e non è una creazione di una enclave , ma è la diretta conseguenza di quella che è una politica di sviluppo e soprattutto - e il collega Caveri l'ha sottolineato e l'ha detto correttamente - di coesione, perché purtroppo, che ci piaccia o no (perché in alcuni casi l'Europa ci piace, in alcuni casi un po' meno, questo è da capire), ma la temporaneità e il fatto che gli aiuti siano a scadenza, è proprio per questo, per riportare a livello determinati territori. Questo purtroppo non l'abbiamo deciso noi, purtroppo c'è una cosa che si chiama Unione Europea e il Trattato di funzionamento dell'Unione Europea porta a quello. L'articolo 174 porta a quello. Ci sono delle realtà svantaggiate, la temporalità resta ed è determinata sino a quando quelle realtà non si riportano al livello delle realtà più avvantaggiate. Se questo livello non si raggiunge, allora - ed è quello che è prevista la contrattazione tra lo Stato e la Regione continua - per capire effettivamente se il livello è nuovamente raggiunto. È ovvio che ci sono tutta una serie di questioni che andranno trattate a parte, perché l'Iva non è un tema banale, perché la questione dei contributi previdenziali, come ha detto qualcuno, non è un tema banale, come il discorso anche delle infrastrutture collegate, perché non è solo un problema di Amministrazione regionale e di infrastrutture regionali, ma un'area, come ad esempio quella della Valle d'Aosta, o delle aree, che hanno delle infrastrutture come autostrade ed altro, che non dipendono direttamente dalla volontà della politica regionale, devono necessariamente avere un colloquio e una leale collaborazione nei confronti dello Stato o di sue emanazioni. È ovvio che abbiamo preso - e l'ho citato continuamente - il secondo paragrafo dell'articolo 14, e io sono molto preoccupato di un'affermazione che ho sentito, perché mi si dice che la legge statale è forse uno strumento non corretto, è meglio la norma di attuazione, ma sembra quasi più facile cambiare lo Statuto speciale. Se oggi noi andassimo a trattare, con lo Stato centrale, il cambiamento dell'articolo 14, io mi chiedo che fine farebbe l'articolo 14, e mi chiedo soprattutto che fine farebbe il principio base dell'articolo 14, perché il mondo è cambiato. Bellezze, il mondo è cambiato, quindi facciamo quello che è possibile, proviamoci, ma da qualche parte bisogna partire. È vero, abbiamo fatto nella relazione un bond à l'avance , un grande salto, come magari qualcuno preferirebbe sentirsi dire, primo perché sennò non mi sarebbero bastati sicuramente i 30 minuti e neanche quelli in discussione generale, secondo perché molto modestamente non sono uno storico, non sono in grado di farlo e lo lascio fare a chi è molto più bravo di me; terza cosa, bisogna arrivare al punto, perché sennò, altrimenti, moriamo nelle nuvole, perché è vero che partiamo da un principio alto, ma prima o poi bisogna arrivare a terra e bisogna dirsi che cosa si intende fare. Purtroppo sono una persona pratica, e me ne scuso. Detto questo, è ovvio che quella che noi oggi facciamo è una forzatura, ma è una forzatura che ha o comunque tenta di proporre un modello di sviluppo alternativo, ed è correttissimo quello che ho sentito dire, nel senso che all'epoca forse il regime del contingentamento, e io in parte lo comprendo anche perché si usciva da una situazione estremamente complessa, qual era quella del dopoguerra, non ci voglio vedere totalmente la malizia della re-distribuzione, per quanto la mia scuola di pensiero veda la re-distribuzione come una limitazione della libertà e della libertà economica, a questo punto è ovvio che quello che si tenta di fare è di applicare, un po' anche sul sillon della 184, e non soltanto, il principio di lasciare le risorse nelle tasche delle imprese e dei cittadini perché possano essere loro in qualche modo, magari in quota parte, ma a poter reinvestire o spendere come meglio credono. Ringrazio anche il collega Lavy perché è vero, l'articolo 6bis è molto simile ad una parte della proposta di legge, di cui adesso non ricordo il numero, dei colleghi della Lega, ma gli chèques li lasciamo da un'altra parte, perché quelli sono contributi netti, non sono una detassazione. Forse sono anche d'accordo anch'io che per favorire determinate politiche, vedi anche il discorso della natalità, non basti la defiscalizzazione, che comunque sarà sempre limitata, perché è vero, stiamo facendo della propaganda, collega Minelli, però c'è anche chi sogna e dice alla gente che non pagherà più le bollette elettriche, e se questa non è propaganda, mi chiedo che cosa sia. Perché oggettivamente è facile dire che bisogna applicare la tassazione, verissimo, però c'è un problema: la spesa pubblica chi la sostiene? Anche minima, perché anche chi come me ha simpatia per le politiche di Stato minimo, sa che uno Stato minimo c'è ed un costo ce l'avrà, e non ce lo paga Pantalone o non possiamo stampare degli euro come vorrebbe qualcuno, perché sappiamo che sono logiche un pochettino più complesse. Quindi sì, è vero, facciamo della propaganda, ma cerchiamo di farla in senso realistico. In questo senso non andiamo ad individuare - è vero - precisamente delle zone, dei Comuni o delle aree, però le faccio una provocazione: lo so che a voi la programmazione di stampo cinese piace tanto, ma allora io la invito ad indicarci precisamente quali sono le comunità energetiche rinnovabili che voi intendete fare con le vostre visioni di programmazione puntuale con la legge che è in discussione in quarta Commissione; perché è vero, noi lasciamo la libertà agli Enti locali, all'Assessore allo sviluppo economico, alle Commissioni o a quant'altro di poter lavorare per la creazione o per l'individuazione di aree che sono delle finzioni giuridiche e quindi per questo è ovvio che serve un decreto del Presidente per individuarle, però la battuta è: benissimo, ma non ci sono due pesi e due misure, diteci dove devono essere fatte le comunità energetiche rinnovabili, perché è molto simile. Diteci come, e chi; individuatele puntualmente. Noi abbiamo fatto una scelta diversa, abbiamo lasciato la libertà di poter scegliere ai territori come svilupparsi, perché noi non crediamo nella programmazione sovietica, e questo è un punto di partenza, perché quella è mancanza di libertà, e non voglio per una volta svegliare il collega Padovani, non è verso di lei quest'affermazione. Abbiamo fatto quindi una adaptation , abbiamo adattato il possibile, abbiamo cercato di presentare una norma, una legge di Stato, che potesse servire - e parlando di approccio lobbistico in questo senso lo abbiamo fatto -, perché la norma di attuazione ha anche un altro problema in questo momento, che ha una scadenza, perché è stata portata avanti giustamente dalla Presidenza, ma quando terminerà la Legislatura regionale, dove finirà la norma di attuazione? La legge per lo Stato, comunque, in qualche modo rimarrà. È incerta ovviamente la sua trattazione, e per questo io cito i rappresentanti a Roma, perché più o meno tutti, chi più, chi meno, li ha mandati a fare qualcosa. Io mi auguro quindi che su questo punto se la prendano a cuore. C'è stata anche da parte nostra inizialmente la comunicazione ai rappresentanti, perché à chacun son rôle ovviamente, e poi giustamente il Governo regionale ha le sue responsabilità, come ce le avrà il Consiglio, perché non è che finisca oggi, e sono contento che alcuni colleghi abbiano parlato in prospettiva di fare di più e di essere anche più coraggiosi, sono pienamente d'accordo, al di là di come ognuno la pensi. Io mi auguro quindi che qualcuno a Roma batta un colpo, almeno dal punto di vista morale, che sarebbe già un qualcosa di positivo. Perché è vero che ci sono tanti nemici delle autonomie, ed è vero che quelli forse più acharnés sono anche addirittura all'opposizione in questo momento, però nell'autonomia differenziata io qualche preoccupazione ce l'ho e l'ho detto, perché non basta scrivere ""autonomia"" per farlo, come sulla legge della montagna, perché si dà la possibilità di applicare la fiscalità di vantaggio con degli strumenti che sono da un lato molto concorrenziali rispetto alla norma di attuazione, perché la legge semplice di una Regione a Statuto ordinario è molto più rapida, la facciamo e via. Stiamo attenti e vigiliamo su questo principio, poi meglio un'autonomia magari che nasce male rispetto ad una che non nascerà mai, però occhio alla penna, perché non è un passaggio semplice e delicato, soprattutto per chi ha degli Statuti che nascono nel dopoguerra e che ha delle previsioni che sono datate; perché non è colpa nostra, purtroppo hanno questa età. La cassetta degli attrezzi, come diceva il collega Marquis, è un po' vecchia, ma almeno c'è, e quindi utilizziamola se vogliamo provare a farlo. Ripeto, la volontà era cercare nuovamente di rimettere à jour ed individuare una via moderna per non dimenticarsi di una previsione che oggi nello Statuto c'è, domani io non lo so, si è provato a farlo. Ripeto, c'è un contributo importante anche delle strutture tecniche, perché c'è stata, c'è una relazione molto interessante che è stata presentata nel febbraio in Commissione in cui tutta una serie di passaggi sono stati ben evidenziati. È ovvio che, come è stato detto e lo sposo, non basta, anche venisse approvata domani in Parlamento questa questione, e già il fatto delle risorse disponibili ovviamente necessitano una contrattazione, ma sappiamo come funziona la vita, e avremmo potuto identificare delle risorse fresche da trattare con lo Stato; abbiamo preferito provare a mettere sul piatto quelle che sono già oggetto comunque di una sorta di contrattazione, proprio per provare ad avviare quelli che sono i giusti rapporti. Lo dico soprattutto anche a chi magari li può avviare per i contatti che ha con i Ministeri di riferimento, quindi sarebbe una cosa molto positiva e di aiuto a tutti quanti. Poi ognuno farà la sua parte però, ripeto, questi sono gli elementi ulteriori che mi sentivo di dire. Ringrazio anche chi non voterà questa proposta di legge perché ha fatto delle osservazioni che sono sicuramente utili, non soltanto a questa discussione, ma anche in prospettiva."
47530,XVI,11/07/2024,"ARTIGIANATO, COMMERCIO, STATUTO, ZONA FRANCA",1,it,293.0,1968.0,M,UV,23,6761,"Ce n'est pas une réplique, mais seulement un complément de réflexions au débat, un débat qui s'est épanoui dans deux heures, une confrontation de laquelle ils ressortent pas mal de suggestions à retenir, un moment de confrontation sur un thème qui appartient à beaucoup des groupes qui sont aujourd'hui assis dans cette salle du Conseil et que le Gouvernement et la majorité ont bien voulu insérer dans le programme de gouvernement. Je remercie, tout d'abord, pour l'action et le travail de partage et de mise à jour de la loi originelle, qui a été présentée par le groupe du conseiller Aggravi, le Président de la première Commission Erik Lavy, qui a conduit et partagé, avec la Présidence et les premiers interlocuteurs, ce qui a été un parcours de mise à jour d'un document et a voulu prendre une partie du travail que les structures de la Présidence ont bien voulu mettre à disposition du Conseil régional, suite à une motion qui a été votée, je crois à l'unanimité, l'année dernière et qui nous a permis de démarrer avec ce parcours. Un parcours d'approfondissement de la thématique et des suggestions qui peuvent être mises à facteur commun, pour améliorer ce que pouvait être une présentation, n'importe dans quelle forme, au Gouvernement régional. Alors, on a choisi de bien vouloir procéder dans les deux routes: d'un côté, une loi qu'aujourd'hui nous sommes là pour voter, une proposition de loi de l'Etat, qui a des caractéristiques d'un certain type, qui reprend, en principe, ce que nous avons essayé de mettre aussi dans la loi que nous avons présentée à la Commission paritaire, mais qui a voulu foncer sur la situation fiscale dont vient de parler le proposant; et alors, on a essayé de partager ce parcours de soutien de cette loi, en partie avec de ressources du Gouvernement régional et, de l'autre côté, de ressources de l'État. Un parcours, sans doute, pas facile mais ce n'est pas une provocation, c'est un essai de dialogue, pour essayer de comprendre s'il y a la possibilité de le partager avec l'Etat, ou bien - et alors en deuxième lieu - si on doit revoir quelque chose dans la loi présentée en Commission paritaire, pour approfondir le périmètre dans lequel on peut et on doit travailler, pour démarrer avec la concession d'avoir vu le principe approuvé de la part de l'Etat, de pouvoir avoir sur le territoire valdôtain des zones franches, qui évidemment sont des vraies zones franches limitées. D'abord, le principe de la zone franche devait servir, au commencement, déjà dans le Statut, pour soulever des territoires pauvres, des territoires qui avaient des difficultés du point de vue économique, d'un point de vue social, pour donner une perspective aux territoires et aux habitants de ces territoires. Alors aujourd'hui, heureusement, certaines situations dans notre Vallée ont évoluées avec certaines formules, qui nous ont portés à avoir sur notre territoire des situations primaires dans le tourisme et dans la possibilité de développer des situations favorables à l'installation des structures pour le tourisme, plutôt que pour l'industrie ou la recherche; et il a d'autres territoires qui ont, en effet, de grandes difficultés à pouvoir démarrer avec n'importe quelle situation économique et sociale et à retenir, sur leur territoire, les professionnels et même les familles qui ne peuvent plus se permettre de rester dans ces situations. Penso che sia assolutamente importante sottolineare come questo tipo di provvedimento sia innanzitutto un provvedimento che deve sensibilizzare al nostro interno. E raccolgo la suggestione che è stata avanzata, mi sembra dal collega Jordan, di dover fungere anche da sensibilizzatore dell'opinione pubblica, perché deve esserci di nuovo una coscienza all'interno del nostro territorio, che possa sviluppare una volontà di avere una sorta di autogoverno - l'ha detto bene il collega Lavevaz -, io direi un'amplificazione di quella che è una situazione già abbastanza conclamata sul nostro territorio con la sussidiarietà che c'è tra Comuni e Regione. Situazione che deve essere enfatizzata laddove ci sono delle criticità a trattenere sul territorio famiglie e mantenere il presidio di un territorio che mai come in questa situazione così particolare, caratterizzata anche da questi eventi calamitosi, dimostra la necessità del presidio da parte degli uomini di montagna in zone non solo svantaggiate ma anche molto fragili e pericolose, se non presidiate. Questo tipo di approccio è già applicato per certi versi all'interno di situazioni sancite anche dall'Unione Europea quando si parla di zone particolarmente svantaggiate da un punto di vista agricolo, dove già l'Unione Europea prevede la possibilità - identificate queste zone come vorremmo fare noi sia da un punto di vista sociale e produttivo, sia da un punto di vista degli svantaggi geografici e morfologici - di poter aumentare le percentuali di contributo all'interno dello stesso tipo di investimento che l'azienda agricola può fare in un posto piuttosto che in un altro. Questo vorrebbe essere un approccio attuale e serio. La Valle d'Aosta non chiede e non vanta la necessità di dover intervenire su tutto il territorio, perché ci sono territori che fortunatamente si sono sviluppati in maniera organica, molto fattiva, molto importante, altri invece riscontrano delle enormi difficoltà. Su questi bisogna essere d'accordo e sdoganare questo principio della possibilità di individuare queste zone per dar loro un sostegno che non può essere un sostegno protratto per sempre ma che nell'arco di anni, un quinquennio, un decennio, possa consolidare la presenza, la rinascita e il consolidamento di una rinascita su quei territori. Questo è lo spirito con il quale ci si è avvicinati. Si sono trovate delle convergenze che fanno molto onore a quest'Aula, anche da un punto di vista della condivisione. È poi sempre più semplice trovare i difetti in quello che fanno gli altri, ma mettere assieme è altrettanto poco semplice e quando si riesce a farlo anche se il risultato potrebbe sempre essere migliore, si è cercato di lavorare per condividere dei principi che fanno parte di questa comunità in senso più ampio possibile e soprattutto di certe visioni che ci appartengono da sempre, sulle quali ci siamo presi l'impegno di lavorare. L'abbiamo fatto, lo facciamo oggi, lo faremo nel seguire ancora la norma di attuazione in maniera puntuale, una norma di attuazione che potrà basarsi anche su delle considerazioni negative che il Governo eventualmente vorrà esprimere nei confronti di questa proposta di legge, ma che ci darà l'apertura magari per rilanciare e trovare delle soluzioni per smorzare qualche angolo e per riuscire a portare finalmente a casa un'opportunità che potrebbe e potrà solo far bene a tutti noi."
47530,XVI,11/07/2024,"ARTIGIANATO, COMMERCIO, STATUTO, ZONA FRANCA",1,it,246.0,1979.0,M,LEGA VDA,25,1518,"Devo dire che ho apprezzato gli interventi che ho sentito fino ad ora, ho apprezzato l' excursus storico che è stato fatto, non entrerò nei dettagli, non ho - confesso - culturalmente studiato a fondo la proposta che è complessa, che chiaramente è dettagliata, complessa per sua natura com'è e non può essere altrimenti. Non ho personalmente competenze tributarie e devo dire, istintivamente, sto lontano ogni volta che vedo cavilli e burocrazia. Notoriamente ho però interesse nei massimi sistemi, quindi devo dire che apprezzo lo sforzo che è stato fatto per mettere a terra ed attualizzare un principio importante del nostro Statuto. Apprezzo in questo caso l'approccio pragmatico che è stato utilizzato, in particolare dal collega Aggravi, perché giustamente concordo con lui che da qualche parte bisogna partire. Penso, sempre rimanendo sui massimi sistemi, invece, che lo sforzo riformistico sia per una classe politica degna di tale nome l'attività più elevata e in qualche modo più nobile che appunto una classe politica possa operare. Al di là quindi dei dettagli, delle possibili incongruenze che andranno valutate caso per caso, delle critiche più specifiche, e anche al di là dei risultati, bene che un tentativo sia fatto, c'è una doppia strategia, quindi norma di attuazione e questa proposta di legge statale. Confesso che inizialmente non capivo molto il senso di questa doppia attività ma, ripeto, vista in sinergia strategica per ottenere un risultato, ha il suo senso, quindi voterò questa proposta."
47530,XVI,11/07/2024,"ARTIGIANATO, COMMERCIO, STATUTO, ZONA FRANCA",1,it,206.0,1966.0,F,PCP,27,3292,"Ringrazio il collega Aggravi anche per una serie di spiegazioni e delucidazioni che sono state date, alcune sicuramente utili a comprendere meglio alcuni passaggi. Rilevo che non è stato detto praticamente nulla su una parte che invece io ho evidenziato, cioè sulla definizione di quelle che sono le zone che si prevedono e soprattutto le aree e le porzioni di territorio che dovrebbero essere sottoposte a zone produttive speciali e a zone franche montane. Voglio soltanto puntualizzare alcune cose: io non ho detto che lo strumento della proposta di legge statale non vada bene, e non ho nemmeno detto che era meglio utilizzare la legge regionale; ho detto un'altra cosa, cioè che utilizzare vari canali secondo me genera anche una sorta di incertezza del percorso, questo ho detto. Non ho nemmeno detto che, a mio avviso, bisogna e si deve cambiare l'articolo 14, però mi pare che sia stato detto da molti che quell'articolo è rimasto inapplicato e che il mondo è cambiato e forse anche su quello bisognerà intervenire, ma ho evidenziato che esiste anche quel tipo di strumento. Non ho detto qual è il migliore, ma che questo lavorio a mio avviso può generare una situazione di incertezza. Lei ha detto anche ""C'è chi è pragmatico, chi sogna e dice alla gente che non pagherà le bollette elettriche"", non penso si riferisse a noi perché noi questa cosa non l'abbiamo mai detta, ma c'è qualcun altro che forse ha questa visione, noi ne abbiamo un'altra. Sulla programmazione di stampo cinese, guardi, io non apprezzo particolarmente la cultura cinese e alcuni aspetti di quella politica; sicuramente è vero che chiediamo sempre che ci sia una programmazione più puntuale ed efficace. Sulla questione delle comunità energetiche e che cosa intendiamo fare noi per implementarle eccetera, credo che questa cosa noi l'abbiamo già detta più e più volte, operativamente noi abbiamo detto che sarebbe utile, l'ho detto in Aula cinque o sei volte: avere un'unica grande CER regionale perché le condizioni, a nostro avviso, lo permetterebbero. Un'ultima cosa sulla questione della norma di attuazione, lei dice ""Poi finisce la Legislatura, non si sa dove va a finire la norma di attuazione, invece la legge statale è una garanzia, la legge statale resta"", allora mi chiedo se avete già delle assicurazioni che a livello romano tutto andrà avanti. Se è così, chapeau , però credo che il percorso non sarà così semplice. Io mi auguro che lo sia, però temo che non sarà così. Sul fatto poi che il risultato potrebbe essere migliore, va beh, sempre i risultati possono essere migliori, non è che questo debba essere visto come una volontà a tutti i costi, come diceva anche poco fa il Presidente, di criticare quello che fanno gli altri, perché personalmente è vero, spesso sono critica su alcune questioni e su modalità in particolare che vengono utilizzate, però credo di aver dimostrato più di una volta che siamo anche propositivi e cerchiamo di fare in questo senso un lavoro che ci richiede un certo sforzo, ma che facciamo assolutamente volentieri perché pensiamo che quello è ciò che bisogna fare nel momento in cui si è qui. In conclusione, il nostro voto sarà di astensione: alcune cose sono state chiarite ma sulle perplessità più importanti, non siamo state convinte anche dalle spiegazioni."
47534,XVI,11/07/2024,"ASSISTENZA SOCIALE, Disabili, DIFENSORE CIVICO",5,it,156.0,1976.0,F,PCP,2,284,"Praticamente l'ho già illustrato in discussione generale e, come ho detto, non accettiamo di togliere la prima impegnativa perché stravolgerebbe il significato che noi invece vogliamo dare a quest'ordine del giorno, quindi lo mettiamo in votazione così come è arrivato ai Consiglieri."
47534,XVI,11/07/2024,"ASSISTENZA SOCIALE, Disabili, DIFENSORE CIVICO",5,it,201.0,1975.0,M,SA,4,328,"È assolutamente importante stigmatizzare che quanto avevamo proposto, quindi anche il richiamo alle linee guida al punto 2.2, di fatto cita testualmente che ad oggi è prevista nelle linee guida la raccolta dei ritorni della collettività attraverso questionari, incontri con associazioni e addirittura passeggiate urbane dirette."
47224,XVI,17/04/2024,NOMINE E INCARICHI DI CONSULENZA E SPECIALI,4,it,184.0,1977.0,M,FP-PD,2,3192,"Il disegno di legge all'ordine del giorno reca: ""Puntuali modificazioni alla l.r. 10 aprile 1997 n. 11. Disciplina delle nomine e delle designazioni di competenza regionali"", modifiche volte sia ad aggiornare i richiami di legge ivi contenuti che a coordinare la disciplina regionale vigente in materia di durata massima e di cumulo degli incarichi negli organi d'amministrazione e di controllo degli enti partecipati e delle società partecipate direttamente o indirettamente dalla Regione. Il disegno di legge si compone di 5 articoli. L'articolo 1 prevede la sostituzione dell'articolo 5 della l.r. 11/1997, in particolare al comma 1 è stato eliminato il riferimento a normative statali puntuali, alcune delle quali abrogate, prevedendo un invio dinamico alle disposizioni normative statali vigenti in materia d'incandidabilità e d'inconferibilità. Al comma 2 è invece disciplinata la durata massima degli incarichi, in particolare è previsto che chi ha ricoperto il medesimo incarico per 15 anni consecutivi non possa essere immediatamente riconfermato nello stesso incarico e che ogni causa di cessazione anticipata, diversa dalle dimissioni volontarie, rileva ai fini dell'interruzione della consecutività. In questo modo, e con lo scopo di arginare possibili meccanismi elusivi del divieto di riconferma, si prevede che lo stesso soggetto possa essere riconfermato nel medesimo incarico solo nel caso in cui la consecutività della durata temporale massima di 15 anni non sia stata interrotta per dimissioni volontarie. Con il comma 3 si dispone che il sopravvenire di una causa d'incandidabilità o d'inconferibilità nel corso dell'incarico determina la decadenza. L'articolo 2 reca: ""Modificazioni all'articolo 6 comma 6 e 7 della l.r. 11/1997"", al fine di meglio coordinare le previsioni della stessa con quelle della legge regionale 14 novembre 2016 n. 20. In particolare, proprio per garantire maggiore chiarezza e coerenza normativa con la modificazione proposta, vengono previsti con il comma 1 casi di esclusione dal computo del numero degli incarichi che un singolo soggetto può ricoprire negli enti societari e con il comma 2 l'eliminazione del limite di cumulo degli incarichi di mero componente supplente degli organi di controllo, in linea con quanto già previsto per le società a partecipazione pubblica, per le quali non è prevista alcuna limitazione a detto cumulo, ai sensi dell'articolo 6 comma 4 della legge regionale 20/2016. L'articolo 3 reca: ""Le necessarie disposizioni transitorie"" prevedendo, ai fini dell'applicazione e della durata massima temporale delle cariche, ostativa a una riconferma dello stesso soggetto, che si tenga conto della durata dei mandati già decorsi alla data di entrata in vigore del presente disegno di legge. Allo stesso modo, ai fini del cumulo degli incarichi, è previsto che si tenga conto del numero degli incarichi già ricoperti, sempre alla data di entrata in vigore del presente disegno di legge. Gli articoli 4 e 5 recano infine rispettivamente la clausola d'invarianza finanziaria e la dichiarazione d'urgenza. La II Commissione consiliare permanente, riunitasi in data 8 aprile 2024, ha espresso a maggioranza parere favorevole."
47224,XVI,17/04/2024,NOMINE E INCARICHI DI CONSULENZA E SPECIALI,4,it,0.0,1985.0,M,RV,4,5436,"Intervengo in discussione generale anche per esprimere la posizione di voto del gruppo Rassemblement Valdôtain, un po' in linea con quella che è già stata la nostra posizione e dichiarazione di voto in II Commissione, e cercherò di portare all'attenzione dell'Aula gli argomenti che abbiamo espresso relativamente al nostro voto. Andando per ordine rispetto alla relazione del Presidente di II Commissione Malacrinò, lo abbiamo detto, nulla quaestio su due punti. Il primo: il necessario aggiornamento relativamente al meccanismo del riferimento alle normative puntuali, che sappiamo implica correre dietro a una legislazione che non è gestita direttamente da questo ente, e quindi ben venga un meccanismo più dinamico che permetta di volta in volta di valutare le normative d'incompatibilità o comunque d'incandidabilità e d'inconferibilità, come anche relativamente alla gestione dei supplenti, chiamiamoli così, negli organismi di controllo, dove sappiamo che la nomina è di fatto effettiva soltanto nel momento in cui il supplente diventa effettivo. Ci sono però alcune considerazioni che ci hanno portato a votare contrariamente, in senso più politico che formale o sostanziale di questa norma. La prima è il fatto che secondo noi si è persa l'occasione di riformare nel complesso la procedura di nomina che interessa non soltanto la legge 11/97 - che riguarda gli enti, le fondazioni e anche quanto riportato nei relativi allegati della norma - ma anche la legge 20 che riguarda gli enti partecipati. Vero è - è stato rappresentato dai Commissari di maggioranza in II Commissione  e anche, se non erro, dal Presidente nell'interlocuzione che abbiamo avuto in Commissione - che le due leggi hanno un perimetro di riferimento diverso, ma dal nostro punto di vista - non abbiamo partecipato alla creazione della legge 20 perché non ci eravamo, banalmente - riteniamo che la procedura di nomina (quindi la Regione che nomina in enti, società partecipate, enti e quant'altro) forse meriterebbe un'unica legge e una riforma complessiva, perché un conto è la gestione dei rapporti tra l'ente e le società o gli enti partecipati, un altro sono i meccanismi di nomina della Regione all'interno dei vari enti, ma questa è una posizione che, ripeto, secondo noi poteva meritare una gestione diversa. Prendiamo atto di quello che ha fatto la maggioranza però permetteteci di rappresentare quello che noi pensiamo. Per quello che riguarda invece la durata massima degli incarichi, c'è un po' questo volo pindarico tra 15 e 10... è bellissimo il passaggio in cui si parla di arginare possibili meccanismi elusivi del divieto di riconferma, ma, detto questo, prima c'era un limite di 10 anni, adesso c'è un limite di 15 anni e vero è che ci sono delle normative, vedi quelle dei revisori contabili, che generano un punto di riferimento molto lungo ma ci sono nomine e nomine e soprattutto c'è anche la facoltà di essere più restrittivi, altre realtà regionali sono rimaste sui 10 anni ma, ripeto, è una scelta che fa chi propone la legge. È vero che ci sono due considerazioni che si possono anche fare - e forse si devono fare - che interessano tra l'altro non soltanto i percorsi di nomina o di scelta degli amministratori o dei controllanti, dei soggetti che sono membri degli organismi di controllo delle società o degli enti partecipati; da un lato, l'annosa questione delle remunerazioni - se vogliamo tocca anche altri temi che sono quelli degli amministratori degli enti locali - noi l'abbiamo sempre detto, io personalmente ritengo che la miglior misura che si possa dare a una remunerazione è quella che si basa sul rischio che il soggetto corre nell'ambito dell'esercizio della sua carica: se vogliamo trovare una misura comune, a volte non sono gli abitanti di un villaggio o i residenti ma è la magnitudo del bilancio che ricopre, perché poi sappiamo benissimo come vengono fatte alcune quantificazioni, anche se gli algoritmi lì sono un po' particolari, ma lo scopriremo purtroppo solo vivendo. Detto questo, forse anche perché vengo dal mondo del privato, io penso che il primo meccanismo, soprattutto di alcune realtà, che possa giustamente giustificare una giusta o una più adeguata remunerazione, sia quello del rischio e anche delle deleghe che uno ha nel suo portafoglio all'atto della nomina, ma sappiamo che ci sono state stagioni di un populismo pauperista che hanno portato a questa problematica e anche a generare, in alcuni casi, una difficoltà forte a essere attrattivi nei confronti di professionisti che ovviamente guardano ad altri lidi. Sulla difficoltà di trovare candidati, diciamo che sicuramente l'ambito delle remunerazioni, della giusta remunerazione, è uno dei problemi, però oggettivamente riteniamo che, per quello che riguarda altri enti e altre realtà, i candidati spesso e volentieri non ci sono perché si sa già come va a finire la nomina. Questo è il segreto di Pulcinella, però forse una revisione anche del meccanismo di partecipazione alle nomine potrebbe essere più utile relativamente all'aumentare e allungare le possibilità d'incarico. Ripeto, queste sono delle considerazioni che noi facciamo da osservatori e non da proponenti di questo disegno di legge, per questo motivo voteremo contro a tutte le previsioni contenute e, nel suo complesso, al disegno di legge, sperando che questa nostra spiegazione possa giustificare una posizione che è coerente con quella già tenuta in II Commissione."
47224,XVI,17/04/2024,NOMINE E INCARICHI DI CONSULENZA E SPECIALI,4,it,293.0,1968.0,M,UV,6,2935,"Molto brevemente, nel ringraziare, per lo sviluppo del contenuto della legge i Commissari che hanno voluto prendere in esame il disegno di legge e il Presidente della II Commissione, riprendo semplicemente due concetti, che poi sono stati messi in luce anche nel dibattito, quindi la necessità con questa norma di coprire gli incarichi che, di fatto, in molti casi, proprio per una modestia del riconoscimento finanziario riconosciuto all'interno dei Consigli d'Amministrazione o quant'altro, trova molte volte difficoltà nella copertura di questi stessi incarichi, soprattutto in quelli degli enti partecipati, non tanto delle società, anche se poi anche nelle società la valutazione fatta dal collega Aggravi è assolutamente condivisibile: quando non c'è proporzionalità tra le remunerazioni e i rischi che uno si assume nel suo percorso di amministratore, non c'è questa corsa a ricoprire questo tipo di cariche, quindi nel suo insieme la norma cerca di trovare un equilibrio tra le disponibilità e le necessità di avere delle persone che siano qualificate in queste stesse posizioni. Sulla durata dell'incarico fino a 15 anni, crediamo che sia anche qua una questione d'opportunità da parte dell'amministratore, poter andare a fare delle scelte che possano dare una continuità amministrativa, anche al netto di quella che può essere una discontinuità politica, che permetta all'ente di avere comunque un punto di riferimento certo - come dicevo, almeno da un punto di vista di gestione di percorso - laddove può succedere, e succede sovente, che ci siano delle iniziative, anche d'investimento e importanti, o dei percorsi di modernizzazione o di crescita dell'azienda che necessitino di tempistiche che travalicano il decennio, con magari un cambio di referente politico, quindi può essere una scelta anche del subentrante il potersi appoggiare su qualcuno che abbia già seguito in precedenza le iniziative. Crediamo quindi che questo possa essere un vantaggio, messo a disposizione del decisore politico. Inoltre rimane comunque una durata equilibrata e consona anche ad altri incarichi, vedi quello dei Consiglieri regionali che possono essere rieletti per tre mandati consecutivi. Non è banale il fatto di non considerare plausibile un'interruzione per dimissione volontaria, che evidentemente potrebbe essere artificiosa nel contesto d'interrompere volontariamente per poco tempo una Presidenza o una partecipazione in un Consiglio d'Amministrazione. Gli altri sono aspetti molto più tecnici che richiamano il dinamismo della normativa statale per un adeguamento automatico e dei meccanismi che evidentemente terranno conto degli anni di mandato effettuati al momento dell'entrata in vigore per il calcolo della durata dei 15 anni all'interno dei consigli d'amministrazione. Questa è la modifica nel suo insieme, che crediamo possa essere considerata come qualcosa di positivo nelle opportunità delle amministrazioni a venire."
47866,XVI,17/10/2024,"FINANZA REGIONALE E LOCALE, Programmazione",1,it,201.0,1975.0,M,SA,2,18749,"Con il documento in discussione da ieri, quindi il documento di economia e finanza regionale, assicuriamo la necessaria continuità nelle fasi di attuazione del piano regionale per la salute e il benessere sociale, approvato dal Consiglio nel giugno del 2023, e della nuova programmazione territoriale approvata con la delibera di Giunta 1609/2022 dal collega Barmasse. In queste sfide a medio e lungo periodo è quotidiano l'impegno profuso dagli uffici dell'Assessorato insieme alle strutture dell'Azienda USL che il nuovo atto aziendale, approvato nello scorso mese di novembre 2023, ha reso maggiormente funzionale e rispondente alle priorità emergenti. È proprio in questo senso che il nuovo atto aziendale ha previsto nuove strutture complesse che danno dignità e attrattività di matrice organizzativa e ha, tra l'altro, istituito i Dipartimenti funzionali e strutture dedicate per specifiche patologie come il Centro di salute mentale piuttosto che il Centro per le malattie rare e autoimmuni. In tale programmazione assume un ruolo determinante la realizzazione della fase 3 del nuovo Ospedale regionale, che consentirà la riorganizzazione generale della sanità valdostana, favorendo una presa in carico tempestiva e maggiormente integrata dei bisogni di salute e benessere sociale, rendendoli quindi maggiormente funzionali e diffusi sul territorio. In ambito di sanità e salute il DEFR del prossimo triennio riassume le principali azioni che sono in corso di attuazione nell'ambito dei tre livelli di assistenza, quindi quella della prevenzione, quella distrettuale territoriale e naturalmente quella ospedaliera, collocando tutto ciò nell'ambito dei seguenti documenti di programmazione regionale, li ripeto: la delibera 1609/2022, il piano della salute e del benessere sociale, il piano operativo annuale, approvato con delibera 619/2024, il piano regionale della previdenza 2021/2025, approvato nel dicembre del 2021. La sfida della riorganizzazione complessiva della sanità sul territorio, come richiamato dal collega Chatrian, che ringrazio, si dispiega su: 1) la riorganizzazione e il potenziamento dei servizi territoriali; 2) gli investimenti delle strutture residenziali attraverso il finanziamento alle Unités per quanto riguarda le micro sul territorio, attraverso la legge 80/1990, che ha visto e vedrà impegni forti su tutta una serie dei nostri Comuni; 3) la realizzazione degli ospedali di comunità, quindi, sia quanto stiamo facendo attraverso il PNRR sul J.B. Festaz, primo ospedale di comunità, sia quanto autorizzato con le leggi di variazione di bilancio e di applicazione dell'avanzo libero di amministrazione nell'estate del 2024, rispetto alla scelta, in deroga ai canoni nazionali, di avere un secondo ospedale di comunità, anche se la nostra è una comunità da poco più di 100 mila abitanti, di fatto i dati Istat danno 123.018 abitanti al 1° gennaio del 2024, di conseguenza, per 100 mila abitanti noi dovremmo avere un solo ospedale di comunità. Non soltanto abbiamo fatto la scelta, in deroga alle nostre prerogative, di poterne avere un secondo, ma addirittura abbiamo già anche finanziato la spesa con 15 milioni di euro; 4) nuovi servizi previsti dal PNRR, quindi la COT (Centrale Operativa Territoriale), le case della comunità, quelle che una volta venivano chiamati poliambulatori, ma che oggi si rafforzano all'interno di una dinamica di sanità territoriale forte, lo sviluppo dell'ADI (Assistenza Domiciliare Integrata), le cure palliative e la terapia del dolore, oltre naturalmente all'istituzione delle quattro AFT (Aggregazioni Funzionali Territoriali), che, come spesso è stato richiamato in quest'aula, non dal sottoscritto, tra l'altro, ma un po' da tutti, rappresentano un po' la rivoluzione copernicana di tutto ciò che, di fatto, è la reale applicazione dell'integrazione socio-sanitaria. Su tali assi di intervento sul territorio si inserisce in modo determinante - e credo che questo possa anche venire incontro ad alcuni ordini del giorno che verranno discussi più tardi - la realizzazione del nuovo Ospedale regionale, la cui prossima approvazione del progetto esecutivo di variante, darà avvio - da parte di SIV - alle procedure per il bando di gara, di affidamento e realizzazione dei lavori. Tra gli investimenti sostanzialmente finanziati per il nuovo Ospedale vi sono 1.3 milioni di euro per gli interventi sul nuovo Pronto Soccorso, 6.3 milioni di euro statali integrati da risorse regionali per la sostituzione di apparecchiature di radioterapia e 1.5 milioni di euro per quanto riguarda la riqualificazione del Reparto di Cardiologia del Parini. C'è stata l'audizione in V Commissione il 10 aprile del 2024, nel frattempo è stato approvato il rapporto conclusivo del verificatore esterno, nel luglio del 2024, questo serve anche per dare contezza del fatto che da aprile il progetto di riferimento, quindi la variante al progetto esecutivo, che era quella, di fatto ha avuto tutte le certificazioni del caso: la validazione del RUP, che è arrivata a luglio del 2024, il visto favorevole del programma annuale pluriennale, che è arrivato nell'agosto del 2024, l'approvazione del programma annuale pluriennale del settembre del 2024 e l'approvazione della variante del programma esecutivo nell'ottobre del 2024, rimane quindi a giorni semplicemente la delibera di Giunta regionale e quindi poi la gara. È importante però dare una valutazione anche rispetto a tutta una serie di sollecitazioni che arrivano, rispetto al fatto che siamo tutti quanti sul pezzo e che il programma analizzato nell'aprile in V Commissione, il progetto era di fatto quello che ad oggi sta andando avanti, non ci sono state variazioni in tal senso. Andiamo avanti rispetto al potenziamento della chirurgia generale ortopedica, in collaborazione anche con la clinica di Saint-Pierre, il progetto ""Ospedale adattabile"", che è stato richiamato durante gli interventi proficui della giornata di ieri da parte dei colleghi della minoranza, in maniera anche dicotomica, perché una collega lo ha rappresentato come se di fatto ""l'Ospedale adattabile"" fosse una sorta di escamotage per non curare i nostri turisti, invece un altro collega ha detto che è un progetto assolutamente valido. Di fatto, in realtà, io non entro nel merito di valutazioni qualitative, dico semplicemente che è stato approvato un progetto che si chiama ""Ospedale adattabile"" da parte dell'Azienda USL e, se è stato approvato questo progetto, è semplicemente per mettere su carta una dinamica della nostra sanità ospedaliera, che è una dinamica legata ai flussi turistici che la nostra Regione vive. Ci sono dei periodi dell'anno, per fortuna, quello invernale e quello estivo, nei quali il nostro Ospedale accoglie tantissime persone, non in un rapporto esplosivo rispetto agli accessi normali. Quando noi parliamo, ad esempio, che nel periodo invernale abbiamo il 400% in più, quindi non è il 400% in più degli accessi al Pronto Soccorso del Parini, ma è il 400% in più della popolazione presente in Valle, di conseguenza, questo tipo di dinamiche obbligano e hanno obbligato noi, l'Azienda USL, a prendere atto di fatti assolutamente eclatanti da un punto di vista planetario, soltanto in pochissime zone del mondo capita che in periodi individuati e circoscritti la popolazione aumenti di queste dimensioni... non gli accessi agli Ospedali, di conseguenza, il progetto adattabile non soltanto prende e scrive quanto abbiamo richiamato, ma addirittura ""procedimenta"" quello che deve essere l'approccio nei confronti della cittadinanza valdostana, sia nel periodo turistico invernale che in quello estivo, dando priorità a quel punto a un tipo di interventi di natura emergenziale, rimandando quindi tutti gli interventi di natura elettiva negli altri periodi dell'anno. Sempre nella logica del potenziamento di questo genere, andiamo avanti con i centri traumatologici, con gli interventi sul CMP3, con il potenziamento del Centro di salute mentale delle attività sull'autismo e stiamo intervenendo per tutto ciò che riguarda anche la legge 37, quindi sul benessere animale, ma anche lì ci sono poi delle iniziative sulle quali andremo a spiegare la trasparenza con la quale ci stiamo muovendo anche in quest'ambito. Venendo all'ambito delle politiche sociali, è assolutamente centrale l'avviata revisione della legge 3, tra l'altro, oggetto di iniziative nel corso degli ultimi Consigli, sulle quali noi abbiamo dato dei riscontri che sono stati recepiti in maniera assolutamente positiva, più positivi 15 giorni fa che ieri, e, durante la trattazione proprio del DEFR in V Commissione, proprio sulla legge 3, ci siamo addirittura presi l'impegno, a proposito del fatto che si sta facendo uno studio con l'Università, di venire entro la fine dell'autunno a rappresentare in Commissione gli esiti di riferimento. Per quanto riguarda poi l'istituzione di un ente strumentale per separare le fasi di programmazione da quella di gestione dei servizi alla persona, rimando a una piccola analisi, che, secondo me, è utile fare anche a seguito di una serie di interventi che ci sono stati ieri durante il Consiglio da parte di vari colleghi, rispetto alla concretezza che il DEFR deve avere, indipendentemente dal periodo politico e dalla stagione politica nella quale viene rappresentato, perché se questo DEFR nel corso di questa consiliatura ha avuto e ha subito dei cambiamenti di natura strutturale, cercando di diventare un DEFR che nella sua parte 3 si concentra tantissimo anche sugli obiettivi, secondo me, in una qualche maniera bisogna dare riscontro, perché naturalmente tanti obiettivi, soprattutto in ambiti programmatori, come quello della sanità, hanno archi temporali lunghi, ma poi le famose crocette che intervengono sugli anni di riferimento del DEFR vanno meglio enucleate rispetto al fatto che, se c'è continuità, è anche perché durante l'anno vengono fatte tutta una serie di azioni. In tal senso ci inseriamo anche su questo tema, così come sul disegno di legge regionale in materia di terzo settore e la revisione del sistema regionale, oltre al fatto che ci troviamo a dover ragionare per le politiche sociali in termini di presa in carico multidimensionale dei soggetti in condizioni di povertà, è stata richiamata la povertà, però, secondo me, va enucleata, come vanno enucleate le analisi di riferimento che sono state fatte per quanto riguarda tutte le politiche di rispetto del genere a 360 gradi. Se durante questa giornata e mezza di analisi del DEFR abbiamo di fatto cercato di dare anche delle connotazioni molto puntuali, gli ordini del giorno in tal senso cercheranno... come dire? di esserlo... in alcuni casi addirittura troppo puntuali rispetto a una trattazione programmatoria di questo genere. Secondo me, è assolutamente importante provare a dare - queste non sono null'altro che le pagine degli obiettivi di riferimento - una lettura a caso di tutti gli obiettivi di riferimento inseriti per quanto riguarda, ad esempio, il mio Assessorato, facendo capire quindi, in modo assolutamente trasparente per tutti quanti noi, al di là delle logiche di parte, perché è normale che per un documento di programmazione finanziaria politica di matrice regionale come il DEFR, ci si divida tra maggioranza e minoranza ed è normale che la minoranza non sia d'accordo con un DEFR che non ha fatto e la maggioranza invece non soltanto lo propugni, ma addirittura lo sostenga e lo voti, però, a parte questo, che è il naturale gioco delle parti, esiste poi un tentativo di essere molto concreti rispetto agli obiettivi, per far capire come, in realtà, quelle crocette sulle annualità indichino un lavoro in continuum, perché c'è una logica programmatoria ampia, il piano della salute e del benessere sociale è 2022-2025, addirittura su un quadriennio, probabilmente quello precedente era durato una decina d'anni e potrebbe anche travalicare quest'arco temporale. Pertanto, partendo da archi temporali così lunghi, si arriva poi alla delibera di Giunta regionale, che è annuale, piuttosto che al PD di riferimento, ad esempio, per quanto riguarda l'obiettivo M4156, che è quello inerente alla revisione della legge 3 di cui parlavamo poc'anzi, quanto richiamato in quinta è assolutamente concreto e i rapporti con l'Università stanno per dare un esito assolutamente puntuale. Per quanto riguarda l'obiettivo MA4.2, cioè la costituzione della cabina di regia, questa costituzione è prevista nell'ambito del piano della salute e del benessere sociale, ma soprattutto è stata approvata con una delibera di Giunta regionale 282/2024 e l'affidamento dell'incarico di assistenza tecnica è stato approvato dal Coordinatore del Dipartimento politiche sociali mediante un PD, che è del maggio 2024. Abbiamo già detto che, entro il novembre del 2024, ci sarà il primo esito in tal senso. Primo esito che, oltre a intervenire su una logica di divisione tra programmazione e gestione, ha come ulteriore principale obiettivo, in V Commissione l'abbiamo detto, quello di rendere tutti quanti i dipendenti di questo nuovo soggetto che si sta creando con la stessa dignità di natura contrattuale, quindi una dignità contrattuale di matrice pubblica, che è una delle ratio di riferimento di cui stiamo parlando, per cui un'attenzione al meglio per tutti i dipendenti di questa struttura. Per quanto riguarda la redazione di una bozza di disegno di legge regionale in materia di terzo settore, abbiamo già detto che sono assolutamente iniziate le concertazioni nell'anno 2024 ed è stata avviata anche la concertazione con tutti quanti gli enti di riferimento che vengono richiamati. Per quanto riguarda addirittura tutto il tema dei PUA, essi sono stati avviati il 1° gennaio del 2024 - siamo all'obiettivo 4.6 - e, di fatto, i PUA hanno l'intendimento di potenziare l'integrazione sociale sul territorio e di arrivare quindi finalmente, se si parla di un atto programmatorio come il PSBS, addirittura a dargli una connotazione reale che già ad oggi è perfettamente in linea con quanto stiamo facendo. Anche per quanto riguarda i servizi finalizzati alla prevenzione dell'allontanamento delle famiglie, ci sono tutta una serie di deliberazioni che ci sono state durante il 2024, così come la costituzione nell'ambito del piano di zona di una cabina di regia, che è stata approvata con una delibera, la 1086 sempre del 2024, rispetto anche ad alcuni ordini del giorno che trattano la 14/2008, oltre al fatto che nel 2024 è stato definito un ""Nuovo modello sperimentale di strumenti di budget"". È stato avviato con l'obiettivo 4.9 l'avvio e la gestione dei progetti che prevedono la realizzazione di gruppi appartamento, tra l'altro tutto quanto questo con una serie di deliberazioni, che, di fatto, hanno anche recepito durante il 2024 gli interventi sia su Saint-Marcel che su Aosta in collaborazione con questi Comuni. Per quanto riguarda, ad esempio, la legge 23/2010, addirittura siamo in piena attuazione per quanto riguarda questo tipo di legge, così come nell'avvio della gestione del Centro delle famiglie, che è partito dal 1° gennaio 2024 e, tra l'altro, in V Commissione, anche rispetto al fattore famiglia, c'è stato un assoluto confronto più che proficuo con il collega Manfrin, naturalmente su posizioni diverse, ma, di fatto, la risposta da parte del Governo è arrivata. So che non era questa la sua... però è importante dargli una connotazione pratica visto che, di fatto, si è detto ieri che il DEFR in realtà vola in alto e non ha delle declinazioni annuali, non l'ha detto lei, parlo come trattazione in generale, sto cercando di dire che, in realtà, non è così. La stessa cosa per quanto riguarda l'approvazione da parte della Giunta regionale di tutte le misure sulla povertà, perché il piano è stato approvato nel corso dell'anno 2023, ma soprattutto mediante la DGR 756/2024 è stata anche avviata l'istruttoria per l'avvio di un progetto servizio finalizzato all'inserimento sociale, occupazionale e lavorativo degli individui in condizioni di povertà e a rischio di esclusione sociale, tra l'altro, in collaborazione con il collega Bertschy, piuttosto che l'avvio e la gestione di un progetto che prevede la realizzazione di un centro servizi per la povertà, che sono sempre legati all'approvazione dei LEPS, cosa che è avvenuta tra il 2023 e il 2024, tutto ciò sempre per dare piena attuazione e concretezza in ambito di politiche sociali. Proverei a fare la stessa cosa anche per quanto riguarda gli obiettivi di riferimento inerenti la sanità: ad esempio, l'obiettivo sulla definizione del modello organizzativo e dell'avvio della sperimentazione della rete epidemiologica, trattato durante la trattazione del PSBS, viene dato su un arco temporale lungo, ma, con delibera 622/2024 di approvazione del POA, il piano operativo annuale del PSBS, la Giunta ha approvato la scheda che prevede l'affidamento di un incarico e con il PD 1037/2024 è stato affidato lo studio all'Università del Piemonte orientale per quanto riguarda l'epidemiologia. Relativamente alla messa a punto di un monitoraggio ambientale degli antibiotici e dell'antibiotico-resistenza, tema inserito di fatto con la delibera 951 dell'agosto 2024 è stato approvato il piano di riferimento. Per quanto concerne l'obiettivo MA2.3, quindi l'attuazione degli interventi relativi alle case di comunità e agli ospedali di comunità che abbiamo citato poc'anzi, nel mese di giugno del 2024 l'Assessorato, in collaborazione con l'Azienda USL della Valle d'Aosta, ha trasmesso la ricognizione di riferimento per quest'ambito, oltre al fatto che all'obiettivo MA2.7 rispetto alla COT - argomento inserito nel piano della salute e del benessere sociale - addirittura c'è stata l'approvazione durante il 2024. È assolutamente importante anche richiamare l'obiettivo MA2.17, perché di quest'obiettivo vengono evidenziate tutta una serie di azioni che sono state fatte, che sono: l'incremento di 15 posti letto nei nuclei residenziali per il trattamento delle demenze e dei disturbi cognitivi, l'avvio dell'offerta di posti in centri diurni per il trattamento delle demenze, la prosecuzione dei servizi ""A casa è meglio"", l'avvio dell'attività di Atelier Alzheimer; tutta questa roba, che è la declinazione di quell'obiettivo, dove l'abbiamo trattata se non in V Commissione ai sensi della 5/2000 non più tardi di tre settimane fa? Per cui, e chiudo, il DEFR può avere una connotazione politica di parte, e io non ho assolutamente intenzione di intervenire in tal senso, ognuno è libero - diceva qualcuno - di avere le opinioni che vuole e non solo, però, di fatto, è anche assolutamente importante dare una connotazione a questo atto anche di natura programmatoria e quotidiana, che va al di là delle parti politiche, ma a vantaggio della comunità valdostana."
47866,XVI,17/10/2024,"FINANZA REGIONALE E LOCALE, Programmazione",1,it,33.0,1965.0,M,UV,4,15141,"Una brevissima replica, anche perché ormai sono state dette tante cose e io credo che, a fronte di 81 ordini al giorno presentati, non abbiamo molta possibilità di convincere le opposizioni che abbiamo fatto un buon lavoro, quindi possiamo confermare il nostro, cercare di spiegare alla gente, manca un anno di tempo poi per presentarsi ai cittadini, le opposizioni racconteranno che questa maggioranza e questo Governo non sono in grado di risolvere i problemi valdostani, noi cercheremo di convincerli con i fatti che i problemi li abbiamo affrontati e li abbiamo risolti, il giorno dopo ci ritroveremo per verificare i risultati e vedremo le parole più convincenti chi le avrà dette, soprattutto i fatti più concreti chi li avrà portati di fronte ai cittadini. Ripeto: a fronte di 81 ordini del giorno presentati, credo che il dibattito, come è iniziato, si è concluso. Sul DEFR si discute da tanti anni in questo Consiglio, un vero format non esiste, non abbiamo ancora mai trovato, al di là di chi ha governato, la maniera di scriverlo nella modalità in cui ce lo si aspetta quando si è all'opposizione; allo stesso tempo, nel sentire gli interventi, è difficile capire se, a un anno dalla fine delle elezioni, si può traguardare alla prossima legislatura o se ci si deve limitare a concludere i progetti. L'Amministrazione è indipendente da chi la rappresenta a livello personale, le istituzioni hanno un'organizzazione politico-amministrativa che deve per forza di cose traguardare oltre alla legislatura, al di là delle scelte personali di ognuno di noi. Impossibile quindi non fare un DEFR che non guardi oltre, perché l'Amministrazione non finisce con la legislatura ma deve dare continuità. A mio avviso, in alcuni interventi si fa confusione tra i piani strategici e gli obiettivi del DEFR, i piani strategici sono quelli di cui un po' tutti gli Assessori hanno illustrato la programmazione a lungo termine e gli obiettivi del DEFR sono obiettivi che non hanno per forza di cose una visione di tipo complessiva a livello strategico, possono essere obiettivi puntuali come quelli che sono stati indicati. Venire a dire che non esista una pianificazione strategica su alcuni settori vuol dire essersi dimenticati che si è appena votato un piano piuttosto che una programmazione a lungo termine. Per quello che riguarda il mio Assessorato, il lavoro della formazione, lo sviluppo economico, la ricerca e l'energia, i trasporti e la mobilità sostenibile, abbiamo cercato di fare una sintesi nel proporre questo progetto di fine legislatura, anche cercando di dare continuità alle attività che abbiamo in corso. Ho sentito alcuni riferimenti al lavoro e alla formazione, questo Governo non si è mai esaltato e non ha mai vantato gli ottimi dati che ha oggi sull'occupazione, alcuni interventi forse però sono andati addirittura in senso contrario. Oggi io, quando parlo con le imprese, quando parlo con le forze sociali e il Consiglio politiche del lavoro, vedo una certa soddisfazione da parte di tutti gli attori sociali del mondo del lavoro rispetto alla pianificazione e alle azioni che abbiamo portato avanti e che stiamo portando avanti.  Questo Governo è l'unico in questi ultimi 15 anni, che è riuscito a pianificare per due volte i piani politiche del lavoro, l'unico che nel corso della legislatura è riuscito a riapprovare un secondo piano di politiche del lavoro e guardare avanti, piani di politiche del lavoro che erano assenti da tanto tempo, quindi merito di tutti coloro che hanno contribuito a organizzare questa pianificazione, in questa pianificazione si sono introdotti tanti nuovi strumenti, tanti nuovi progetti che erano assenti e che non erano a disposizione di chi era in fase di disoccupazione, di chi era in fase di formazione delle imprese, strumenti che sono tutti identificabili e sono ben conosciuti dal mondo delle imprese, forse meno da alcune componenti politiche e dal mondo delle forze sociali. Si sta intervenendo con programmi strutturali, per esempio, per cercare di migliorare l'orientamento dei nostri giovani, non esisteva ""VDA Orienta"" e attività come quelle che abbiamo proposto negli ultimi due anni, non esisteva lo sportello per l'inclusione sociale, non esistevano tutta una serie di azioni che oggi ci sono e sono a disposizione della comunità. Ripeto: grazie anche all'enorme lavoro che hanno fatto tutti coloro che hanno contribuito con la loro attività all'interno del Consiglio politiche del lavoro e in Consiglio regionale a produrre questo tipo di pianificazione che ci permetterà di continuare a investire risorse, a utilizzare il programma del Fondo strutturale che ci ha permesso di poter utilizzare le risorse del PNRR in questa fase comunque di grande attività da parte di tutti. Andare a dire che non c'è un'idea su cosa si vuol fare nel mondo del lavoro io lo trovo veramente scorretto nei confronti della pianificazione che è in corso, si può dire che non si è d'accordo su quello che si fa, ma dire che non c'è una pianificazione vuol dire non leggere i documenti e non essere neanche corretti nei confronti di tutti coloro che questi documenti li hanno fatti e hanno contribuito a realizzarli. Proprio su questo il DEFR indica tre obiettivi: il piano politiche del lavoro, che è fatto, l'alleanza per il lavoro di qualità, che è in corso, ci sono numerose schede di attività che coinvolgono più attori e la realizzazione di uno ""Youth corner"" in Bassa Valle vicino all'Isiltp che andrà all'appalto nella prossima primavera. Tre obiettivi, tre obiettivi centrati. Per quello che riguarda lo sviluppo economico, la ricerca e l'energia, mai come in questo periodo abbiamo organizzato nuove leggi, modificato le nostre leggi, dato risposte a tutti i settori e, come abbiamo ribadito e come lo riconoscono, in particolare il sistema delle imprese, non c'è legge che non abbia finanziamento e che non dia risposta. Tutte le leggi allo sviluppo economico sono finanziate e tutte le leggi hanno dato finora le risposte che il mondo del lavoro ha chiesto al settore dell'industria e dell'artigianato e questo è riconosciuto dagli attori e dalle imprese e ci siamo impegnati insieme a cercare di introdurre nuove misure, come quelle dell'imprenditoria giovanile, che tra i dati che magari non si è voluto leggere, dati del DEFR, per la prima volta ha un'inversione di tendenza, il lavoro indipendente torna a crescere, quindi anche magari attraverso le buone misure. Abbiamo introdotto misure sperimentali, quelle della zona franca, stiamo realizzando, attraverso i bandi per la ricerca e l'innovazione, attività che possano garantire al sistema delle imprese di poter lavorare in Valle d'Aosta in queste fasi di transizione. Lo approveremo domani mattina in versione finale, dopo l'illustrazione in Commissione, abbiamo da poco deliberato un bando sulla transizione ecologica che mette a disposizione 6 milioni e mezzo a favore di attività di ricerca in questa direzione. Rispetto a questo, proprio per dare continuità al lavoro di pianificazione sull'attività di ricerca, dopo l'approvazione della strategia sulla specializzazione intelligente, stiamo lavorando a un piano industriale che porteremo sicuramente prima della prossima estate all'attenzione del Consiglio, così da garantire un completamento della pianificazione al riguardo del sistema delle imprese. In questo piano si entrerà anche nel merito di tutta un'attività che riguarda sia i settori principali della nostra economia che le attività di pianificazione a livello legislativo. Ricordo, e ci sarà a breve - credo che riceverete l'invito... -, a novembre, l'inaugurazione... di un'importante crescita di un'industria in Bassa Valle, che andrà a recuperare un sito improduttivo da più di 15 anni, come sono stati recuperati i siti fermi ormai da molto tempo. CVA ha cominciato a dare un'indicazione di quello che intenderà fare sull'ex Tecdis, sono in corso tutta una serie di valutazioni, ma quello si andrà a caratterizzare come un polo che ci permetterà di attrarre nuove startup al riguardo dell'energia rinnovabile e di organizzare un centro di formazione di alto livello, anche qui recuperando un sito ormai improduttivo da tanto tempo. C'è quindi un'attività forte sul piano industriale che si sta caratterizzando proprio anche per la collaborazione con il sistema delle associazioni che rappresentano le imprese. In tutto questo si sta cercando di continuare a rinnovare anche l'organizzazione che sta alla base di una buona pianificazione. Abbiamo recentemente approvato la legge che dà la possibilità a VDA Structure di rilanciare ancora la sua attività in questa direzione. Sotto questo profilo, l'attività sull'energia, che è parallela all'attività di sviluppo e all'attività che noi dobbiamo fare per far crescere la cultura su tutte le nostre politiche energetiche sulla cittadinanza ha visto l'approvazione del PEAR prima della scorsa estate e quell'atto di pianificazione contiene una visione sul nostro futuro, ma, oltre a quell'atto, abbiamo messo in campo tutta una serie di iniziative molto concrete. È in corso un bando per l'efficientamento del patrimonio pubblico, sono in corso delle attività che riguardano il sostegno ai Comuni sulle attività della comunità energetica, abbiamo attivato in maniera molto importante le leggi sulla mobilità sostenibile, con risorse che vanno nella direzione di promuovere un sistema di trasporto ancora meno inquinante. Stiamo approvando e stiamo realizzando un bando per l'efficientamento del sistema delle imprese che vedrà la luce nella prossima primavera. Ci sono a disposizione risorse importanti e gli obiettivi che avevamo definito, che sono quelli dell'attuazione del piano energetico ambientale regionale, stanno in queste azioni che stiamo cominciando a produrre. Come è stato ricordato ieri nell'intervento della consigliera Minelli, la questione legata all'idrogeno... l'obiettivo rimane molto concreto, poi, quando si è trasparenti, si subiscono anche interventi come quelli che ho sentito ieri. Noi abbiamo detto che spostiamo avanti l'obiettivo in attesa di una maturazione completa, di un sistema che, rispetto a una piccola comunità come la nostra, ha bisogno di maggiore tempo, ma, se voi pensate di sostituire tutto il parco autobus in Valle d'Aosta con l'elettrico, vi sbagliate proprio, ma lo stanno dicendo i dati. Se voi pensate di sostituire, vi sbagliate proprio, ma lo dicono i dati, nel senso che, a differenza a volte di quello che sento, io sono molto tranquillo nel dire che potremo su certi bacini anche andare verso autobus che vanno in quella direzione, ma su altro tipo di trasporto non ce la faremo e in ogni caso tutto questo - vengo a una delle cose che ha detto nel suo intervento il consigliere Aggravi - tutto questo dovrà essere oggetto di una grande analisi nella pianificazione del nuovo appalto dopo il 2027, perché non si sostituisce un autobus diesel con un autobus elettrico a livello di portata, a livello di consumi, a livello di gestione di personale. Tutto questo quindi dovrà essere oggetto di una pianificazione nuova di maggiori costi e di un'organizzazione dei servizi differente, perché anche la capienza degli autobus è ridotta rispetto a una capienza normale, quindi ci sono questioni che non sono semplicemente: ""A voi piace l'idrogeno, a noi piace l'elettrico"", sono oggetto di valutazioni che sono veramente molto approfondite e che avranno tempo per essere fatte attraverso delle analisi di tipo tecnico. Per noi l'idrogeno rimane un tema da trattare e assolutamente da considerare insieme all'elettrico nella futura pianificazione, ma l'obiettivo c'è, funziona e funzionerà, anche perché la produzione di idrogeno vede due progetti molto interessanti in Valle d'Aosta e vi posso dire che a livello nazionale tutto questo viene guardato con attenzione, perché una piccola comunità è comunque riuscita a muoversi anche in questo campo. Vado velocemente alle conclusioni sul tema dei trasporti, probabilmente in questo periodo, anche perché tutti quanti ci si è impegnati in maniera molto importante per cercare di dare una risposta a una grande emergenza, però forse non sempre si è considerato quanto si è fatto per cercare di superare in questa fase i grandi problemi che provoca la chiusura della linea ferroviaria e tutto questo ha occupato le strutture. Ogni tanto è bene anche che ce lo diciamo, attualmente nella struttura che riguarda il servizio su gomma abbiamo una persona che lavora, speriamo nel prossimo concorso di poter recuperare delle iniziative. Ci stiamo strutturando con dei servizi esterni per poter gestire tutto quello che c'è da fare, compresi i prossimi appalti, però è stato fatto un enorme lavoro per cercare di dare delle risposte alle persone e sono proprio le persone che segnalano che queste risposte sono arrivate. Nel campo dei trasporti c'è l'acquisizione di ulteriori treni elettrici o bimodali per migliorare la qualità del servizio al TPL ferroviario. Abbiamo chiesto all'Assessorato delle finanze, al quale ho chiesto di poter dire questa cosa in Consiglio, di togliere la parola ""bimodali"" per una questione di lettura dell'obiettivo, si preferisce - e lo condivido anche - mantenere i titoli originali per capire come sono cambiate... glielo dico perché è questa l'impostazione che è stata data da chi gestisce questo documento, poi a lei non potrà piacere, ma così è e con tanto di documentazione. Poi, ripeto, dall'alto della sua visione io le ripeto quello che è stato fatto, ma non è una dimenticanza, mentre è un refuso quello che ha segnalato. Purtroppo, pur avendolo segnalato, ci siamo dimenticati di eliminarlo, però, rispetto a questo, sul piano del PNRR siano andati a recuperare risorse che altre Regioni non hanno utilizzato e siamo oggi all'acquisto di sei treni elettrici. Gli ulteriori obiettivi che abbiamo segnalato sono, nel DEFR, la riforma del settore dell'artigianato di tradizione - e il prossimo mese porteremo in Giunta la legge -, l'attivazione di forme adeguate di diffusione delle informazioni di acquisizione e segnalazione da parte dell'utenza nell'ambito dei trasporti è stato prodotto uno sforzo a livello di comunicazione estremamente importante e il prossimo mese, entro fine anno, verrà adottato il nuovo sito, così siamo in corso di conclusione del lavoro con le strutture che dipendono dall'Assessorato di Caveri e l'ultimo è quello della creazione del Centro unificato di ricerca scientifica della Valle d'Aosta. Raccolgo l'osservazione del consigliere Sammaritani, il lavoro può essere giudicato anche lento, ma è un lavoro comunque estremamente complesso, c'è in corso di assegnazione un servizio a una società che ci darà nei prossimi mesi tutti gli elementi per capire se quest'obiettivo può essere concretizzato, anche perché, come lei ha detto, e l'abbiamo ribadito nel tempo, l'obiettivo è quello di avere tutti gli elementi per capire se tutto questo potrà avere finalmente una sua concretezza. Sono però - ripeto - attività che vanno al di là della volontà politica, che hanno una loro complessità e hanno bisogno di tempi che a volte sembrano lunghi, ma sono necessari per un buono studio dei progetti."
47866,XVI,17/10/2024,"FINANZA REGIONALE E LOCALE, Programmazione",1,it,293.0,1968.0,M,UV,6,5205,"Prenderò anch'io qualche minuto per fare alcune considerazioni finali. Siamo partiti ieri mattina con l'illustrazione complessiva di quello che vuole essere il nostro Documento di Economia e Finanza, abbiamo cercato di dare soprattutto serietà a questo percorso, una serietà che deriva non dalla schizofrenia, che qualcuno ha citato, ma è un discorso di serietà che parte dal fatto che determinati argomenti iniziati vanno portati avanti nel tempo, vanno elaborati, vanno modificati, vanno lavorati con anche le nuove esigenze di attenzione che determinate tematiche impongono. Il DEFR è un esercizio molto complesso, molto articolato e che dà spazio a ognuno di noi all'interno di quest'aula di dare il proprio giudizio, probabilmente è più semplice portare un giudizio quando si può lavorare su un testo già preconfezionato, sul quale si possono dare delle indicazioni, si possono avere delle visioni molto puntuali, molto precise, magari anche qualche volta migliori di quelle espresse sul testo, ma che sono frutto di una possibilità di attenzionare il dettaglio e non l'insieme. Mi tocca invece un ringraziamento ai colleghi di Giunta e di maggioranza che hanno dato all'interno di questa discussione un segnale molto puntuale della preparazione sui diversi dossier , la conoscenza delle problematiche e delle tematiche che sono state analizzate e sviscerate e che vengono portate all'interno delle Commissioni per poter essere portate avanti, per poter essere qualche volta anche modificate e condivise con l'Aula. Si parla sempre di ottusità e di chiusura da parte del Governo, ma io credo che la discussione di ieri, le prese di posizioni anche forti su qualsiasi tipo di argomentazione dimostrino - l'ha già detto qualche collega che mi ha preceduto - il fatto che questo è l'ultimo DEFR che precede l'ultimo bilancio di legislatura e che chiaramente porta ognuno di noi a perorare la propria causa. Chi deve dare delle risposte deve cercare di farlo con le regole e con i mezzi che l'Amministrazione mette a disposizione, con le difficoltà e con le opportunità che la stessa ci mette a disposizione. Dall'altra parte c'è la necessità di dare un'immagine diversa, un'immagine che vuole a tutti i costi sottolineare che nulla funziona nel verso giusto, ma ci sono delle situazioni che dimostrano anche poca coerenza. Quando noi parliamo di alcuni percorsi, anche dal punto di vista delle riforme, certi meccanismi di snellezza dell'Amministrazione pubblica io li riporterei all'onore della cronaca, perché proprio l'altro ieri, quando abbiamo avuto l'incontro con Confindustria, determinati passaggi anche del Ministro competente per quanto riguarda la Pubblica Amministrazione hanno sottolineato come i dati valdostani siano per certi versi assolutamente ineccepibili e migliori del resto d'Italia e in un confronto con alcuni imprenditori piemontesi è emerso come i tempi di pagamento, ad esempio, che sono una delle cose più apprezzate e apprezzabili dal mondo dell'imprenditoria, siano in Piemonte migliorati e di questo la controparte era molto contenta, perché sono passati da 83 a 82 giorni o qualcosa del genere, mentre ho voluto verificare i tempi di pagamento della Regione Autonoma Valle d'Aosta fino a settembre di quest'anno, sono 18 giorni contro i 30 indicati dai Ministeri competenti, credo che questo sia un segnale molto forte di efficienza. Per quanto riguarda altre valutazioni, mi fermo a una legge, che è quella elettorale, una legge elettorale che è stata oggetto di lavoro, di attenzione da parte in primis di chi presiede la I Commissione competente, perché ha cercato di tirare le fila di un percorso che però deve essere un percorso condiviso. Le riforme devono e sono un patrimonio comune, non è un patrimonio di qualcuno che vuole fare o non vuole fare, bisogna trovare una vicinanza in questi percorsi che altrimenti non permettono di andare a identificare qualcosa che poi sia trasversalmente riconosciuto. Ognuno deve fare un mezzo passo indietro per farne due avanti, come si dice. Credo che questo percorso sia stato ben chiarito a tutte le forze presenti in aula e poi ognuno deve prendersi le proprie responsabilità se le cose vanno, non vanno o vanno avanti in un certo modo. Questo detto, io credo che negli ordini del giorno ci saranno tante situazioni che potranno essere anche prese in considerazione, tuttavia, proprio per la tipologia di confronto che si è instaurata in quest'aula, pensiamo che il nostro lavoro sia fatto con l'attenzione dovuta, che molte delle situazioni che sono state rappresentate abbiano dei percorsi già avviati che hanno delle risposte in itinere , che potranno essere soddisfacenti. Siamo sicuri che le iniziative che stiamo portando avanti siano state portate avanti e saranno portate avanti con l'impegno, l'attenzione, la correttezza e la conoscenza che le stesse richiedono, quindi il nostro sarà un voto di astensione sulle proposte avanzate, così come diciamo che dall'altra parte c'è stata una sorta di tentativo di minare l'impianto di questo DEFR, del lavoro fatto da questa Amministrazione, della quale siamo fermamente convinti e siamo convinti che lo stesso lavoro possa essere apprezzato anche fuori da quest'aula."
47866,XVI,17/10/2024,"FINANZA REGIONALE E LOCALE, Programmazione",1,it,198.0,1964.0,M,FI,8,4568,"Tocca a me rompere il ghiaccio sull'illustrazione degli ordini del giorno in questa giornata di approfondimenti sul documento di economia e finanza regionale. Abbiamo avuto modo già ieri di intervenire nella discussione generale e abbiamo anticipato questo tema che viene discusso in quest'ordine del giorno. Sostanzialmente nasce dalla presa d'atto di un rallentamento degli investimenti in Valle d'Aosta e soprattutto dal fatto che è stato evidenziato nel DEFR che questo è un argomento preoccupante e da attenzionare; è un argomento da attenzionare e non abbiamo trovato nel documento le dovute risposte a questo tema. È un tema che tocca tutto il Paese e occorre tener conto che in Valle d'Aosta, nel corso del 2024, rispetto ai dati previsionali, è prevista una contrazione degli investimenti del 2,35% di fronte a una media nazionale che è caratterizzata dall'1,95 del nord-ovest e dell'1,77 e che quindi bisogna cercare di trovare delle soluzioni perché senza investimenti non si può immaginare che si creino le condizioni per far crescere l'economia della Valle d'Aosta e il suo benessere. Gli investimenti quindi sono un indicatore significativo dello stato di salute del sistema produttivo e che sicuramente discende da molti fattori di contesto, alcuni sono estrinseci, quindi all'attività di impresa, e altri intrinseci. All'interno dell'agire della Pubblica Amministrazione ci sono delle misure che pesano molto sui cittadini e sulle imprese e che possono sostanzialmente a costo zero dare delle soluzioni a dei problemi che vengono toccati con mano tutti i giorni per accedere a tutte quelle iniziative, a tutte quelle azioni che sono previste nel bilancio regionale che sono state poc'anzi anche rappresentate dagli Assessori competenti. C'è stato uno studio, un approfondimento su questo tema da parte dell'Istituto Ambrosetti, dove emerge che il costo annuo dell'attività burocratica a carico delle imprese in Italia ammonta a 57 miliardi di euro, che, in termini di PIL, valgono il 3,3%. Voi capite che, a fronte di un'economia, di una situazione economica stagnante, dove si parla di crescita dello 0,9%, se si risolvessero queste problematiche che richiedono dell'impegno da parte della Pubblica Amministrazione - ma il costo, come dicevo poc'anzi, è zero -, si potrebbero creare delle condizioni affinché il tessuto produttivo si rafforzi e incrementi lo stato di salute dell'economia. Come avevo avuto modo anche di dire ieri, la Pubblica Amministrazione nazionale si è presa carico di questo problema, il ministro Zangrillo ci ha raccontato all'assemblea di Confindustria quello che è stato fatto a livello nazionale, dal 2022 ad oggi sono state semplificate 200 procedure amministrative, alle quali dovranno sommarsene altre 600 entro il 2026. Questo è anche un tema che è stato attenzionato dallo Stato centrale anche in funzione del piano nazionale di ripresa e resilienza dove sono state date queste indicazioni come condizioni ex ante per poter accedere al sistema dei finanziamenti. Noi crediamo che quest'esigenza ci sia anche a livello regionale, non possediamo sicuramente dei dati di approfondimento a livello locale, ma anche in Valle d'Aosta, se si facesse un esame di questo tipo, ci accorgeremmo quanto potrebbe una riforma delle procedure amministrative ""riscontrare"" le imprese che operano con difficoltà; dico a maggior ragione in Valle d'Aosta rispetto alle altre Regioni, perché noi abbiamo un tessuto produttivo caratterizzato anche da una grossa presenza di aziende artigiane, che sono delle aziende a conduzione tante volte familiare, che sono meno strutturate sotto il profilo amministrativo, quindi hanno una maggiore esigenza per accedere alle iniziative che vengono messe in atto dalla Pubblica Amministrazione. Per questo noi crediamo, così come abbiamo scritto nell'impegnativa, nella necessità di adottare un piano che vada in questa direzione, un piano che non deve essere calato dall'alto di semplificazione, non è che si possono semplificare tutte le procedure, ma ci sono tutta una serie di procedure che sono datate, che sono da molti anni previste e che quindi meriterebbero di essere anche innovate e questo andrebbe fatto di concerto con le associazioni di categoria, perché sono le prime che sono in grado anche di contribuire e dire laddove si presentano le maggiori difficoltà. Questa è la ragione per cui abbiamo presentato quest'argomento, questa impegnativa, quindi confidiamo che ci sia un approccio positivo, o perlomeno siamo curiosi di ascoltare qual è l'attitudine da parte del Governo in materia."
47866,XVI,17/10/2024,"FINANZA REGIONALE E LOCALE, Programmazione",1,it,60.0,1958.0,M,UV,10,1436,"Saremo rapidi nelle risposte per economie ovvie di tempo. Noi presenteremo a breve la riforma della legge 19, che è la legge che regolamenta tutta la materia che riguarda il procedimento amministrativo, il diritto all'accesso ai documenti amministrativi. Questo rientra nel PNRR, ci ha lavorato sopra quel contingente di mille esperti, che nel caso della Valle d'Aosta sono quattordici, in collaborazione con il Legislativo della Presidenza della Giunta. Ci sono importanti novità che tenderanno a rendere più efficiente la macchina. Segnalo, sempre all'interno del PNRR, la riforma dello sportello unico; abbiamo ottenuto proprio in questi giorni un investimento, attraverso il Ministero del ministro Zangrillo, di 2 milioni e 300 mila euro che miglioreranno il funzionamento, implementando anche delle novità di applicativi. Segnalo anche, sempre nell'ambito del progetto bandiera del PNRR, PagoPA, quindi quel sistema di pagamento verso la Pubblica Amministrazione, con elementi di forte modernizzazione. Si aggiungono altri elementi, come la piattaforma unica nel rapporto con i cittadini, il nuovo sito che sarà utile e non solamente una vetrina. Devo dire che lo stimolo e gli obblighi derivanti dal PNRR hanno indotto l'Amministrazione a un lavoro che oggi appare un po' sotterraneo, ma, se nel caso la Commissione competente lo ritenesse, possiamo fare anche emergere in tutta la bontà del lavoro che i miei uffici hanno svolto."
47866,XVI,17/10/2024,"FINANZA REGIONALE E LOCALE, Programmazione",1,it,0.0,1985.0,M,RV,12,5851,"Quando abbiamo letto l'ordine del giorno, devo essere onesto, ci siamo detti all'interno del gruppo, collega Marquis, che grand programme . Effettivamente mi è venuta in mente quella task force dei mille esperti che era stata già oggetto di varie interlocuzioni nell'ambito di Commissioni e non soltanto. Mi era poi venuto anche in mente il tema dello sportello unico o, meglio, del vecchio SUEL, che all'interno del DEFR è citato molto, molto tra le righe rispetto ai precedenti DEFR, però ho detto - e ho fatto forse bene -: ""Non lo cito"", perché altrimenti ci si potrebbe anche aspettare che da parte del Governo qualcuno dica: ""Lo stiamo già facendo, datecene il tempo"". Forse l'avrei dovuto fare perché mi spiace - e qui faccio una piccola parentesi anche perché il primo ordine del giorno è affrontato dal collega Assessore, che ieri per primo ha replicato - ma nessuno penso si aspettasse da parte delle minoranze il fatto di dire: ""Ma che bravi che siete stati, ma che bravi avete fatto tante cose, ma che bravi, siamo d'accordo con voi"", come noi non ci saremmo aspettati, ovviamente da parte vostra, che ci sarebbe stata una qualsiasi possibilità di apertura non soltanto sugli ordini del giorno, ma anche su quei passaggi e lo dico almeno per il mio intervento, dove si è riconosciuto comunque che ci sono degli elementi all'interno del DEFR più che condivisibili e su cui abbiamo anche dato delle disponibilità a parlare e soprattutto a confrontarsi. Lo dico poi a chi tra le righe magari ha dato altri tipi di segnali, che è vero, bisogna fare un passo avanti, un passo indietro, un passo di lato, magari evitando anche di darsi dei calci su tante tematiche, però è anche vero che i passi indietro non li deve sempre fare soltanto l'altra parte, lo dico a beneficio di tutti e parlo in senso lato, perché altrimenti non è una collaborazione, ma è una dominanza. Poi lo so che qualcuno nel tempo ha abituato qualcun altro ad accettare sempre la dominanza, ma penso che almeno da parte nostra questo non sia un atteggiamento accettabile e forse per questo siamo ancora dove siamo. Detto questo - e non utilizzerò dei termini che non mi sono tanto piaciuti ieri ma evito -, la nostra critica, che magari in alcuni casi può essere anche discordante tra le forze di opposizione e meno male, perché sennò ci sarebbe un'opposizione coesa e pronta magari a creare un'alternativa definita rispetto alla vostra maggioranza, però ci sono delle sfumature che forse, a livello di minoranze, sono un pochettino più visibili rispetto a quello che avviene in maggioranza. Poi ci sono anche delle cose particolari e simpatiche su questo, perché ci troviamo delle forze di maggioranza molto vicine magari a certe organizzazioni sindacali che nei propri interventi, ma lo capisco, dicono che il DEFR è fatto bene, però le loro organizzazioni sindacali di riferimento, che magari nel Consiglio politiche del lavoro poco parlano, perché, assessore Bertschy, io magari sono un membro un po' silente del Consiglio politiche del lavoro e molto osservante, ma c'è qualcuno che parla davvero poco, forse dovrebbe parlare più di me e poi vediamo come vanno le cose con i comunicati stampa. Non è solo un problema che hanno i politici, questo lo dico relativamente proprio a quel caso, perché o devono farsi la convergenza alla sinistra, o la convergenza se la deve fare l'organizzazione sindacale di riferimento, oppure al prossimo Consiglio delle politiche del lavoro magari abbiamo occasione anche di parlarne perché se questo DEFR non dà le risposte, non lo abbiamo detto solo noi, l'ha detto chi magari sta un po' in silenzio all'interno di un organo, che, comunque, ha anche una funzione utile a trovare dei punti di convergenza al di là delle proprie posizioni e lo dico perché nella replica che ha fatto l'ha giustamente citato e giustamente dare anche importanza magari a quel piccolo contributo, ma che è stato dato per realizzare quello che è stato fatto e che lo si riconosce... se Rassemblement ha votato il piano politiche del lavoro, un motivo c'è. Sull'ordine del giorno la nostra posizione sarà di favore ma più nelle intenzioni che magari nella forma, è molto complesso parlare di sburocratizzazione o di semplificazione, è molto più facile citare questi due termini ovviamente che mettere nero su bianco tutta una serie di aspetti, ma apprezziamo la proposta e soprattutto il punto promosso dal gruppo di Forza Italia. Sarà buona cosa anche capire quando arriverà questo progetto di riforma che ha citato l'assessore Caveri, forse per rendersi un po' meglio conto di quello che la task force dei mille esperti ha fatto, perché, lo devo dire onestamente, è molto misteriosa la loro funzione, però serviva a quello, quindi ci auguriamo che ci possa essere una semplificazione. Dico un'ultima cosa, perché non mi ricordo se era l'ultimo Consiglio o quello precedente, si è dato anche corso al piano sulla digitalizzazione o comunque quell'immenso documento in cui c'erano tutti i progetti per la digitalizzazione legati in gran parte al PNRR. Io mi auguro - l'ho già detto all'epoca e lo dico anche adesso - che possano essere utili a sburocratizzare e a semplificare le procedure, perché altrimenti finiremo nella trappola dello Spid, che qualche volta limita e blocca un po' tutti, perché oggettivamente in realtà è un'idea che dovrebbe semplificare, però finisce ogni tanto a entrare in un loop , anche chi magari non ha grossi problemi o magari lavora anche con l'informatica, invece figurarsi chi ne ha necessità e bisogno. Forse quindi la prima semplificazione e sburocratizzazione è proprio la possibilità di accesso a queste piattaforme e a questi strumenti. Poi sul resto ovviamente c'è tanto da lavorare, ma forse, semplificando i punti di accesso, faremo buona cosa e soprattutto diminuiremo i costi a cui tutti quanti dobbiamo far fronte."
47866,XVI,17/10/2024,"FINANZA REGIONALE E LOCALE, Programmazione",1,it,156.0,1976.0,F,PCP,14,1516,"Per annunciare invece il voto di astensione del nostro gruppo, perché, sotto questo punto di vista, pur condividendo l'impegnativa, rileviamo che nel DEFR, come ha evidenziato l'assessore Caveri, si parla ampiamente del pezzo della sburocratizzazione e semplificazione e soprattutto nelle premesse non si cita l'importante apporto del PNRR, che è stato invece citato dall'Assessore rispetto alla spinta che c'è stata, quindi sì, forse il ministro Zangrillo, ma direi che anche gli obiettivi del PNRR avevano portato in quel senso. Sotto questo punto di vista, quindi riteniamo che anche nelle permesse non citare chi in qualche modo ha dato input e avvio a tutta questa sburocratizzazione non sia corretto. Rilevo anche - e lo ha fatto in qualche modo già anche il collega Aggravi - che molto probabilmente, se si lavorasse di più in Commissione, quindi, se avessimo dei confronti maggiori rispetto anche a quanto sta avvenendo, molto probabilmente alcuni di questi ordini del giorno potrebbero anche non essere presentati o forse alcuni interventi che abbiamo fatto potevano essere in qualche modo anche rivisti. Certo è, è evidente a tutti, che il DEFR è stato affrontato solo con gli interventi degli Assessori in Commissione e nulla più perché c'era fretta di approvarlo. La fretta naturalmente porta comunque alla richiesta delle minoranze di avere maggiori garanzie e soprattutto di avere delle risposte e per questo ringraziamo l'Assessore che ha voluto comunque in qualche modo rispondere a quest'iniziativa."
47866,XVI,17/10/2024,"FINANZA REGIONALE E LOCALE, Programmazione",1,it,198.0,1964.0,M,FI,16,2456,"Abbiamo ascoltato con attenzione la replica dell'Assessore ed effettivamente questo lavoro è un po' misterioso per quanto concerne il Consiglio regionale, lei l'ha definito sotterraneo, quindi, se avesse la voglia di farlo affiorare, saremmo ben contenti per poter capire in Commissione quali sono diciamo le finalità e i contenuti del documento. La caratterizzazione che noi ritenevamo che fosse importante di quest'iniziativa è che non fosse una semplificazione che nascesse all'interno della Pubblica Amministrazione in modo autoreferenziale, che fosse fatta di concerto con le associazioni di categoria, perché questa è la strada che hanno preso a livello nazionale e noi crediamo che questo sia il fatto di grande novità, perché è solo rapportandosi con i beneficiari delle iniziative che si può capire qual è il problema delle procedure, perché diversamente si ha solo una visione parziale guardando da una parte del tavolo. È da tanti anni che si parla di sburocratizzazione e di semplificazione, sono sempre rimasti dei termini astratti, però qui il termine di semplificazione... bisogna prendere procedura per procedura, non si ha l'ambizione di prenderle tutte immediatamente in carico, bisogna prenderne qualche decina e cominciare a ridisegnarle, perché non è possibile che ci siano delle procedure nate negli anni Novanta che ancora oggi, nonostante sia stata introdotta la digitalizzazione, abbiano ancora lo stesso iter. Credo che questo sia un po' inconcepibile, siamo un po' in ritardo e la responsabilità è un po' di tutti e chiaramente non è di qualche singolo che si trova a ricoprire una carica, però deve essere proprio un'attitudine diversa rispetto a quello che è stato sino a oggi, perché dobbiamo sfruttare le possibilità che la tecnologia offre e anche, laddove si può, utilizzare il buon senso per ridurre le tempistiche. Io credo che qualsiasi procedura che c'è in atto si potrebbe ridurre del 30 o 40% in termini temporali e questo porterebbe dei benefici immediati alle imprese, al tessuto produttivo e ai cittadini, pertanto prendiamo atto che c'è in itinere questo lavoro. Siamo un po' perplessi sotto questo profilo, perché non c'è stato alcun coinvolgimento delle forze esterne, cioè delle categorie sull'iniziativa, perché per noi questo è fondamentale per arrivare a risolvere in modo costruttivo, in modo sostanziale il problema, prendiamo atto, manteniamo chiaramente l'ordine del giorno e lo portiamo alla votazione."
47866,XVI,17/10/2024,"FINANZA REGIONALE E LOCALE, Programmazione",1,it,246.0,1979.0,M,LEGA VDA,18,6259,"Veniamo al nostro ordine del giorno che riguarda un tema diciamo di grande attualità, cioè la questione della seconda canna del Tunnel del Monte Bianco. Nel DEFR a pagina 94 ci sono gli obiettivi strategici, al punto 1.1, che riguardano la Presidenza della Regione, nel quale vengono esplicitati, ad esempio, sul Tunnel del Gran San Bernardo e la contestuale realizzazione degli indispensabili lavori di ammodernamento dello stesso... quindi stiamo parlando del Gran San Bernardo, ma vi è anche la parte, che viene così esplicitata: ""l'improrogabile valutazione in merito a un potenziamento dell'infrastruttura del Tunnel del Monte Bianco, con la seria presa in carico della realizzazione di una seconda canna, nell'ambito di un continuo dialogo politico-istituzionale con il Governo italiano e di un essenziale confronto attraverso i canali diplomatici, non trascurando la possibile e necessaria interlocuzione con decisori transalpini a vari livelli"", tra l'altro, con i quali questo Governo regionale mi pare abbia buoni rapporti da quanto si evince sempre a mezzo stampa e dalle dichiarazioni dei membri del Governo. Prendiamo atto, tra l'altro, e qui viene ancora l'ulteriore attualità del tema del vertice Italia-Francia che si è svolto a Torino, con al centro del confronto i trasporti, la necessità appunto della seconda canna per il Traforo del Monte Bianco. Rilevata l'importanza... già ieri, mi pare, sono state tirate fuori delle cifre riguardo all'indotto, all'economia legata al Tunnel del Monte Bianco, noi siamo andati a ricercare alcuni dati che erano stati esposti nel DEFR, quello dello scorso anno, quindi l'importanza del Traforo del Monte Bianco per alcuni settori economici della Valle d'Aosta, c'era la valutazione, come dicevo, nel DEFR 2024-2026, che riguardava la chiusura dopo i tragici avvenimenti del periodo 1999-2022 o, meglio, i tragici avvenimenti del 1999, che poi si sono riverberati sui tre anni successivi, ci sono state perdite ingenti nell'industria manifatturiera, 1,5% medio all'anno, per un totale attorno al 6% di perdita nei tre anni, nel commercio -3,3%, che arriva quasi al 13% nei tre anni e ovviamente nel settore turistico - 7% all'anno fino a un 26% nei tre anni. Chiaramente si capisce che come la nostra economia sia legata con forza a quest'arteria, che, tra l'altro, rileviamo inoltre nell'ordine del giorno, arteria che è poi fondamentale non solo per la nostra piccola Valle d'Aosta, ma chiaramente all'interno del quadro dei trasporti a livello europeo. Detto ciò, noi ci siamo mossi perché il Consiglio regionale voleva impegnare la maggioranza, sappiamo già però che quest'ordine del giorno non verrà accettato, quindi faremo tutte le considerazioni sul tema. Noi volevamo impegnare ad adottare ogni azione utile, anche in accordo con i Parlamentari valdostani, nel favorire la realizzazione della doppia canna del Tunnel del Monte Bianco nei tempi più celeri. Non avevamo messo una parte più tecnica, quale poteva essere uno studio di prefattibilità, eccetera, proprio perché a noi interessa un impegno di tipo politico su questo tema, perché ci pare che da parte del Consiglio non sia mai stata esplicitata una volontà di questo tipo. Ci sono differenti visioni e a questo punto può essere il momento per esplicitare o discutere su questo tema di così grande importanza. Al di là di ogni ragionevole dubbio, sarà, crediamo, questa l'opportunità nel dibattito democratico che deve avvenire in quest'aula di sentire un po' tutte le sensibilità su questo tema. Perché diciamo questo? Perché sappiamo che concomitante al vertice Italia-Francia, ad esempio, vi è stata la manifestazione dei ""Friday for future"", che sono - per chi non lo sapesse - quelli legati al movimento di Greta Thunberg. Sempre a mezzo stampa leggiamo le dichiarazioni: ""Ci parlano di sostenibilità e poi vogliono realizzare funivie in aree protette e raddoppiare il Traforo del Monte Bianco"". Abbiamo quindi delle posizioni e perché citiamo il ""Friday for future""? Non perché viviamo seguendo le loro direttive, ma perché ci pare fossero presenti elementi del Consiglio, che poi potranno spiegare la loro posizione, da parte dell'opposizione ci mancherebbe e anche da parte del Governo ci pare ci fosse qualcuno al ""Friday for future"", però ce lo diranno gli altri. Non vogliamo fare del voyeurismo di questo tipo, se uno deve fare del voyeurismo politico, io spero che abbia gusti migliori ma comunque sia sarà l'opportunità per avere una contezza anche su questo tema. Tra l'altro, posso dire che ai ""Friday for future"" i ragazzi hanno, tra l'altro capito, molto bene che fare gli scioperi il venerdì è conveniente, così attaccano a fine settimana, Greta Thunberg l'ha capito fin dall'inizio e questo è un bel segnale per tutti quanti, nella scuola si vedono gli scioperi sempre il venerdì, che è strano, così attaccano il fine settimana, anche Greta Thunberg l'ha capito al volo; vorrei dire che dimostra che è un movimento politicizzato a Sinistra anche da queste piccole cose, ma facciamo finta che io non l'abbia detto. Comunque sia, tra l'altro, è sempre interessante di quella giornata abbiamo visto, sempre su qualche social, delle foto con una ragazzina che aveva un cartello in mano con scritto: ""Burn Fascists and not forests"", tradotto: ""Bruciate i fascisti e non le foreste"". Ora io mi chiedo chi abbia messo in testa queste cose, chi vada a fomentare delle ragazzine con scritte di questo tipo... immaginatevi, se ci fosse un corteo della Lega con striscioni di questo tipo, che cosa sarebbe venuto fuori, invece qualcuno può dire qualsiasi cosa, tanto i violenti sono sempre gli altri. Tornando al tema, crediamo che a questo punto, anche se il nostro ordine del giorno non verrà accettato, sia il momento importante per esprimere, ognuno da parte sua, la propria sensibilità sul tema, è già stato fatto dai colleghi di Forza Italia, ne hanno già parlato ieri sulla loro posizione, ovviamente era su tutti i giornali, da parte della Lega il ministro Salvini ha sempre esplicitato l'importanza delle infrastrutture per i collegamenti in tutta Italia, quindi da parte nostra c'è la chiarezza assoluta. Crediamo a questo punto che sia importante discutere su questa fondamentale tematica e avere tutte le posizioni."
47866,XVI,17/10/2024,"FINANZA REGIONALE E LOCALE, Programmazione",1,it,293.0,1968.0,M,UV,20,745,"Molto brevemente, approfittando anche dell'onestà intellettuale del collega Perron che da parte mia è assolutamente riconosciuta, penso che, per quanto riguarda l'impegno da parte del Governo, la dimostrazione rimanga nei fatti, quelli già esibiti nelle varie circostanze e nelle varie situazioni, dove si è perorata la causa del raddoppio della canna per molti motivi: quelli di sicurezza, anche quelli ambientali, quelli che debbano garantire un percorso futuro all'imprenditoria nazionale e allo sviluppo socio-economico e culturale locale. Da quel punto di vista, la giustificazione dell'astensione è dettata dal fatto che il percorso è in itinere , è assolutamente conclamato ed è portato avanti con energia in tutte le occasioni possibili."
47866,XVI,17/10/2024,"FINANZA REGIONALE E LOCALE, Programmazione",1,it,198.0,1964.0,M,FI,22,1553,"Questo è un tema sul quale abbiamo presentato anche noi un ordine del giorno, seppure ha un taglio diverso, su cui crediamo fermamente, perché abbiamo avuto modo tutti di vedere qual è il disagio e quali sono i danni che questa situazione infrastrutturale sta facendo all'economia dell'Italia intera e non solo a quella della Valle d'Aosta. Viviamo una situazione di isolamento che è a forte rischio degli accadimenti di eventi calamitosi e ha problematiche che si verificano a livello infrastrutturale in relazione alla loro manutenzione. Riteniamo che il dossier vada affrontato, sappiamo che all'interno del DEFR emerge che il Governo regionale si sia preso in carico questo tema, pertanto crediamo che l'impegnativa non possa essere che condivisa e il nostro ordine del giorno è un po' diverso, come dicevo poc'anzi, nel senso che vuole impegnare il Consiglio regionale e non il Governo, perché il Consiglio regionale dovrebbe esprimersi appieno su quest'argomento per rafforzare l'azione del Governo regionale di fronte al Governo nazionale che sta gestendo questa situazione direi in modo molto positivo, perché sappiamo tutti l'evoluzione dell'attitudine che c'è stata da parte della Francia rispetto a quest'argomento, un argomento verso il quale c'era una chiusura totale nell'anno passato e al quale oggi è stata data un'apertura. Noi siamo sicuri che, grazie all'operato del nostro vicepremier Tajani e del Governo nazionale intero, si possa arrivare a trovare una soluzione a questo problema, pertanto il nostro voto sarà un voto favorevole."
47866,XVI,17/10/2024,"FINANZA REGIONALE E LOCALE, Programmazione",1,it,206.0,1966.0,F,PCP,24,5164,"Credo sia abbastanza scontata la nostra posizione, si sa di cosa pensiamo (e lo abbiamo detto più volte) del raddoppio del Tunnel del Monte Bianco, quindi noi non voteremo quest'ordine del giorno, anche perché siamo abbastanza... come dire? memori del fatto che questo Consiglio si è più volte nel passato espresso a proposito del Tunnel e dei passaggi che ci dovevano essere in questo Tunnel, che non avrebbero dovuto essere più di 400 mila annui, sappiamo che siamo attualmente a 600 mila, quindi anche le rassicurazioni per cui si tratterebbe di un intervento esclusivamente e limitatamente alle questioni di sicurezza e di emergenza non ci lasciano così tranquilli. Al di là di questo, ho ascoltato l'esposizione che ha fatto il collega Perron, che ha parlato anche dei ragazzi di ""Friday for future"", che hanno manifestato venerdì scorso, mi riallaccio anche a quanto era stato detto ieri nell'intervento del collega Manfrin, secondo cui la lettera che è stata trasmessa dai ragazzi al Consiglio regionale era una lettera a cui mancava essenzialmente soltanto la firma della sottoscritta. Ora io non pretendo di essere creduta né dal collega Manfrin, né dagli altri, ma c'è un fatto - e lo metto a fattor comune per quello che può servire e interessare -: è che io non conosco neanche uno dei ragazzi di quel gruppo, di quel comitato, nemmeno uno e li ho visti per la prima volta quando hanno manifestato qualche anno fa, ma penso che non fossero neanche gli stessi, perché nel tempo sono cresciuti, e poi venerdì perché ho partecipato alla manifestazione. Al di là di questo, però, se in quella lettera si ravvisa, si riconosce ciò che noi, ed io, stiamo dicendo da tempo e viene recepito in qualche maniera da questi ragazzi, per noi è in qualche modo... come dire? una consolazione, nel senso che i ragazzi, come tutti sappiamo, rappresentano il futuro, quindi se queste idee vengono portate avanti e, se ci sarà qualcun altro che lo farà qualora noi non potessimo più farlo perché non saremo magari più qui o ci dedicheremo ad altro, ci sarà un ricambio generazionale anche per queste istanze, che è assolutamente apprezzabile. Queste osservazioni che sono state fatte sono del tutto condivisibili, hanno evidenziato degli argomenti importanti e che per noi sono prioritari. Faccio un'annotazione: io non ho ricevuto quella lettera se non l'altro ieri dalla collega Guichardaz perché avevo sentito che se ne stava parlando. So che era stata consegnata perché lo avevano detto alla manifestazione, ma io non l'ho ricevuta e la collega poi mi ha detto: ""Ma come? È stata mandata a tutti"". ""No, io non l'ho ricevuta"" e abbiamo verificato che era poi stata mandata soltanto ai Capigruppo, ma neanche con l'indicazione che era ai Capigruppo, eppure poi, quando l'ho vista, ho riscontrato che era indirizzata al Consiglio regionale. Chiedo quindi al Presidente del Consiglio come mai comunicazioni che sono indirizzate al Consiglio regionale e non ai Capigruppo, noi, per esempio, abbiamo fatto una lettera che era indirizzata ai Capigruppo, di cui non abbiamo poi avuto riscontro, e indirizzata a un Presidente, per conoscenza all'altro, ai Capigruppo, ma era effettivamente come una destinazione precisa. Questo destinatario era il Consiglio, del Consiglio facciamo parte in 35 persone e noi non l'abbiamo ricevuta, quindi chiederei, presidente Bertin, che in futuro ci vengano inoltrate tutte le comunicazioni che riguardano i Consiglieri. Non ho molto da aggiungere, sappiamo che in questi giorni c'è un'azione molto insistita da parte non soltanto del Governo della Valle d'Aosta, ma anche del Governo nazionale nei confronti di quest'obiettivo che ponete nell'ordine del giorno. Sappiamo anche che si dovrà esprimere la Francia e dovrà pure dirci qualche cosa sul piano regionale dei trasporti, se vuole intervenire con delle osservazioni o meno; piano dei trasporti che a luglio sembrava dover essere avviato alla VAS, quindi in 45 giorni per le osservazioni e poi la trafila per il Consiglio e credo sia tutto ancora in alto mare. In ultimo rilevo che in queste due giornate, oggi poi mi sembra che siamo ripartiti in questo modo..., c'è tutto un atteggiamento da parte del Consiglio e di qualche collega in particolare, che magnifica le azioni del Premier, dei ministri, Zangrillo, Tajani, insomma, siamo in un momento in cui stiamo parlando molto del Governo nazionale e mi sembra che siamo tutti quasi in un atteggiamento di ringraziamento che mi fa un po' specie perché è più volte ripetuto. Va bene dirlo, però poi ci torniamo sopra ogni tre per due! Un'ultimissima cosa: mi sembra che le ultime considerazioni che ha fatto il collega Perron siano significative, perché già ieri praticamente il collega ha detto che c'è stata orgogliosamente una virata a destra, sappiamo che c'è un decreto sicurezza che ci preoccupa molto per buona parte dei suoi contenuti e, se andrete avanti su questa linea, anche il diritto a manifestare pacificamente che queste persone hanno esercitato venerdì scorso potrebbe essere messo seriamente in discussione o addirittura venire del tutto meno. Cogliamo quindi l'occasione per esprimere anche questa preoccupazione."
47866,XVI,17/10/2024,"FINANZA REGIONALE E LOCALE, Programmazione",1,it,0.0,1985.0,M,RV,26,7264,"Intervengo su quest'ordine del giorno con una posizione che terremo poi anche su quello successivo dei colleghi di Forza Italia, anzi, mi consentiranno le due forze una battuta: se il Centro-Destra è unito, perché non avete fatto un ordine del giorno comune? Ma capisco che questo è un consiglio complesso, ma permettetemi la battuta... (intervento di un Consigliere fuori microfono) ... sì, è diverso però la finalità è uguale, poi capisco che i due Vicepremier siano diversi, però ognuno fa il suo, permettetemi una battuta, ve li siete date pesanti, io vi faccio una battuta per farvi sorridere. Detto questo, noi su quest'ordine del giorno, e in generale anche sull'altro, non me ne vorrà a questo il presidente Testolin... ma un conto è l'impegno politico che può prendersi il Governo, il Presidente, un Assessore, un altro conto è l'impegno che il Consiglio regionale tutto si prende su un'impegnativa di questo genere, un'impegnativa abbastanza chiara nelle finalità, un'impegnativa che necessiterebbe di ulteriori approfondimenti e comprensioni e cerco di dare degli elementi un po' a tutti i colleghi. Intanto bisogna capire, qualcosa è emerso, però io penso che non sia una posizione in realtà molto nuova o comunque dirimente, bisogna capire che cosa l'altra parte della catena del Bianco pensa, perché ovviamente io non posso iniziare i lavori del Tunnel senza sapere se la Francia è d'accordo a gestire un tema di questo genere, non sto parlando di soldi, sto semplicemente parlando di un ""toc toc"" e vedere se dall'altra parte qualcuno apre. Vorrei anche un po' capire però che cosa fa il Governo nazionale, perché, al di là del sicuro impegno che portano avanti i referenti del Governo nazionale, sarebbe bene comprendere un po' meglio qual è la strategia e la volontà. Non so se la strategia è più una strategia di portare sempre avanti l'idea, cioè ""Vogliamo raddoppiarlo"" o effettivamente c'è un canale aperto con il Governo francese, forse più che con il Governo, addirittura con la Presidenza francese. Sul tema poi del Monte Bianco, come in generale di tutti i Tunnel, ci sono anche delle questioni che vanno approfondite, e non sono di poco conto, che possono essere nel novero delle esternalità negative, bisogna comprendere qual è il tema anche dei flussi, ma non tanto sulla quantità, ma proprio le modalità di flusso del traffico, qualcosa effettivamente nel piano regionale dei trasporti, anche in alcuni convegni fatti dalla Confindustria qualche elemento in più c'è, ma bisognerebbe anche capire il materiale di risulta dove verrebbe poi gestito, perché ricordo che soprattutto le discariche di inerti dell'Alta Valle, quando si finì l'autostrada, erano in una situazione che mise in difficoltà non direttamente ovviamente chi utilizzava l'infrastruttura, ma chi lavorava nel settore. Sulle ulteriori esternalità negative di quello che sta avvenendo possiamo fare qualsiasi tipo di studio, mettere qualsiasi tipo di cifre e quant'altro, do un contributo diretto e personale: nel 1999, e fin quando è stato chiuso il Traforo sul libro dei corrispettivi si segnala -60%, quindi penso che, al di là di quelli che possono essere degli studi sicuramente più definiti e più puntuali - e sicuramente molto più rilevanti che quelli di un semplice libro di corrispettivi di un negozio -, io vi assicuro che è stato quasi un'ecatombe per alcune attività. Bisognerebbe però anche parlare di esternalità positive, se faccio una grande opera, devo capire il territorio che la ospita, che cosa si porta a casa per contemperare l'effetto delle esternalità negative. La cementificazione di quella zona è impressionante o comunque qualcuno voleva addirittura fare una terza corsia di salita al Tunnel. Sicuramente anche nella zona chi è contrario al raddoppio ti dice che è più contrario alla terza corsia, quindi c'è anche un tema di questo tipo e penso che le tempistiche per affrontare questi argomenti ci possano essere perché sicuramente non si inizierà a scavare domani mattina. Vi è poi un curioso aspetto che andrebbe approfondito, perché quella che ogni tanto si cita come la direttiva gallerie qualcuno a volte la chiama direttiva canne, ma si rischia anche di fraintendere e soprattutto sull'evoluzione delle tipologie di veicoli: elettrici, idrogeno o quant'altro, sappiamo che i tunnel monocanna hanno delle problematiche e lo dico anche a chi occupa il suo tempo nelle attività nei devendro pe lo demàn : nei venerdì per il domani e su questo avevamo presentato un'interrogazione con risposta immediata proprio per capire - il collega Perron l'ha detto bene - qual è il posizionamento non soltanto del Governo, ma all'interno della maggioranza, relativamente alla presenza non soltanto di membri eletti, ma anche di rappresentanze politiche importanti di questa maggioranza, perché il Segretario del Partito Democratico e il collega Padovani - almeno così riportano i giornali - erano presenti. Non so se il collega Padovani ha parlato con il collega Marguerettaz, che si auspicava ieri per l'Union Valdôtaine in un intervento molto elettoralistico, altro che... le opposizioni hanno fatto molto meno ieri, io le faccio i miei complimenti per l'intervento... abbia parlato con il collega Padovani che mi sembra si definisca tutt'altro che un moderato, perché altrimenti non capisco la moderazione che lei cerca dove può trovarla, soprattutto in questo momento. Mi chiedo anche sempre il collega Marguerettaz come possa gestire questa situazione, perché sappiamo che il suo astio, giusto e anche condivisibile, verso i comitati, in realtà si è infranto proprio su venerdì, perché, ripeto, cito il collega Padovani, non il Presidente del Consiglio comunale, perché sono altri colleghi appassionati del Comune di Aosta, io mi occupo più del collega Padovani... ci può dire magari che cosa pensa effettivamente di uno dei dossier portanti del DEFR. Rispondo in senso lato anche su questo ad alcune giuste considerazioni nelle repliche dei colleghi Assessori: se voi ieri avete ascoltato il mio intervento, non era importante farlo, ma ve lo ripeto, io giustamente ho suddiviso quelli che potevano essere obiettivi da chiudere nell'anno relativamente invece a degli obiettivi che devono necessariamente essere lasciati in eredità e avevo proprio citato i due Tunnel, perché ovviamente non è un dossier che si possa chiudere nel giro di qualche mese e su questo ne siamo pienamente consapevoli. Detto questo, non me ne vorranno i colleghi proponenti sia di questo ordine del giorno che del successivo, ma senza ulteriori dati, noi in questo momento, come gruppo di Rassemblement Valdôtain, non ce la sentiamo di dare o di contribuire a una delega ancora un po' in bianco perché non abbiamo gli stessi elementi che sicuramente avete voi, ma siamo disponibili e decisi a lavorare in tal senso, con un obiettivo chiaro e comune: scongiurare in qualsiasi modo l'interruzione di un'importante arteria che non collega soltanto la nostra regione con la Savoia, ma che collega un'importante area europea, economica e soprattutto che rischia di pesare tanto non soltanto sulla zona della Valdigne o dell'Alta Valle, ma di tutta la Valle d'Aosta, di tutto il nord-ovest e parimenti, anche se non lo dicono, dell'altra parte della catena del Monte Bianco."
47866,XVI,17/10/2024,"FINANZA REGIONALE E LOCALE, Programmazione",1,it,185.0,1983.0,M,LEGA VDA,28,8853,"Ringrazio ovviamente i colleghi che sono intervenuti prima di me. Credo sia necessario fare un piccolo passo indietro rispetto all'oggetto di questo ordine del giorno per quanto l'interesse sia sicuramente meno importante, soprattutto per il collega Chatrian. Quello che voglio dire è che quest'ordine del giorno ha un obiettivo ben preciso, che in parte è stato anche colto nell'intervento del collega Aggravi, ed è uno: si sono fatte molte chiacchiere, si è parlato molto, soprattutto al di fuori di quest'aula, rispetto al problema del raddoppio del tunnel, se fare questa scelta o non farla, ma questo Consiglio ovviamente continua a discutere di questo tema e soprattutto gli organi esecutivi di questo Consiglio continuano a discutere di questo tema senza aver avuto un mandato preciso da parte di quest'Assemblea, cioè quest'Assemblea, sia essa di maggioranza o di opposizione, non ha mai deliberato un atto che dicesse: ""Questo Consiglio, per la sua maggior parte, è d'accordo con il raddoppio del tunnel"" e avere questo mandato oppure non averlo è evidente che fa la differenza, perché noi possiamo scrivere tutto quello che vogliamo, però dobbiamo prendere atto di una cosa: che quello che è stato detto tanto dal collega Perron, quanto dal collega Aggravi, è che noi non sappiamo e non conosciamo il posizionamento di alcune forze di maggioranza rispetto a questo tema, non lo conosciamo, ma vorremmo tanto conoscerlo. Non lo conosciamo perché, se su un documento così importante come il documento regionale di economia e finanza si scrive in maniera così un po' volutamente slavata, che si vorrebbe genericamente addivenire... adesso non mi ricordo, lo recupero in diretta mentre intervengo... non ricordo esattamente la formula che è stata utilizzata, forse è stata riportata anche nel pezzo dell'ordine del giorno: ""...continua a rivestire particolare importanza il prolungamento della concessione del Tunnel del Gran San Bernardo e la realizzazione degli indispensabili lavori di ammodernamento dello stesso, così come l'improrogabile valutazione in merito a un potenziamento dell'infrastruttura del Tunnel del Monte Bianco, con la seria presa in carico - io non so se ci possa essere una presa in carico più seria o più faceta, non so io come si possa, diciamo, prendere in carico la realizzazione di una seconda canna in questa maniera - della realizzazione di una seconda canna, nell'ambito di un continuo dialogo politico istituzionale"". Tutta una serie di volute linguistiche per dire che si vorrebbe la seconda canna, ma per non dirlo in maniera troppo forte, perché poi ci sarà qualcuno che questo DEFR lo deve votare e magari questo qualcuno questo DEFR non lo vuole votare se c'è scritto in maniera troppo netta che c'è la seconda canna. Allora noi abbiamo voluto togliere dall'imbarazzo questa maggioranza, per una volta abbiamo voluto farlo e abbiamo detto: ""Sapete che c'è? Oggi è importante dare un mandato forte"", perché noi su questo tema siamo d'accordo: noi vogliamo il raddoppio del Tunnel a tal punto che il tema è stato portato più volte all'attenzione all'ordine del giorno e, se cercate, lo troverete, del G7 dei Ministri delle infrastrutture e dei trasporti e a farsi carico appunto di portare il tema è stato proprio il ministro Matteo Salvini, che, se ci fosse la realizzazione e il via libera, chiaramente dovrebbe poi prendere l'onere di realizzarlo. Su questo, peraltro, siamo anche in contatto costante con il viceministro Rixi, che questo tema lo conosce bene e abbiamo fatto anche diversi sopralluoghi al Tunnel del Monte Bianco. Dicevamo, le valutazioni che ci consentono di dire che c'è la necessità di un raddoppio sono molteplici, il collega Aggravi le ha riassunte per quanto riguarda la parte economica, poi giustamente ha posto anche degli interrogativi di natura su dove si può mettere poi il materiale di risulta, che sarà evidentemente parte del progetto, poi ci sono valutazioni di tipo ambientale che le colleghe fanno e faranno, ma è chiaro che ad oggi la creazione di ingorghi o di problemi di circolazione sicuramente non depone in favore dell'ambiente, poi c'è il tema di come realizzarlo e di come gestirlo, perché anche banalmente fare una doppia canna che permetta, da una parte, di poter fare la manutenzione dovuta alla canna, che chiaramente deve essere ammodernata dopo molto tempo in cui non lo è stato fatto, quindi deve essere chiusa, però mantenere inalterati i livelli di traffico... questa è una soluzione che è stata posta all'attenzione, cioè dire: se ad oggi il volume di traffico è di 100 veicoli al giorno - sto dicendo una cosa ovviamente campata in aria, ma solo per fare un esempio -, manteniamo il traffico massimo di 100 veicoli al giorno, poi ovviamente chiudiamo una canna per fare la manutenzione, utilizziamo l'altra e, quando saranno entrambe utilizzabili, potremo utilizzarle entrambe, ovviamente per l'andata e per il ritorno, anche perché il collega Aggravi ha posto un'altra questione che è sicuramente importante, cioè l'ammodernamento della nostra canna ad oggi, perché ovviamente il dimensionamento di quella struttura oggi crea dei problemi e dei mezzi che sono nati successivamente alla costruzione del Tunnel oggi hanno una dimensione tale per la quale bisogna fare dei convogli per poterli accompagnare, perché la loro sagoma sborda rispetto alla corsia esistente, quindi evidentemente anche qui c'è un rallentamento. Allora l'adattamento di questa struttura è evidente che dovrebbe essere à la une rispetto anche alla sicurezza di questa struttura. Venendo invece alla questione politica, questa maggioranza ha deciso di non decidere, cioè una scelta di astenersi su tutti gli ordini del giorno non ci permette di comprendere cosa pensa questa maggioranza, ma soprattutto non ci permette di capire cosa ne pensa il collega Padovani, il quale spesso, quando ci sono queste decisioni, decide di rifugiarsi nei servizi igienici per non dover esprimere la propria posizione, che è contraria a quello che pensa la maggioranza... che però decide, bontà sua, oggi intanto di tacere sul tema, perché ha avuto la consegna del silenzio, dall'altra parte però di andare alle manifestazioni nelle quali si dice: ""Guai aprire la seconda canna, non si fa"", quindi si fa il bel corteo, si fa la sfilata il venerdì per venire qua davanti e dire che non ci piace, però poi dopo in aula, quando si può esprimere la propria posizione e si dice: ""Collega Padovani, ha una platea davanti, ha la possibilità di dirlo, lo dica: ""io non voglio il raddoppio del Tunnel perché io voglio piantare le margherite in autostrada""""... se lei lo facesse, io sono convinto che forse un pezzettino dell'elettorato che le due colleghe le hanno cannibalizzato potrebbe forse avere un piccolo ritorno di fiamma, invece lei non ha il coraggio di farlo e rimarrà lì silente. Io mi rendo anche conto che lei non abbia neanche il coraggio di presentare un'iniziativa che impegni questo Consiglio a dire di no al raddoppio del Tunnel del Monte Bianco, ma semplicemente perché l'unica volta in cui lei ha presentato un'iniziativa all'interno di questo Consiglio con il voto segreto le è stata sonoramente bocciata da parte di cinque membri della sua stessa maggioranza. Ora, capirà che tutto questo concorre al fatto che lei se ne stia lì, silente più di Albus, a guardare quello che succede intorno a lei, a votare - alla fine di questa giornata o delle prossime non lo so - il DEFR, dove c'è scritto che si vorrebbe andare con valutazioni serie verso il raddoppio del Tunnel del Monte Bianco, però lei che forse si può vendere: ""Sì, però"", ""forse"", ""seriamente..."", ""non lo so"", ""vediamo"". Noi capiamo, capiamo anche che a questa bella sfilata, sempre di venerdì, c'è stato il Segretario del PD che ha partecipato, testimoniando questa vicinanza con questo movimento, ma in ogni caso che il tema ambientale, cioè quello della manifestazione pacifica che ha sollevato la collega Minelli, è particolarmente presente. Collega Minelli, io mi rendo conto che lei giustamente voglia attaccare anche la questione delle manifestazioni, io le posso dire che sono assolutamente felice se sarà confermato il decreto sicurezza, perché, vede, la manifestazione pacifica che lei ha in mente, se è quella che è stata fatta contro la TAV, dove abbiamo un bollettino di guerra ogni volta che si prova a cercare di finire il cantiere, è evidente che avere dei sistemi per evitare questo tipo di manifestazione è cosa buona e giusta. Poi magari qualcuno ritiene che le manifestazioni pacifiche siano quelle che faceva la Salis a martellate in Ungheria, ma magari questo è un pensiero che abbiamo noi. Noi, come gruppo Lega, abbiamo presentato quest'ordine del giorno per dare la possibilità di esprimersi. Vedremo come ci si esprimerà, ma noi la nostra posizione l'abbiamo evidenziata e di certo non la cambiamo."
47866,XVI,17/10/2024,"FINANZA REGIONALE E LOCALE, Programmazione",1,it,206.0,1966.0,F,PCP,30,5100,"L'ordine del giorno parte dalla constatazione che nel documento di economia e finanza 2025-2027 non compare alcuna considerazione significativa sul tema rilevante delle varie norme di attuazione e del lavoro della Commissione Paritetica Stato-Regione Valle d'Aosta, eppure sappiamo che si tratta di argomenti sicuramente molto importanti. In particolare mi riferisco a una di queste norme di attuazione, cioè quella sulle concessioni di derivazione di acqua anche a scopo idroelettrico, che è ormai da cinque anni all'attenzione di questa Commissione essendo stata richiesta con degli atti consiliari nel 2019. Ora, noi sappiamo che, durante la seduta dello scorso Consiglio, in apertura di quella riunione, il presidente Testolin ci aveva detto che la Commissione Paritetica si è riunita nel periodo da aprile, quando è stata ricomposta con l'integrazione che era necessaria, fino a settembre 2024... ci ha detto che si è riunita due volte e che comunque - ed è la notizia che era arrivata in Consiglio quella mattina - il 30 settembre 2024 avrebbe deliberato l'approvazione dello schema della norma di attuazione sulle concessioni, che poi sarà trasmesso all'esame del Consiglio regionale. Ora, io so, perché abbiamo ricevuto il DEFR in un momento preciso, quindi questo DEFR non è stato scritto (e nemmeno la pagina che riguarda la Presidenza sono stati scritti) dopo il 30 settembre ma ben prima, comunque abbiamo rilevato che di quest'importante tema non c'era niente e quest'argomento non era nemmeno stato preso in considerazione, ma, visto che si parla di perseguimento anche, direi così, di obiettivi strategici e che questo è l'ultimo DEFR della legislatura, a noi ha fatto specie che non si dicesse nulla su questa questione così rilevante. Abbiamo poi appreso che la Commissione Paritetica sarebbe stata riconvocata ancora, dopo il 30 settembre, anche l'8 ottobre e poi nuovamente tre giorni fa (oggi è giovedì), lunedì 14 ottobre, con ancora all'ordine del giorno il tema della norma di attuazione per le concessioni. Quello che sappiamo per certo, però, è che a nessuno di noi che siamo qui, al Governo magari sì, ma alle persone con cui io ho parlato, ma di sicuro non a noi, non è arrivata non dico la copia dello schema di norma approvata che dovrà essere trasmesso dal Ministero, però non è mai nemmeno arrivato... né mai è stato detto nemmeno nulla sulla bozza di questa norma di attuazione. Non sono arrivati nemmeno i verbali delle riunioni che si sono svolte tra aprile e settembre 2024, io ho fatto un accesso agli atti per ricevere questi verbali e anche le convocazioni che ci sarebbero state per la Commissione e mi è stato detto che non ci sono, che la Regione non è in possesso neanche delle convocazioni, quindi questo significa che la Regione non sa quando si riunisce la Commissione Paritetica che discute di argomenti estremamente rilevanti per la Regione stessa. Ora, credo sia evidente che perlomeno la bozza - e poi oggi magari - se è stato approvato - lo schema definitivo della norma di attuazione - sia in possesso di tutti i componenti della Commissione Paritetica, di cui tre, lo ricordo, sono stati designati dal Consiglio regionale. Poi, secondo noi, è assolutamente inimmaginabile che il Presidente della Regione non abbia ricevuto delle informazioni preventive sul testo della bozza di norma di attuazione che poi è stata esaminata dalla Paritetica. Quello quindi che a noi sembra di rilevare è che questo percorso, che poi ha portato con due sole riunioni, da aprile al 30 settembre, così parrebbe, all'approvazione di questa norma... e ci era stato detto che era complesso, c'era un lavoro lungo da fare, con due riunioni poi si è arrivati a questo, proprio ci è stato detto il 30 di settembre - la data è importante credo... -: ""non sappiamo come mai ci sia stata quest'accelerazione improvvisa"". Ricordo anche che in quel Consiglio di quindici giorni fa era all'ordine del giorno una nostra interpellanza che sollecitava appunto la questione e poi è arrivata la notizia. Quello che noi intendiamo fare con quest'ordine del giorno è impegnare il Presidente della Regione a trasmettere con urgenza al Consiglio, quindi a tutti i Consiglieri regionali, la bozza di norme di attuazione in materia di concessioni di derivazione d'acqua; e perché insistiamo su questo? Perché sappiamo tutti che, nel momento in cui lo schema viene approvato dalla Commissione, poi deve essere inviato al Consiglio, ma l'iter non finisce, perché poi deve essere rinviato allo Stato e sappiamo che, dopo l'approvazione definitiva, ci dovrà essere anche il lavoro di elaborazione della legge che disciplinerà tutta la questione; e siamo a ottobre 2024. I tempi stringono, questa questione è in piedi non dall'inizio di questa legislatura ma dalla precedente, dal 2019, e crediamo che sia assolutamente un dossier che vada chiuso nel più breve tempo possibile, ma che il Consiglio possa avere la possibilità di ragionarci, di fare le sue valutazioni, di discutere, cosa che non è avvenuta. Quello che chiediamo è di poter ricevere urgentemente la bozza della norma di attuazione."
47866,XVI,17/10/2024,"FINANZA REGIONALE E LOCALE, Programmazione",1,it,293.0,1968.0,M,UV,32,1108,"Prima di entrare nel merito dell'impegnativa, mi permetto di esprimere una considerazione: trovo grave che non siano ancora arrivate, tramite le persone con cui parlate, delle bozze relative a quest'argomento, perché l'attività è un'attività politica di confronto con il Presidente in primis della Paritetica e non è un'attività amministrativa, ecco perché non ci sono delle comunicazioni ufficiali, invece mi preoccupa il fatto che voi possiate attingere a informazioni tramite dei canali che non sono quelli ufficiali. I lavori della Paritetica non sono inseriti nel DEFR perché la Paritetica è un organo a sé stante dall'Amministrazione regionale, che ha una vita e un suo percorso autonomo all'interno del quale evidentemente c'è un confronto paritetico tra i membri di parte regionale e quelli di parte statale che si concluderanno con l'invio ufficiale di un documento, che, quando arriverà, sarà evidentemente reso a disposizione del Consiglio regionale, così come deve essere fatto nel percorso logico e istituzionale che è già previsto, quindi per questo noi ci asterremo su quest'ordine del giorno."
47866,XVI,17/10/2024,"FINANZA REGIONALE E LOCALE, Programmazione",1,it,206.0,1966.0,F,PCP,34,4692,"Guardi, presidente Testolin, lei è preoccupato che noi abbiamo delle informazioni e trova grave che non siano arrivate anche delle bozze relative sull'argomento. Io rilevo una cosa: il giorno dopo la sua comunicazione in Consiglio regionale, un quotidiano, riportando la notizia che era stata approvata il 30 settembre la norma d'attuazione sulle concessioni idroelettriche, ne definiva anche alcuni aspetti contenutistici che lei non aveva assolutamente citato in aula. Lei aveva detto semplicemente che aveva ricevuto una mail , un courriel , da parte del Presidente della Paritetica che informava il 30 settembre che il giorno stesso era stata approvata la norma di attuazione per le concessioni idroelettriche. Questo lei ha detto, questa è la copia della mail che ho ricevuto con accesso agli atti. Come mi ha detto un giornalista, ognuno ha delle fonti, io ho utilizzato nel mio testo dell'ordine del giorno e anche nell'esposizione che ho fatto il condizionale, perché noi abbiamo ricevuto un'informazione secondo cui ci sarebbero state altre riunioni della Commissione Paritetica l'8 e il 14 e, al di là del fatto che la cosa importante sarà riceverlo questo testo, o perlomeno quello che io chiedevo adesso non era neanche il testo inviato dai Ministeri, ma era almeno la bozza per cominciare a ragionarci, ragionamento che, secondo me, il Consiglio avrebbe dovuto iniziare a effettuare da tanto tempo e lo avevamo chiesto anche con degli atti consiliari, però io vorrei veramente sapere, Presidente, se non si è a conoscenza del fatto che ci siano state delle ulteriori convocazioni, perché tutta questa vicenda è un po' oscura, secondo noi, e ci chiediamo come mai all'improvviso, dopo sette mesi in cui ci sono state soltanto - l'ha detto lei - due riunioni... anzi, una, perché la seconda è quella dell'approvazione, se è stata approvata il 30 di settembre, quindi come mai proprio in quel momento siamo arrivati a uno sblocco improvviso. Io vorrei essere sicura che quello che lei ci ha detto corrisponde esattamente a ciò che è successo e, per farlo, ho ovviamente chiesto i verbali, perché nei verbali ci deve essere il resoconto di ciò che è avvenuto. Questi verbali sono indisponibili, non è possibile averli, lei dice che ci sono delle questioni amministrative, io rilevo però che non c'è un'esplicitazione. Quello che chiediamo è anche semplicemente avere delle date, chiediamo questo, oltre alla bozza, su cui credo che sarebbe importante cominciare a discutere. Non viene dato nulla, non c'è, a nostro avviso, una trasparenza nemmeno sugli iter, senza entrare nei meriti dei contenuti, e non c'è e non c'è stato coinvolgimento a livello anche semplicemente di informazioni del Consiglio. Ricordo anche che questo Consiglio ha votato una mozione che è stata emendata dal Governo in cui noi avevamo proposto che a ogni seduta della I Commissione, ed era ancora Presidente della I Commissione il consigliere Restano, quindi parlo di qualche fuoriuscita fa dalla maggioranza... noi avevamo chiesto che ad ogni Commissione venisse dato un aggiornamento, che si facesse in apertura di Commissione ogni volta il punto della situazione. Ci era stato detto: ""No, proponiamo che, qualora ci siano degli stati di avanzamento del procedimento, il Presidente di Commissione, informato dal Presidente della Regione - significa che il Presidente della Regione qualche cosa ne sa se rimaniamo a quello che era stato detto allora -, darà gli aggiornamenti ai componenti della stessa"". Questo non è mai avvenuto, ma la proposta che questa attività la facesse il Presidente di Commissione su interlocuzione con il Presidente della Giunta e non con la Paritetica... allora non avevamo neanche un membro del Consiglio che era anche membro della Paritetica, quindi era impossibile... non c'è mai stata. Allora io cerco di fare le somme, metto 2 più 2, se allora il Presidente della Regione avrebbe potuto informare sugli stati di avanzamento della norma di attuazione il Presidente della I Commissione, adesso il Presidente dice: ""Noi non sappiamo nemmeno se ci sono delle convocazioni, non sappiamo se la Paritetica si riunisce, non abbiamo i verbali, sono questioni separate"", allora o ci avete raccontato una cosa diversa all'epoca o ce l'avete raccontata adesso. Sta di fatto che il 2 di ottobre... (intervento di un Consigliere fuori microfono) ...l'avete proposta voi quella modifica ed è stata votata all'unanimità...! avete dato un'informazione, oggi è il 17 o il 18 - non so neanche più che giorno è -, non abbiamo ancora ricevuto niente, vedremo quanto tempo passerà ancora e cercheremo di approfondire diversamente se questa norma è stata approvata il 30 di settembre, l'8 o il 14."
47866,XVI,17/10/2024,"FINANZA REGIONALE E LOCALE, Programmazione",1,it,196.0,1963.0,M,UV,36,2348,"Un breve intervento perché mi associo alle preoccupazioni del presidente Testolin, ma non sono solo preoccupato, sono stra-preoccupato, perché, oltre ad avere informazioni che in teoria nessuno dovrebbe avere, sono delle informazioni farlocche, nel senso che io ho sempre riconosciuto una grande capacità politica nelle colleghe, ma è sufficiente nascondersi dietro a un condizionale per dare delle verità assolute, ma scusandosi ci dice: ""Io ho usato il condizionale perché non lo so"". In realtà, l'enfasi con la quale si dicono le cose non lasciano dubbi: ""Io so che la Commissione Paritetica è stata convocata con all'ordine del giorno... - andiamo poi a leggere i verbali - nelle sedute successive al 30 di settembre sulle grandi concessioni"". Collega Minelli, non è così, l'ordine del giorno delle Commissioni... vedo che, per certi versi, tutti le riconoscono un lavoro, però io le devo dire che è un po' superficiale, è un po' approssimativa nel lavoro perché le sue fonti non sono attendibili. Il 30 è stata approvata, dopodiché solo per due questioni, perché questa Commissione Paritetica per molti è un'istituzione sconosciuta, ma non è che nelle riunioni c'è la sintesi del lavoro, nelle riunioni si introducono gli argomenti e si fanno gli approfondimenti e tra una riunione e l'altra ci sono le interlocuzioni con i Ministeri. Voi invece state dando una rappresentazione, sempre lì, fuorviante della politica perché dice: ""Ma sa, se uno vuole, può"". Non è così, perché le norme paritetiche vengono approvate se la componente statale e quella regionale vanno d'accordo e, se i Ministeri le dicono che questa cosa non va, la norma di attuazione lei se la tiene nel cassetto, quindi il lavoro che è stato fatto è stato un lavoro prezioso per arrivare a una norma di attuazione che ci permetterà di fare la legge regionale, sempre ammesso che il Consiglio regionale approvi e che il Consiglio dei Ministri approvi, perché ha detto bene su questo, ha detto una cosa giusta tra tutte le cose sbagliate che ha detto. L'approvazione della Commissione Paritetica non ha concluso l'iter ed ecco perché la comunicazione arriverà dalla Presidenza del Consiglio dei Ministri, esattamente come gli ordini del giorno, quindi queste vocine che le danno delle informazioni sono delle vocine inattendibili. Le scarti, frequenti delle compagnie migliori."
47866,XVI,17/10/2024,"FINANZA REGIONALE E LOCALE, Programmazione",1,it,206.0,1966.0,F,PCP,39,884,"Semplicemente per dire al collega Marguerettaz che potrà andare a riascoltare, perché fortunatamente tutto è registrato, io non ho detto che la Commissione è stata riconvocata l'8 e il 14, io ho detto - e l'ho scritto anche - che sembrerebbe, e ho chiesto conferma... ho chiesto pure, perché non ero sicura, le convocazioni e i verbali. Se fossi stata sicura, stia tranquillo che non avrei chiesto conferma, ma, visto che delle comunicazioni arrivano anche a noi e che qualche contatto forse a livello nazionale ce lo abbiamo, volevo averne contezza. Ora, se lei mi dice che ci sono sintesi degli argomenti che devono essere fatti con i Ministeri, lo sappiamo tutti, quello che a me interesserà sapere prima o poi è esattamente la data in cui questa norma sarà stata approvata e, se sarà il 30, io avrò chiesto una conferma che non viene data. L'impegno però della mozione è un altro."
47866,XVI,17/10/2024,"FINANZA REGIONALE E LOCALE, Programmazione",1,it,196.0,1963.0,M,UV,41,603,"La capacità di imbrogliare non ha limiti, le ho detto che è stata approvata il 30 e credo sia registrato. Siccome lei - non so se è in buona fede o meno, mi pongo questo dubbio - il 2 ha cominciato e ha iniziato a dire: ""Ma sarà stata approvata o meno?"", oggi di nuovo e, quando lei è intervenuta, al di là delle cose che ha scritto, ha detto: ""A noi risulta"", quindi ""A noi risulta"", quando lei ha parlato, e vada a sentire cosa ha detto, perché sono attento, non ha usato il condizionale, il condizionale l'ha usato nell'ordine del giorno, quindi mi perdoni ma è un po' superficiale nel suo approccio."
47866,XVI,17/10/2024,"FINANZA REGIONALE E LOCALE, Programmazione",1,it,0.0,1985.0,M,RV,44,4634,"Spero che i colleghi mi sentano bene anche da altri lidi. Abbiamo intitolato quest'ordine del giorno: ""Sostegno all'Amministrazione comunale di Valtournenche per il completo ripristino delle aree interessate dagli eventi alluvionali del giugno e luglio scorso"", ci sarà anche un altro ordine del giorno che avremo modo di discutere di un'altra forza. Perché abbiamo voluto però concentrare quest'ordine del giorno soltanto sull'area di Valtournenche e non sull'area di Cogne? Noi abbiamo partecipato, come anche altri Capigruppo, agli incontri organizzati dal Presidente sullo stato dell'emergenza, su quello che era, soprattutto nelle prime fasi, il compte rendu degli interventi che sono stati organizzati, in particolare relativamente all'area di Aymavilles e Cogne, abbiamo anche partecipato a un sopralluogo, quindi c'è stata - questo va detto -, adesso al netto delle giuste magari schermaglie di parte che ci sono, una comprensione dell'evolversi della situazione soprattutto in quell'area. Sull'area di Valtournenche, in particolare della zona di Breuil-Cervinia - spero che vada bene la denominazione -, c'è stata un po' meno, se vogliamo, attenzione sull'evoluzione dei lavori, perché ovviamente lo stato delle attività da fare era ed è ben differente, però abbiamo voluto portare all'attenzione del Consiglio e di questo Governo regionale un ordine del giorno prendendo spunto dalla sezione terza del DEFR, in particolare gli obiettivi strategici della Presidenza della Regione, per esprimere un impegno al Governo regionale a dare pieno sostegno all'Amministrazione comunale di Valtournenche, al fine di ripristinare le aree colpite dall'evento alluvionale di quest'estate in vista dell'imminente apertura della stagione sciistica, può sembrare un impegno largo, un impegno generico, ma così non è. Nelle premesse noi specifichiamo, ad oggi siamo stati anche con i colleghi del gruppo sulla zona, come altri gruppi hanno sicuramente fatto, e, con l'imminente apertura degli impianti della Cervino il 26 ottobre, ad oggi l'area interessata è stata sicuramente messa in sicurezza, ma mancano ancora le passerelle e tutta una serie di interventi. Vero è anche che ho avuto un confronto con il Sindaco di Valtournenche, che ci ha aggiornato, al di là ovviamente delle persone più direttamente interessate, sulla situazione delle problematiche legate sicuramente al tema burocratico di predisposizione degli interventi proprio materialmente da poter avere, ma volevamo esprimere anche attenzione e poter permettere al Consiglio di esprimere attenzione e sostegno al di là di quello che sicuramente già c'è - e il Presidente sicuramente ce ne darà contezza nel suo intervento - a un'area che non è sicuramente seconda ad altre. Faccio una considerazione più di natura politica: anche quest'ordine del giorno, tanto ci è stato detto più o meno direttamente, lo abbiamo capito, non avrà sostegno da parte del Governo e della maggioranza regionale. Quello che mi spiace, e lo voglio dire, è che il coraggio politico che quelle forze di opposizione di minoranza hanno avuto nel votare una risoluzione in Consiglio per cercare tutti insieme di trovare concordanza nelle soluzioni e nelle possibilità di uscire da una situazione difficile oggi non si trova, perché? Per calcolo politico, per preoccupazione, per nervosismo interno alla maggioranza e al Governo, perché spesso si scarica al di fuori magari situazioni interne. Bene, quelle forze di minoranza che hanno votato quella risoluzione e quell'ordine del giorno in quella situazione hanno avuto coraggio politico perché potevano non votarlo, potevano non predisporlo e potevano semplicemente attaccare il Governo, gli Assessori, i Presidenti e chi per esso e dire che non avete fatto abbastanza. Sarebbe stato molto più semplice, avremmo forse guadagnato qualche consenso in più, perché devo essere molto onesto, paga molto di più a volte fare così, ma chi per senso di responsabilità ha detto: ""No, cerchiamo comunque di dare la possibilità di trovare delle soluzioni insieme"", in una situazione che non dovrebbe avere colore politico, né posizione politica, né volontà personale. Ecco, quel coraggio oggi qua, anche se giustificato magari con una logica politica, voi non ce l'avete, e mi dispiace, perché chi ci perde prima di tutto non sono neanche i soggetti direttamente interessati da quest'ordine del giorno, ma purtroppo siete proprio voi, e questo mi spiace, perché quest'ordine del giorno poteva avere 35 voti favorevoli e poteva essere magari anche riscritto in forma di risoluzione, magari firmato anche da altri gruppi e ritirato dal mio gruppo. Mi spiace molto."
47866,XVI,17/10/2024,"FINANZA REGIONALE E LOCALE, Programmazione",1,it,293.0,1968.0,M,UV,46,2998,"Parto dalla fine dell'intervento del collega Aggravi nel riconoscere un aspetto molto importante della vita politica con la quale ci troviamo a confrontarci e riconosco che soprattutto al gruppo del quale è Capogruppo e agli altri che hanno partecipato, la Lega in primis , a questo percorso di condivisione una partecipazione molto attenta e corretta. Invece per altri aspetti e altri gruppi, con i quali avremo modo di confrontarci in un successivo ordine del giorno, farò altre considerazioni. Nel merito della richiesta, così come era stato concordato con un percorso di condivisione, perché giustamente questo è uno di quei temi che non ha colore politico, ce lo siamo detti all'inizio, abbiamo cercato di lavorare in questa direzione. Abbiamo condiviso delle scelte, alcune sono ancora in itinere , tra le quali quella di un sostegno finanziario che verrà programmato, così come ci eravamo detti, per la fine del mese di ottobre e i primi del mese di novembre, per definire i sostegni da un punto di vista finanziario diretti alle Amministrazioni comunali che si sono trovate a dover affrontare dei danni e anche a costruire quel meccanismo di aiuto che dovrà essere reso armonioso con gli aiuti dello Stato che arriveranno soprattutto nell'ambito delle risorse messe a disposizione dallo Stato, ma di cui parleremo in una successiva istanza. Rispetto a questo, come il consigliere Aggravi ha interloquito con l'Amministrazione comunale, evidentemente l'abbiamo fatto anche noi, anche sollecitati da quelle che erano state delle considerazioni che erano emerse in sede di confronto, soprattutto con l'ADAVA, con la quale abbiamo cercato di armonizzare quelle che potevano essere le ipotesi di sostegno all'attività degli albergatori e delle attività in generale toccate da quest'evento calamitoso, abbiamo sentito il Sindaco che, in merito al ""tenuto conto"" espresso nelle premesse dell'ordine del giorno, ci ha rassicurato, nel senso che ha dato un orizzonte temporale, che dovrebbe essere la prima settimana di novembre per chiudere i lavori di posizionamento degli attraversamenti sul torrente che dovranno permettere il passaggio giustamente delle persone nell'area antistante poi gli impianti di risalita. Da questo punto di vista, credo che il sostegno, invece quello più legato alle attività di messa in sicurezza, sia sempre stato garantito dalle strutture dell'Amministrazione regionale, così come quello finanziario, verrà, tra l'altro, calato in funzione delle richieste espresse già tramite le raccolte dati che sono state avanzate nel corso di questi mesi e che sono state oggetto anche di invio alle strutture nazionali di PC, quelle risorse che però al momento non sono previste a livello di rimborso da parte dell'Amministrazione statale. Abbiamo cercato di dare una copertura e un'assistenza nel rispetto di quelle che sono anche le competenze di intervento che chiaramente a Cogne, come a Valtournenche, sono in capo per certi tipi di attività alle Amministrazioni comunali."
47866,XVI,17/10/2024,"FINANZA REGIONALE E LOCALE, Programmazione",1,it,156.0,1976.0,F,PCP,48,564,"Per dichiarare il sostegno del nostro gruppo a questa mozione, anche alla luce di quella risoluzione del 10 luglio che noi e Rassemblement abbiamo votato con la maggioranza, forse il Presidente si è un po' confuso, perché difficilmente noi votiamo con la maggioranza, ma esistono dei casi - e questo è uno di quei casi - proprio perché credevamo e crediamo ancora che su tematiche di questo tipo ci dovesse essere una condivisione, soprattutto un impegno da parte di tutto il Consiglio regionale, quindi con assoluto favore sosteniamo la proposta di Rassemblement."
47866,XVI,17/10/2024,"FINANZA REGIONALE E LOCALE, Programmazione",1,it,261.0,1964.0,M,RV,50,1148,"Solamente per replicare alla risposta del Presidente, che, per certi aspetti, apprezziamo. Volevo significare che il nostro ordine del giorno non ha riguardato le richieste di ristori o dei risarcimenti, ma piuttosto riguarda un'attenzione verso una località, verso la necessità di intervenire rapidamente perché siamo a 2 mila metri, quindi si avvicina l'apertura della stagione invernale, da un giorno all'altro potrebbe nevicare e chi opera potrebbe essere a disagio nel portare a compimento i lavori. In effetti, sottolineo, che non abbiamo parlato dei numeri di passaggi, non abbiamo parlato se i ponti potevano essere tre, quattro o cinque, vale a dire che siamo stati obiettivi nel nostro intervento. Sottolineiamo che siamo nelle nostre interlocuzioni a conoscenza dell'attività dell'Assessorato dei lavori pubblici, chiediamo anche all'Assessore competente di monitorare la situazione, nel limite del possibile, già sappiamo che questo viene fatto, non vogliamo rimproverarvi. Prendiamo la mancata dichiarazione di voto del Presidente come se fosse un voto a favore, quindi riteniamo che l'obiettivo, già solo nel dibattere, sia raggiunto."
47866,XVI,17/10/2024,"FINANZA REGIONALE E LOCALE, Programmazione",1,it,11.0,1955.0,M,FI,52,766,"Anche da parte nostra, pieno sostegno all'iniziativa e all'impegno del gruppo di Rassemblement Valdôtain rispetto a quest'ordine del giorno. Lo avevamo già detto in tempi non sospetti che gli interventi, rispetto alle due località che erano state fortemente colpite dall'alluvione, dovevano avere uno sguardo significativo e diverso, al di là dei ristori che poi ovviamente con altro provvedimento andremo a chiedere da parte del collega Marquis. Credo che il pubblico adesso deve intervenire sulle strutture in modo significativo e cercare di dare subito delle risposte proprio perché - e lo dice l'impegno - la stagione sciistica è alle porte, tra qualche giorno apriranno, quindi è opportuno essere presenti e vigilare attentamente sugli interventi da realizzare."
47866,XVI,17/10/2024,"FINANZA REGIONALE E LOCALE, Programmazione",1,it,185.0,1983.0,M,LEGA VDA,54,1888,"Anche la Lega ovviamente si unisce al sostegno a quest'ordine del giorno. Io però ne approfitto, perché giustamente il collega Restano si accontenta e chi si accontenta gode, io ritengo però che forse un discorso più generale vada fatto. Io comprendo e ho apprezzato, tra l'altro, anche i toni del Presidente nell'intervento, non era scontato che lo facesse anche rispetto alla responsabilità che alcune forze politiche hanno dimostrato, credo però che ci sia un grosso problema e il grosso problema si esplicita - l'ha detto qualche altro collega questa mattina - rispetto appunto alla discussione di questi ordini del giorno e alla scelta di astenersi su ciascuno, anche se lo si condivide. Io non ritengo di potermi accontentare del mancato accoglimento anche a fronte di parole positive, perché giustamente, come è stato detto, quando una discussione si sviluppa, è evidente che si parte da posizioni diverse, quindi la maggioranza ha scritto un DEFR e l'opposizione ha fatto il suo lavoro di analisi rispetto alla corrispondenza o meno o alla valutazione o meno di quello che questo DEFR contiene, però è evidente che l'opposizione ha presentato delle iniziative che sono volte non tanto a contrastare, in alcune parti probabilmente ci sono anche delle visioni opposte, quanto a integrare o a provare a migliorare, o a inserire delle parti che magari sono mancanti. Questo presentato dai colleghi di Rassemblement è uno dei tanti impegni che riteniamo si potesse tranquillamente accogliere perché presenta davvero una parte impegnativa che non può non essere accolta e non può essere condivisa da tutti i membri di questo Consiglio. Ovviamente la Lega voterà favorevolmente a quest'ordine del giorno, rimane davvero il dispiacere che non sia stata fatta una cernita e una scelta rispetto a quello che è stato presentato in generale e una valutazione rispetto all'approvazione o meno."
47866,XVI,17/10/2024,"FINANZA REGIONALE E LOCALE, Programmazione",1,it,11.0,1955.0,M,FI,56,4253,"Prima di entrare nel merito di quest'ordine del giorno che vado a presentare, direi che due considerazioni vanno fatte relativamente alle repliche che la Giunta ieri e questa mattina ci ha espresso. C'è chi ci ha bacchettati, perché probabilmente presentare tanti ordini del giorno può essere un impegno faticoso per loro, bensì anche per gli uffici, c'è chi è stato proprio perentorio, nessuna concessione, lo difendiamo fino in fondo. Non c'è niente da difendere, perché, se l'opposizione si pone alla vostra attenzione con 81 ordini del giorno, significa che anche da questa parte c'è un pensiero, c'è una logica, c'è voglia di collaborare, c'è voglia di contribuire. L'ordine del giorno che poco fa è stato votato, poteva essere votato all'unanimità tranquillamente. Non si capisce perché non si può votare quell'ordine del giorno. Poi anche l'affermazione dell'assessore Bertschy: ""Non si è fatto nulla"", nessuno ha detto, almeno mi pare di non aver sentito, che non avete fatto nulla. 81 ordini del giorno vanno a dire che probabilmente si può migliorare, quindi vogliamo rafforzare i percorsi e vogliamo inserire nuove opportunità di crescita, niente di più, una di queste è quella che rappresentiamo adesso. Il Ministero della salute ha trasmesso uno schema di accordo, sancito nel corso della seduta della Conferenza delle Regioni e delle Province autonome di Trento e Bolzano per l'istituzione di un profilo professionale di assistenza infermiere. Chi ha fatto l'Assessore alla sanità, come il collega Bertschy, sa benissimo quali erano e quali sono sempre state le difficoltà che abbiamo affrontato nel dire: ""Abbiamo l'esigenza anche nelle microcomunità di avere delle figure professionali che possano quanto meno somministrare la pastiglietta o qualcosa del genere"" e questa è la figura ideale, la famosa terza OSS di cui si parlava sempre, che il Ministero ci mette a disposizione. E noi che cosa chiediamo di tutto questo? È una figura che ha lo scopo di fornire assistenza diretta e supporto gestione organizzativa e formativa in contesti territoriali, lo dice con chiarezza, entra nel merito di quelle che erano fortemente le esigenze anche di questa Regione ed è necessario avere la qualifica di operatore socio-sanitario e partecipare con profitto a un ulteriore percorso formativo, perché bisogna essere operatori socio-sanitari, quindi aver conseguito quell'attestato e proseguire in una formazione che andrà nella direzione di costituire in Valle d'Aosta l'assistente infermiere. Lo stanno già facendo anche in altre Regioni come ipotesi di gestione. Noi riteniamo che questa sia una logica importante, perché lo diciamo nel nostro ordine del giorno, è necessario rispondere in maniera differenziata ai crescenti bisogni di salute della popolazione valdostana, anche collegata all'invecchiamento della popolazione. Noi abbiamo presentato, insieme al collega Restano, una legge sull'invecchiamento attivo e saranno fondamentali in quella logica anche queste nuove figure professionali. Tutto questo richiede ovviamente lo sviluppo di nuove competenze, che intervengono nella presa in carico dei pazienti e a sostegno degli infermieri professionali, quindi abbiamo l'esperienza, ce l'abbiamo tutti, ce l'ha lei, collega Bertschy, ce l'ha lei, collega Marzi, sicuramente, ce l'abbiamo anche noi, l'abbiamo vissuto, anche in momenti drammatici quando c'era il Covid, il collega Barmasse sicuramente ne ha vissute di peggio anche lui, però c'è un'idea che va nella direzione di avviare il percorso istituzionale, quindi formare il percorso in un perimetro formativo per istituire in Valle d'Aosta la figura dell'assistente infermiere. Ovviamente tutto questo sancito da una serie di accordi nei 24 articoli della Conferenza delle Regioni e che vanno anche a determinare il percorso formativo, è molto chiaro questo documento ed è sicuramente efficiente, firmato dal Ministro e dal segretario D'Avena. Non capiamo quindi perché questa presa di posizione: ""Nessuna concessione, difendiamo il DEFR fino in fondo"". Questa non offende il vostro DEFR, non l'offende, lo integra quest'ordine del giorno, dà un supporto al vostro DEFR, quindi è veramente strano questo comportamento, non è bello e non è rispettoso nei confronti di chi è fuori."
47866,XVI,17/10/2024,"FINANZA REGIONALE E LOCALE, Programmazione",1,it,201.0,1975.0,M,SA,58,1101,"Come richiamato dal collega Baccega, la disciplina statale in materia ad oggi deve essere completata con l'emanazione di un decreto del Presidente del Consiglio dei ministri su proposta del Ministro della salute. In concreto, l'operatore socio-sanitario, a seguito di un ulteriore percorso formativo, verrà qualificato in assistente infermiere. Non appena sarà adottato il citato decreto, la competente struttura dell'Assessorato predisporrà le posizioni a livello regionale e, conseguentemente, programmerà l'organizzazione delle relative attività formative. Considerato che è necessario attendere l'emanazione del decreto del Presidente del Consiglio dei ministri, su proposta del Ministro della salute, chiediamo il ritiro della mozione non potendo pertanto ad oggi darne seguito, in caso contrario, ci asterremo. Siccome però questo percorso professionale, come da lei richiamato, in termini di arricchimento del DEFR è vitale per voi e per noi, speriamo il Governo chiuda in fretta questo percorso che riteniamo essere centrale per il futuro del servizio sanitario pubblico italiano e valdostano."
47866,XVI,17/10/2024,"FINANZA REGIONALE E LOCALE, Programmazione",1,it,11.0,1955.0,M,FI,60,1961,"Grazie Assessore. È ovvio, se l'impegno avesse aggiunto: ""non appena il decreto sarà approvato"", probabilmente avremmo portato a casa quest'ordine del giorno, questo lei mi sta dicendo. Sicuramente lei ha fatto un'affermazione chiara, che questo ordine del giorno ha la sua valenza e aspetta solo il decreto del Ministro, decreto che è in arrivo, glielo anticipo, perché, prima di venire qui a dire delle cose, ovviamente abbiamo approfondito e il fatto che si abbia al Governo persone che sono coinvolte nelle varie Commissioni ci permette di... Io l'unica cosa che volevo capire è: ma lei alla Commissione salute ha partecipato? Questa cosa qui poteva stare nel DEFR, poteva esserci, perché se lei ha partecipato alla Commissione salute... (intervento di un Consigliere, fuori microfono) ... no, c'è una Commissione salute precedente che ha dato il ""la"" a questo provvedimento, Assessore, c'è una Commissione dell'8 agosto 2024, quindi in quel senso io le chiedo: lei c'era o non c'era? Se la Valle d'Aosta era presente, probabilmente nel DEFR si poteva scrivere... È epocale che ci sia questa figura, è evidente che è epocale, perché l'abbiamo chiesta per anni questa figura intermedia tra l'operatore socio-sanitario e l'infermiere, a sostegno di una sanità che ne ha fortemente bisogno, allora quello che dico, se ci fosse stata anche solo una nota che diceva: ""Non appena il Governo sarà... noi provvederemo a istituire il percorso istituzionale formativo"", perché c'è del lavoro da fare prima di arrivare ad avere delle figure di questo tipo, però bisogna farlo sapere: ecco perché noi non ritiriamo questo provvedimento, quest'ordine del giorno, perché la Valle d'Aosta, le operatrici socio-sanitarie, gli operatori socio-sanitari devono conoscere che è in dirittura d'arrivo questo percorso formativo e che potranno in qualche modo essere funzionali all'interno delle nostre strutture residenziali sul territorio, in Ospedale e nelle cliniche apposite."
47866,XVI,17/10/2024,"FINANZA REGIONALE E LOCALE, Programmazione",1,it,261.0,1964.0,M,RV,62,1466,"Anche noi voteremo quest'ordine del giorno, è un provvedimento atteso che ritengo potesse essere considerato all'interno del documento che stiamo oggi discutendo. Potevamo anche chiedere un emendamento solo per permettere a chi ci segue e a chi leggerà il DEFR di comprendere che si guarda avanti e che si vogliono dare delle risposte. Ci si è confrontati parecchio su questa nuova figura, anche gli ordini professionali che riguardano le professioni tecniche e sanitarie, ma, in risposta ai dubbi che sono stati sollevati, si può dire che è una figura intermedia che interessa chi è già in possesso della qualifica di OSS ed è disponibile a frequentare un ulteriore corso di formazione per avvicinare le proprie competenze alle competenze dell'infermiere. È una figura, come ha detto il collega Baccega, attesa, che può portare anche una risposta alle numerose OSS che oggi sono prescritte e non possono più svolgere all'interno delle microcomunità il lavoro che hanno svolto fino ad oggi. Se gli uffici dell'Assessore e l'Assessore hanno la bontà di dare indirizzo ai propri uffici che inizino a prendere in considerazione quest'opportunità per la creazione di una nuova figura professionale, magari riusciamo ad accorciare i tempi, a dare risposte all'interno delle microcomunità, dei reparti ospedalieri e anche a chi ha dedicato una vita alla professione di OSS e oggi, purtroppo, suo malgrado, non può più svolgere quelle mansioni che ha svolto fino a poco fa."
47866,XVI,17/10/2024,"FINANZA REGIONALE E LOCALE, Programmazione",1,it,156.0,1976.0,F,PCP,64,1104,"Il nostro gruppo invece non voterà quest'ordine del giorno, un po' perché l'impegnativa dice proprio già di avviare il percorso per istituire la figura, quando sappiamo che anche a livello nazionale c'è un grosso dibattito rispetto a questa figura e soprattutto al fatto che l'assistente infermieristico in qualche modo possa rappresentare un ibrido tra l'infermiere e l'OSS. Sicuramente, come hanno evidenziato sia il consigliere Baccega, sia il consigliere Restano, ci sarebbe bisogno di supporto alla figura dell'infermiere, sia nelle strutture che negli ospedali, questo potrebbe essere motivo di interesse, ad esempio, rispetto a quegli OSS con limitazioni - lo avevamo già portato in diversi Consigli - che potrebbero aiutare gli infermieri in tutta una serie di adempimenti più burocratici, anche riferiti alla questione della verifica della scadenza dei farmaci, all'aiuto nella compilazione di tutti quei modelli di cui abbiamo parlato nel tempo. Secondo noi, pensare di avviare e istituire già questa figura nel momento in cui ancora c'è questo dibattito a livello nazionale è un po' prematuro."
47866,XVI,17/10/2024,"FINANZA REGIONALE E LOCALE, Programmazione",1,it,171.0,1995.0,M,LEGA VDA,66,5578,"Avrei voluto vedere se il giorno in cui è arrivato il presidente Mattarella avesse piovuto forte, avremmo accolto il Presidente della Repubblica all'Università con le bacinelle d'acqua e avrei anche voluto vedere un po' che scusa sarebbe stata tirata fuori visto queste infiltrazioni dato che l'Università rappresenta un ghiacciaio, immagino che chi lo accompagnava avrebbe detto: ""Ma no, ma noi ci teniamo veramente tanto ai ghiacciai, al riscaldamento climatico che appunto abbiamo riprodotto lo scioglimento dei ghiacciai nella nuova Università visto che rappresenta un ghiacciaio"". Ovviamente siamo allo scherzo, buttiamola sullo scherzo, perché ci sarebbe veramente da piangere su di una struttura nuova che ha già delle infiltrazioni. Siamo stati noi i primi a denunciarlo, era già a marzo di quest'anno e abbiamo appunto detto che c'erano già delle infiltrazioni allora e ora queste infiltrazioni continuano. Di certo questo non è un primato che volevamo avere, perché in una struttura nuova di certo uno non crede che ci possano essere delle infiltrazioni e soprattutto non possano ripetersi delle infiltrazioni, però ci sono anche tutta un'altra serie di problemi: la mancanza di corrimano, il fatto che nei piani sotterranei manchi il certificato di prevenzione incendi e, appunto, dopo vent'anni di lavori e milioni e milioni spesi, il timore che si sia fatta un'opera magari con tutta una serie di problematiche strutturali è un dubbio che rimane. Due note di colore: la prima è che qualche giorno fa c'è stata un'intervista all' archistar che ha progettato la struttura in cui piove l'acqua, l'architetto che appunto per ringraziarci in un'intervista dice: ""In tutta la Valle d'Aosta non hanno costruito niente di nuovo da almeno trent'anni"", quindi lui si fa paladino di aver rotto un cliché , di aver rinnovato la Valle d'Aosta, dicendo che appunto in Valle d'Aosta non si costruisce niente da almeno trent'anni, come se noi vivessimo tutti ancora nelle caverne, come se, per esempio, la Skyway non esistesse. Questa la vedo una grandissima mancanza di rispetto da parte di un architetto, perché appunto hai fatto un'opera che ha tutta una serie di problematiche, almeno sii grato proprio perché, se fosse perfetta, nessuno potrebbe dire niente, ma questo genere di considerazioni sono del tutto evitabili. La seconda nota di colore, che forse è addirittura più grave, è il comunicato stampa della SIV, che, in merito alle infiltrazioni, dice, secondo me, delle cose molto gravi, che comunque fanno presagire un futuro nebuloso a proposito di infiltrazioni. ""Si confida che qualche disagio possa essere compreso e tollerato, oggi e in futuro, in ragione delle estreme complessità realizzative e descrittive per poter usufruire di un'opera tanto prestigiosa quanto unica. La facciata della struttura è infatti estremamente sensibile alle variazioni di temperature, di soleggiamento e meteorologiche in generale"". Ricorrendo a una metafora ""La facciata a suo modo respira e risulta in continuo e marcato movimento, anche se questo non è percettibile"". La toppa è peggio del buco, fossero stati zitti, sicuramente non si sarebbero fatti una figura che definisco pessima, perché dire che abbiamo un edificio unico, quindi anche se ci piove dentro chi se ne frega, credo sia di una gravità non di poco conto, oltre che essere una presa in giro. Chissà perché si presenta quest'ordine del giorno, perché uno dice: ""Va beh, ci sono le infiltrazioni d'acqua, è ovvio che si cercherà di mettere tutto a posto per evitare che ci possano essere di nuovo""; per due motivi: il primo è che appunto avevamo già denunciato che c'erano delle infiltrazioni nel mese di marzo e oggi ci sono di nuovo; il secondo è il comunicato stampa della SIV, che dice che ""Dovranno essere compresi e tollerati dei disagi oggi e in futuro"", quindi significa che il problema delle infiltrazioni è strutturale, che potranno esserci anche in futuro e questo, che è un edificio nuovo e che dovrebbe essere il fiore all'occhiello della Valle d'Aosta, cosa significa? Ci facciamo ridere dietro da tutti? Vent'anni di lavoro, milioni e milioni spesi, un altro lotto che dovrebbe essere portato avanti e ci troviamo un'Università in cui pioverà dentro e che ha ancora ad oggi alcune zone inaccessibili, per non parlare poi degli ascensori che sono lenti e si bloccano qualche volta. Poi abbiamo l'architetto che costruisce un'opera del genere che dice che in Valle d'Aosta grazie a lui... meno male che c'è stato lui perché sennò in Valle d'Aosta è da 30 anni che non si costruisce una ""beata mazza"". Forse, mi permetto la battuta, sarebbe stato meglio non costruire un'Università del genere a posteriori. Poi apriamo una riflessione che va al di là di quest'ordine del giorno, perché credo che nel recupero delle palazzine Beltricco e Giordana del secondo lotto devono essere attentamente attenzionate, perché, se vengono fatte con gli stessi criteri con cui è stato fatto adesso l'edificio di cui stiamo parlando, non è che dobbiamo ripetere le infiltrazioni anche lì, forse ragioniamo sulla progettazione, ragioniamo sul materiale utilizzato, ragioniamo su tante cose, ma avere altri due edifici in cui piove dentro sinceramente anche no. Con quest'ordine del giorno che uno dice: ""Va beh, ma è scontato"", in realtà non è scontato, si chiede appunto, di concerto con la SIV, che si intervenga al più presto possibile per mettere una parola ""fine"" alle infiltrazioni d'acqua e appunto lavorare affinché si possano aprire il prima possibile anche le parti dell'edificio che ad oggi non sono accessibili."
47866,XVI,17/10/2024,"FINANZA REGIONALE E LOCALE, Programmazione",1,it,281.0,1976.0,M,UV,68,1794,"Su quest'argomento vi è anche un question time al quale risponderà il Presidente a testimonianza della trasversalità dell'argomento tra più Assessorati che condivido con il collega Guichardaz e sicuramente con UNI VDA, che, di fatto, ha la competenza tecnica e gestionale dell'immobile. Confermo quindi in questa sede che la Société Infrastructures Valdôtaines nella sua qualità di società in house regionale e di stazione appaltante delle opere di cui trattasi e dei suoi servizi tecnici hanno sempre assicurato la loro collaborazione per la soluzione dei problemi e le varie circostanze che si sono verificate. Tutto ciò in accordo e in coordinamento diretto sia tra loro e con l'Assessorato regionale competente, che quindi ricordo essere quello delle opere pubbliche nella prima fase, ora, con la consegna dello stabile all'Ateneo, quello competente in materia di istruzione e sia con i servizi tecnici e i vertici amministrativi di UNI VDA. Venendo alle impegnative e ai contenuti dell'ordine del giorno, si evidenzia che, riguardo alle infiltrazioni d'acqua sono sempre state e sono all'attenzione dei servizi tecnici della società SIV, i quali hanno collaborato e collaborano attivamente sia con i tecnici dell'Università della Valle d'Aosta, sia con i tecnici dell'impresa preposti per contratto a intervenire. Riguardo l'inaccessibilità di alcuni spazi che vengono segnati, comunico che il termine dei lavori di completamento delle finiture delle autorimesse interrate è previsto per il prossimo 31 ottobre, seguiranno le normali pratiche amministrative necessarie che i servizi tecnici della società SIV sono già impegnati ad accelerare il più possibile. Le azioni richieste pertanto le stiamo portando avanti ed è per questo che si richiede il ritiro o, in alternativa, ci asterremo."
47866,XVI,17/10/2024,"FINANZA REGIONALE E LOCALE, Programmazione",1,it,206.0,1966.0,F,PCP,70,5352,"Anche noi abbiamo pensato che fortunatamente il giorno in cui è venuto il presidente Mattarella c'era un bel sole e poi, quando c'è stata l'inaugurazione dell'anno accademico e abbiamo partecipato quel tardo pomeriggio all'inaugurazione, era iniziato a piovere, però era iniziato da poco, quindi, per fortuna, non abbiamo dovuto assistere con imbarazzo in quell'occasione all'affannosa ricerca di secchi e bacinelle per cercare di raccogliere l'acqua piovana. Tra l'altro, noi ci siamo anche chiesti come sia stato possibile poi entrare nell'Università, fare l'inaugurazione, già prima con il presidente Mattarella, in assenza di un certificato di prevenzione incendi o di altro documento che sarà stato prodotto, ma che abbiamo anche chiesto con l'accesso agli atti insieme ai collaudi, ma non abbiamo ancora ricevuto niente. Lo scorso marzo, quando la Lega ha ricordato di aver chiesto conto delle infiltrazioni di acqua, successivamente lo avevamo fatto anche noi, ponendo però l'accento su un altro tema... lo ricorderete perché ci siamo tornati spesso sopra e c'è anche un question time all'ordine del giorno di questo Consiglio, che chiede conto di quelle che possono anche essere le responsabilità di chi in questo momento è presidente di SIV e che è stato nominato nel momento in cui era ancora direttore dei lavori, cosa per cui era stato nominato negli otto anni precedenti, quindi noi ci chiediamo anche se ci sono degli accertamenti di qualche tipo di responsabilità, perché avevamo posto la domanda, quando abbiamo insistito con le nostre iniziative ispettive: ""Qualora si verificassero dei problemi, delle difficoltà riguardo agli interventi, ai lavori che sono stati fatti, chi ne avrà poi la responsabilità?"", perché poi la stessa persona che risulta essere il Presidente della società SIV era anche direttore dei lavori, quindi c'è qualche cosa che comunque ci resta come domanda. Credo anche che ci sia poi da rilevare un'altra cosa: l'impegnativa dell'ordine del giorno che voteremo è però un pochino pleonastica, perché si chiede all'Assessore di interloquire con SIV sollecitando ogni azione possibile per rimediare alle infiltrazioni, forse è anche un po' superfluo, perché credo che questo ce lo aspettiamo tutti. È vero, però, quello che ha rilevato il collega Lavy, cioè il comunicato stampa che SIV ha prodotto, che non riesco a capire bene se è più sconcertante o più preoccupante, forse tutte e due le cose, perché, nel momento in cui ci viene detto: ""Beh, insomma, cara gente, abbiamo di fronte un'opera che è stata definita tanto prestigiosa quanto unica"", ma probabilmente è anche vero, perché, dal punto di vista architettonico, credo sia un edificio unico nella sua tipologia, poi a me - devo dirlo - dal punto di vista semplicemente estetico, piace. È anche vero che, dal punto di vista invece delle valutazioni che ho potuto fare già quando ci siamo entrati nel primo sopralluogo, quando non era ancora finita, devo dire che la prima cosa che ho pensato salendo i piani - l'ho detto alla collega ma l'ho fatto probabilmente perché sono abituata a fare anche i lavori di casa - è stata: ""Chi laverà le finestre qui dentro? E che cosa costerà la manutenzione di questa cosa?"". Poi abbiamo visto che ci sono gli acrobati che puliscono le finestre, bene, si investirà anche in quel senso. Faccio anche un riferimento, perché ogni tanto poi bisogna fare anche le comparazioni con altre situazioni: penso alla Brambilla di Verrès, dove ci sono delle zone e poi magari questo sarà oggetto di qualche altra riflessione che potremo fare, ci sono delle parti dell'edificio dove dal 2015 non si toglie la polvere, perché i bidelli non lo possono fare visto che il contratto non prevede certe cose ed è dal 2015, siamo nel 2024, sono nove anni, ma in Università probabilmente ci saranno altre regole, altre contrattazioni che saranno messe in atto. Dire però che qualche disagio dovrà essere tollerato perché l'opera è prestigiosa, è unica e respira... quindi la lasceremo respirare perché sennò muore, se non respira, muore. Ci è anche stato detto - ed è stato scritto - che qualche disagio dovrà essere compreso e tollerato, come diceva il collega Lavy, oggi e in futuro, quindi che cosa ci dobbiamo aspettare? Che pioverà dentro magari non tutte le volte, qualche volta sì, qualche volta no e poi siamo anche in un periodo in cui ogni qualvolta che piove sappiamo che viene giù l'ira di Dio, si aprono le cataratte del cielo. E allora? Non so, forse si dovrà dire agli studenti che si iscriveranno all'Università della Valle d'Aosta di portarsi una bacinellina e un secchiello. Una volta agli studenti si diceva di portare il pezzo di legna perché bisognava scaldarsi a scuola, non siamo più lì, adesso magari ci sarà l'acqua. Allora io credo che sarà sicuramente importante che la Regione interloquisca con SIV, perché bisognerà risolvere il problema, però con preoccupazione ci chiediamo che cosa succederà in futuro, perché, se dobbiamo aspettarci da chi è responsabile di questa struttura una cosa del genere, non lo so. Mi preoccupa perché, se dobbiamo tollerare oggi e in futuro una situazione di pioggia perché abbiamo una struttura molto bella... per me è bella, però forse ci sono delle priorità diverse rispetto al livello di valutazione estetico e architettonico. Ci vuole poi anche qualche cosa che sia funzionale."
47866,XVI,17/10/2024,"FINANZA REGIONALE E LOCALE, Programmazione",1,it,198.0,1964.0,M,FI,72,1096,"Una breve dichiarazione di voto anche da parte nostra su quest'ordine del giorno che voteremo in modo favorevole, anche se ci pare ultroneo dover arrivare in Consiglio regionale a chiedere e impegnare la società che ha avuto, per conto della Regione, la responsabilità di seguire e gestire questo cantiere e di dover intervenire per rimuovere le infiltrazioni d'acqua su un fabbricato appena consegnato. Dovrebbe essere una cosa che va da sé e che non dovrebbe succedere. Effettivamente un po' di preoccupazione la crea, soprattutto per quanto riguarda la gestione in prospettiva dello stabile, quindi crediamo sia una cosa da mettere a posto. Ci saranno anche le assicurazioni, perché c'è un'assicurazione decennale, sulla realizzazione delle opere, quindi aggiungerei di attivare anche le assicurazioni e di ricordarselo perché non è corretto che la Pubblica Amministrazione si debba fare carico di manchevolezze da parte dell'impresa, così come pensiamo che sia indispensabile mettere a disposizione il prima possibile gli spazi che sono oggi inaccessibili per gli studenti e per il personale."
47866,XVI,17/10/2024,"FINANZA REGIONALE E LOCALE, Programmazione",1,it,171.0,1995.0,M,LEGA VDA,74,1655,"Ringrazio anche i colleghi che sono intervenuti. Certo che è ultroneo, certo che è superfluo un ordine del giorno del genere, però le infiltrazioni le avevano già denunciate al mese di marzo, si sono ripresentate, quindi o sono le stesse e non sono state messe a posto o ce ne sono altre, forse che è ancora più grave, perché significa che l'edificio è un colabrodo, è un colapasta. Con quest'ordine del giorno quindi - che ovviamente non ritireremo, perché è una sorta di impegno e alla prossima infiltrazione ve lo si tirerà fuori e vi si dirà: ""Ve lo avevamo detto purtroppo"" - si vuole appunto impegnare in maniera seria e forse anche dare una tirata di orecchie alla SIV, perché dire che in un edificio del genere bellissimo, stupefacente, che tutti aspettavamo, ci potranno essere dei disagi ora e in futuro non è assolutamente ammissibile, perché poi va benissimo fare le battute giustamente dicendo agli studenti: ""Portate una bacinella, portatevi l'ombrello, l'impermeabile per fare lezione"", ma qui si parla di un'opera che dovrebbe rappresentare la Valle d'Aosta, è venuto a inaugurarla il presidente Mattarella, non è una catapecchia da qualche parte, è l'Università della Valle d'Aosta, quindi serietà su questo tema. Io mi auguro che questi tipi di infiltrazioni e queste problematiche vengano assolutamente risolte il prima possibile e poi forse una riflessione a questo punto: dato che comunque di rinvii dell'apertura ce ne sono stati decine ormai, forse non era meglio aspettare un altro anno e aprire tutto in maniera funzionale, evitandosi anche delle brutte figure del genere? Non lo so. Comunque non lo ritiro e lo porteremo al voto."
47866,XVI,17/10/2024,"FINANZA REGIONALE E LOCALE, Programmazione",1,it,156.0,1976.0,F,PCP,76,2261,"Parliamo di un tema che ha affrontato in replica ieri l'assessore Carrel, che è il tema delle consorterie. Sappiamo - e lo abbiamo letto nel DEFR - che gli uffici assessorili sono chiamati ad alleggerire il carico burocratico in capo alle consorterie e, anche in collaborazione con le rappresentanze riconosciute dalla legge stessa, forniscono supporto negli adempimenti amministrativi in materia giuridica, tecnica e tributaria al fine di promuovere l'assolvimento ottimale della loro precipua funzione socio-ambientale. La legge che abbiamo approvato nel 2022, la n. 19, reca le norme per il riconoscimento delle consorterie, in particolare all'articolo 18 pone anche dei termini, ossia quel termine di tre anni dalla data di entrata in vigore in cui i Comuni devono operare una ricognizione completa delle consorterie esistenti nel territorio, nonché dei beni immobili di uso collettivo per i quali non sia nel frattempo intervenuta la registrazione, pena il fatto che quelle proprietà entrino nel demanio del Comune. Sappiamo di criticità occorse per la ricognizione di queste consorterie, perché, sotto un certo punto di vista, ci deve essere un lavoro certosino anche negli archivi, molti di noi sono anche forse stati chiamati perché uno dei loro avi faceva parte, a me è capitato rispetto al forno del villaggio, ad esempio, quindi sicuramente, sotto questo punto di vista, ci sono Comuni attenti che in qualche modo stanno portando anche avanti questa parte. Dall'altra parte sappiamo anche bene che questo lavoro è un lavoro difficoltoso, soprattutto tenuto conto anche dell'enorme mole di lavoro che hanno i nostri Comuni e che spesso ricordiamo. Quello quindi che noi vogliamo in qualche modo sollecitare e magari anche, in vista del bilancio, può essere qualcosa che possa essere da sollecito all'assessore Carrel, è attivare anche... o comunque intanto venire in Commissione, se è possibile, a relazionare rispetto a quello che è avvenuto in questi due anni dalla data di entrata in vigore di quella legge, ma soprattutto se poi è possibile in qualche modo intervenire a supporto delle collettività locali proprio per quella ricerca necessaria per definire anche la perimetrazione e definire anche i soggetti che fanno parte di queste consorterie."
47866,XVI,17/10/2024,"FINANZA REGIONALE E LOCALE, Programmazione",1,it,58.0,1992.0,M,PA,78,1378,"Grazie Consigliera per l'illustrazione. Le norme di cui andiamo a trattare sono la legge 168/2017, quella nazionale e, come lei ha ben già citato, la legge regionale 19/2022. La stessa legge regionale all'articolo 5 prevede che sia l'Associazione Réseau des Consorterie et des biens communs de la Vallée d'Aoste come strumento di cooperazione volontaria fra i soggetti gestori dei domini collettivi, in collaborazione con la Regione, a svolgere funzioni di analisi e di monitoraggio dei domini collettivi. Tale Associazione, ai sensi della delibera di Giunta regionale 371/2023, è il gestore del Registro valdostano delle consorterie, in virtù della convenzione tra la Regione e Valle d'Aosta, a essa sono affidate le istruttorie sostanziali delle pratiche. Inoltre, con l'obiettivo che lei ha ben espresso nel suo ordine del giorno di coordinare tutti i vari attori, è stato istituito un tavolo di coordinamento che ha il compito di formulare le proposte per l'applicazione e la revisione delle disposizioni in materia di domini collettivi, analizzando le questioni anche complesse che si presentano. Come ho avuto già modo di dire ieri in replica, l'ufficio è uno e ovviamente garantisce tutto il supporto necessario, ma è opportuno che tutti gli attori svolgano i propri compiti e credo che questo sia quello che dobbiamo auspicare tutti proprio per attuare appieno la norma."
47866,XVI,17/10/2024,"FINANZA REGIONALE E LOCALE, Programmazione",1,it,178.0,1963.0,M,RV,80,1709,"Bondzor a tcheutte. [Traduzione letterale dal patois: Buongiorno a tutti]. Sì, Presidente, grazie per la parola. Solo per sostenere con convinzione quest'ordine del giorno in quanto l'istituto delle consorterie, come bene è stato già anticipato, è determinante sia dal punto di vista sociale, istituzionale, ma anche verso una proiezione turistica, culturalmente impegnata. Tra i cinque obiettivi strategici della futura Europa, che anche questo Governo ha convintamente sostenuto, è l'Europa più intelligente, è l'Europa più verde, è l'Europa più connessa, è l'Europa più sociale, è l'Europa più vicina ai cittadini, ebbene, sono stati declinati con il documento regionale del quadro strategico regionale di sviluppo sostenibile 2030, la cui programmazione è stata seguita dall'Amministrazione regionale, che si orienterà, come è stato ribadito in quest'aula, verso gli obiettivi di una Valle d'Aosta più intelligente, una Valle d'Aosta più verde, una Valle d'Aosta più connessa, una Valle d'Aosta più sociale, una Valle d'Aosta più vicina ai cittadini. L'Agenda 2030 rappresenta il nuovo quadro di riferimento per questo Governo, un riferimento globale per l'impegno sia italiano, sia internazionale, teso a trovare soluzioni comuni per le grandi sfide del pianeta. Ecco che anche l'istituto delle consorterie rientra in questo grande progetto ed è assolutamente indispensabile sostenere in ogni modo, anche dal punto di vista burocratico - perché no? - questo istituto. È un istituto da approfondire, da conoscere meglio e, a nostro avviso, foriero di interessanti sviluppi, ripeto, anche dal punto di vista del turismo culturale e del corretto utilizzo del territorio, quindi un plauso a quest'iniziativa."
47866,XVI,17/10/2024,"FINANZA REGIONALE E LOCALE, Programmazione",1,it,206.0,1966.0,F,PCP,82,576,"Soltanto per chiedere una precisazione all'Assessore, perché la collega Guichardaz e io non abbiamo capito, al di là del fatto che è stato esplicitato fin dall'inizio che tutti gli ordini del giorno saranno rifiutati, quello che noi volevamo capire dall'Assessore è se c'è comunque una disponibilità a presentare questo tipo di relazione che abbiamo chiesto in Commissione, non dico adesso nel contesto del DEFR, ma se c'è un'apertura, perché su questo, che è poi l'impegno stesso dell'ordine del giorno, non è stato risposto, quindi se è possibile avere una risposta precisa."
47866,XVI,17/10/2024,"FINANZA REGIONALE E LOCALE, Programmazione",1,it,58.0,1992.0,M,PA,84,271,"Solamente per specificare che non c'è nessun tipo di problema a venire in Commissione, credo che però sia opportuno che queste discussioni vengano fatte in Commissione e organizzate nei lavori di Commissione, però, per quanto ci riguarda, non c'è nessun tipo di problema."
47866,XVI,17/10/2024,"FINANZA REGIONALE E LOCALE, Programmazione",1,it,55.0,1978.0,M,RV,86,4013,"Quest'ordine del giorno ha come titolo: ""La fruizione del castello di Saint-Germain nel comune di Montjovet"". Ovviamente, dopo aver analizzato il DEFR, facciamo riferimento alla sezione 3 al paragrafo 1.5, l'Assessorato dei beni e delle attività culturali, si riporta quanto segue, perché questo passaggio è importante in riferimento poi ai contenuti che abbiamo messo nell'impegnativa. Per quanto riguarda i beni culturali, le attività e gli obiettivi sono rivolti a una constante azione di conoscenza, tutela e conservazione del patrimonio culturale, costituito da una notevole varietà di beni materiali e immateriali; per citarne alcuni, dalle testimonianze delle antiche civiltà a quelli dell'insediamento nelle epoche storiche più recenti, il paesaggio e le architetture, le opere d'arte, gli oggetti di interesse etno-antropologico, il plurilinguismo, con la finalità di consentirne la fruizione presente e futura. In continuità con la programmazione avviata negli anni precedenti, nell'ottica di un'efficace valorizzazione e fruizione integrata di tutto il patrimonio storico archeologico, nell'ambito di circuiti turistico-culturali, attivi e da incrementare, saranno portati a termine o avviati lavori presso siti archeologici e castelli. Le attività previste riguardano e riguarderanno la progettazione di nuovi allestimenti museali per siti aperti o ancora da completare nell'ottica del rinnovamento dei messaggi culturali, l'esecuzione di interventi di recupero e rifunzionalizzazione del patrimonio culturale con destinazioni legate alla storia intrinseca dei siti stessi o per creare nuovi spazi di fruizione collettiva e interventi di completamento di interventi in atto per la completa e funzionale fruizione del patrimonio monumentale, in un'ottica di salvaguardia delle componenti architettoniche, archeologiche, storiche e artistiche dei beni culturali. Sono inoltre previsti, su vari edifici e monumenti appartenenti al patrimonio culturale di proprietà regionale, numerosi interventi di manutenzione, restauro di parti strutturali, materiali e interventi di restauro di componenti storiche e artistiche presenti nei castelli o nei palazzi storici. Nella sezione 5, pianificazione triennale dei lavori pubblici, obiettivi contenuti e tabella riepilogativa, invece ritroviamo nella tabella del DEFR 2025-2027 l'elenco dei lavori pubblici individuati nell'ambito della programmazione di settore, il seguente intervento avente come oggetto: ""Manutenzione e messa in sicurezza della via di accesso al castello di Saint-Germain"", per un importo complessivo di 335 mila euro, di cui 35 mila euro per servizi tecnici e 300 mila euro per lavori, di preciso 160 mila euro sono stati inseriti sul 2025, 155 mila euro nel 2026 e nessuna risorsa nel 2027 e 19.850 euro sono servizi tecnici che sono già stati affidati. Altro dettaglio importante è che questo intervento era già stato inserito all'interno del DEFR nell'anno 2022, che corrisponde al primo anno del triennio. Richiamiamo l'interpellanza n. 3489, discussa in Consiglio regionale il 3 aprile 2024, avente come oggetto: ""Gli intendimenti proprio per la piena fruibilità dell'area del Castello di Saint-Germain"" e ci ricordiamo bene, visto che non sono passati così tanti mesi, la risposta fornita dall'Assessore competente in merito all'iniziativa sopracitata. Rimarchiamo che in diverse occasioni anche l'Amministrazione comunale di Montjovet ha evidenziato quanto sia strategico e necessario, per una migliore integrazione dell'offerta turistica del territorio, procedere quanto prima con gli interventi necessari che possano garantire la piena fruibilità dell'area, almeno quella esterna, del Castello di Saint-Germain. Dopo queste premesse quindi si impegna il Governo regionale a prevedere nella definizione del prossimo bilancio di previsione triennale 2025-2027 le risorse finanziarie necessarie per effettuare gli interventi utili a garantire la piena fruibilità dell'area esterna del castello di Saint-Germain nel comune di Montjovet."
47866,XVI,17/10/2024,"FINANZA REGIONALE E LOCALE, Programmazione",1,it,156.0,1976.0,F,FP-PD,88,704,"Solo per dire che ieri vedevo che prendeva appunti mentre ho letto la mia replica, ho risposto a tutti gli ordini del giorno che mi sono stati assegnati. Aggiungo solo che, come già risposi all'interpellanza, questo tipo di intervento è stato valutato dalla Soprintendenza nella misura in cui lei ha specificato anche in termini finanziari; tra l'altro, abbiamo avuto modo anche di incontrare il Comune di Montjovet in merito e lo abbiamo in qualche modo rassicurato. Le chiederei, per l'impossibilità al momento di inserire delle risorse così importanti all'interno del bilancio su un'opera che richiede comunque una valutazione molto più ampia, di ritirare l'ordine del giorno, altrimenti ci asterremo."
47866,XVI,17/10/2024,"FINANZA REGIONALE E LOCALE, Programmazione",1,it,206.0,1966.0,F,PCP,90,1333,"Per dire che quest'ordine del giorno non verrà ritirato ovviamente, noi lo voteremo perché, al di là del fatto che, come dice l'Assessore, è necessaria una valutazione ampia su quello che è possibile fare per gli interventi utili a garantire la fruibilità del castello di Saint-Germain, pensiamo però che vale la pena prevedere comunque nel bilancio di previsione questi denari e poi c'è tutto il tempo di fare gli approfondimenti, ma mettere un punto fermo sul fatto che si stabilisce un impegno finanziario ci sembra una cosa importante. Il castello di Saint-Germain è una struttura sicuramente forse un po' sottovalutata, ma che ha dignità, merita di essere valorizzata, perché, per la zona di Montjovet ma anche della Media Valle, potrebbe costituire un ulteriore atout di quell'offerta turistica che nella nostra visione e nelle nostre idee è anche complementare ad altre tipologie di offerte che già esistono e che vanno comunque potenziate. Ho detto più volte fin dall'inizio della passata legislatura che nella nostra regione avrebbe veramente senso lanciare un progetto strutturato di maggiore valorizzazione di quello che già si sta facendo per le strutture: castelli, caseforti, torri, eccetera, perché la valle centrale, la Vallée de la Doire potrebbe tranquillamente essere una sorellina minore della Vallée de la Loire."
47866,XVI,17/10/2024,"FINANZA REGIONALE E LOCALE, Programmazione",1,it,55.0,1978.0,M,RV,92,3742,"Ovviamente condivido pienamente le considerazioni che ha espresso la collega Minelli in merito a quest'ordine del giorno e, in risposta a quanto abbiamo appreso dalle poche informazioni che ci ha rilasciato l'Assessore competente... ieri lei ha detto che ha preso appunti, ma in realtà non ha preso nessun appunto perché mi ha riletto parte della stessa risposta che mi aveva già dato nel mese di marzo, quindi c'erano pochi appunti da prendere, se non una rilettura di quanto aveva già effettuato alcuni mesi fa. Mi stupisce un po' il fatto di aver sentito - adesso ho preso questi tre appunti - che oggi lei mi ha detto qualcosina in più, ma dire: ""Abbiamo incontrato gli amministratori del Comune di Montjovet, li abbiamo rassicurati"" e allo stesso tempo però mi ha detto che li avete portato le informazioni sul fatto che vi è l'impossibilità di garantire le risorse finanziarie, quindi ""La rassicuro che il Castello di Saint-Germain continuerà a essere così com'è"", in sostanza vuol dire, non credo sia stato un bel messaggio e recepito positivamente dall'Amministrazione comunale di Montjovet questa sua risposta che lei oggi ci ha dato. In modo particolare mi stupisce una cosa: un po' questo suo modo di fare, questo modo di rispondere a questi argomenti che sono importanti quando lei ieri ha detto: ""Per rendere il dibattito più agevole"", una cosa così mi sembra. Su un argomento così importante come il DEFR, come è stato ribadito da tanti colleghi, dire: ""Andiamo avanti veloci, così ci portiamo avanti"" non è tanto un bel segnale, soprattutto da lei che ha sempre molta attenzione e disponibilità nei confronti di noi colleghi di minoranza quando facciamo le iniziative. Questo era un aspetto che volevamo toccare, anche se non entra proprio nel dibattito dell'ordine del giorno in modo specifico. Ricollegandosi al discorso invece del tema dell'ordine del giorno, senza stare troppo a riprendere tanti passaggi della risposta dell'interpellanza del mese di marzo di quest'anno, lei nell'ultima frase, che sono solo due righe, ma alla fine sono anche abbastanza significative, dice: ""Nella programmazione dell'attività dei prossimi anni si terrà sicuramente conto della necessità di procedere a tale investimento che, come vi ho detto, sono tutt'altro che modeste"". È proprio detto da lei: ""Della necessità di procedere con l'investimento nella programmazione dell'attività"". Il DEFR è un documento di economia e finanza, è un documento di programmazione, quindi quale migliore occasione c'era attraverso quest'ordine del giorno, o comunque nel DEFR, di cogliere questo spunto per andare a inserirlo? Allora mi chiedo: ma lei ha cambiato idea su questa sua dichiarazione o ha eseguito degli organi di scuderia dove è stato detto: ""Asteniamoci su tutto"" e quindi non è andato a leggersi bene la risposta di marzo e adesso l'ha presa così com'era e dice: ""Va beh, ho cambiato idea, è così, ne prendo atto e andiamo avanti"". Questo, secondo noi, è un aspetto importante, che era una buona occasione per dire su quest'ordine del giorno: ""Visto anche quanto ho detto nel mese di marzo, cogliamo l'occasione e accettiamolo"", prevediamo queste risorse giuste per dare un segnale di continuità e programmazione negli anni futuri su un aspetto così importante come sono i castelli e non solamente mettere tanti passaggi, garantire la fruizione dei monumenti e castelli di qua e di là all'interno del DEFR e poi in concreto e in pratica non farli. Questo è il nostro suggerimento e un nostro spunto perché comunque quanto è stato inserito nella tabella dei lavori pubblici riprende una cosa del 2022 e quindi in sostanza sul Castello di Saint-Germain nulla si è fatto e nulla si farà. Questo è quanto. Non lo ritiriamo quindi e lo votiamo."
47866,XVI,17/10/2024,"FINANZA REGIONALE E LOCALE, Programmazione",1,it,146.0,1973.0,M,FI,94,3638,"Ringrazio l'Assessore o, meglio, gli Assessori, che già ieri ci hanno anticipato le risposte, senza appunto trattarle magari nel modo opportuno. Come gruppo noi riteniamo che il nostro lavoro ispettivo vada riconosciuto e valorizzato e per questo motivo, come hanno fatto anche gli altri, presenteremo in Consiglio tutte le nostre iniziative pur sapendo che, ahimè, verranno respinte. Detto questo, l'ordine del giorno che presentiamo oggi intende affrontare un tema di grande importanza per il tessuto economico e sociale della nostra Regione: il fenomeno della desertificazione commerciale, che minaccia in modo crescente la sopravvivenza delle attività di vicinato. Queste attività rappresentano non solo una fonte di sostentamento economico per molti cittadini, ma anche un elemento essenziale di coesione sociale e di vitalità dei nostri centri urbani e nelle zone più periferiche. L'abbiamo sempre evidenziato, anche a lei, Assessore, in Consiglio regionale. Negli ultimi anni, proprio in questo Consiglio, abbiamo avviato numerose iniziative volte a contrastare la chiusura delle piccole attività commerciali, in particolare quelle legate al commercio al dettaglio, di generi alimentari e di prima necessità. Il documento di economia e finanza regionale per il triennio 2024-2026 riconosce la gravità del problema e pone, tra gli obiettivi prioritari quello di attenuare la mortalità delle attività di prossimità, io direi meglio conosciuto come desertificazione commerciale. In quest'ottica l'articolo 29 della legge regionale n. 1/2020, ha introdotto una misura di sostegno strutturale a favore degli esercizi di vicinato, un passo importante per sostenere il commercio locale; tuttavia, nel definire i beneficiari di tali contributi, alcuni settori commerciali fondamentali, come il commercio al dettaglio di abbigliamento, codice Ateco 47711, e di biancheria personale, maglieria e camicie, codice Ateco 47713, sono stati esclusi. Questo ha creato una disparità di trattamento tra gli operatori del commercio di vicinato, che, seppure anche loro gravemente colpiti dalla crisi economica e dalla desertificazione commerciale o, come la chiamate voi, mortalità delle attività di prossimità, non possono accedere ai contributi previsti dalla legge regionale. La nostra proposta quindi mira a colmare questa lacuna, correggendo un'ingiustizia che penalizza alcuni settori del commercio al dettaglio. Infatti molti commercianti hanno segnalato come questa esclusione stia mettendo a rischio la sopravvivenza di attività che rientrano a pieno titolo nelle dinamiche del commercio di prossimità. È nostra convinzione che tutte le attività di vicinato debbano essere sostenute in modo equo poiché svolgono una funzione insostituibile nel mantenere vivi i centri abitati e nell'aprire un servizio di prossimità ai cittadini. Faccio un esempio banalissimo, quello che succede oggi è questo: nella stessa via il negozio da bambini - faccio un esempio proprio terra terra, per la signora Gina - può accedere al contributo, mentre di fronte il negozio di abbigliamento uomo e donna no, questa, a mio avviso, è una disparità. Con quest'ordine del giorno chiediamo quindi al Governo regionale di estendere i contributi previsti per il 2025 agli esercizi di vicinato che operano nel commercio al dettaglio di abbigliamento e biancheria personale, includendo i codici Ateco 47711 e 47713, ricordo che il 47712 può accedere al contributo. Quest'intervento permetterebbe di garantire un sostegno equo e inclusivo a tutte le attività di vicinato, contribuendo così a contrastare il fenomeno della desertificazione commerciale nella nostra regione."
47866,XVI,17/10/2024,"FINANZA REGIONALE E LOCALE, Programmazione",1,it,152.0,1962.0,M,UV,96,1559,"Direi che l'analisi sulla crisi strutturale del commercio l'abbiamo fatta ieri in fase di replica del DEFR, quindi non la ripetiamo. Stiamo facendo, come facciamo puntualmente tutti gli anni in fase di predisposizione della delibera per l'assegnazione delle risorse per gli esercizi di vicinato, la revisione dei codici Ateco. Devo dire che l'anno scorso abbiamo inserito le attività di somministrazione associate ad alcuni codici Ateco nei piccoli Comuni turisticamente meno rilevanti e quest'anno, da un confronto con le associazioni maggiormente rappresentative di categoria, non è emersa nessuna esigenza di inserimento di nuovi codici Ateco; tra l'altro, quest'anno le domande sono 178, assolutamente in linea con quelle degli anni scorsi, a cui cercheremo di dare una risposta puntuale rispetto al fatto che in assestamento abbiamo aggiunto ulteriori 300 mila euro, quindi quest'anno la misura sarà di un milione. È un lavoro pertanto che facciamo tutti gli anni, non avrebbe nessun senso inserire puntualmente solo due codici. Io conosco molto bene il suo attaccamento, il suo lavoro costante nella difesa degli esercizi di vicinato, ma le posso garantire che è lo stesso lavoro che facciamo noi con misure concrete, quindi, quando sarà tempo di presentare la delibera, faremo anche la verifica se questa sia un'esigenza puntuale o se sia riferita solo a qualcuno puntualmente individuato. Chiediamo il ritiro di quest'ordine del giorno perché è un'attività che facciamo dal primo anno di attivazione di questa misura e che faremo anche nell'anno 2025."
47866,XVI,17/10/2024,"FINANZA REGIONALE E LOCALE, Programmazione",1,it,178.0,1963.0,M,RV,98,2385,"Cito da un articolo di un quotidiano locale: ""la Valle d'Aosta è terra di supermercati. Nel 2020 la Regione deteneva il record italiano tra le venti Regioni per superficie di vendita della grande distribuzione, con 714 metri quadrati ogni mille abitanti, davanti al Friuli e alla media italiana, che è della metà"". È vero che la Regione ha provato in qualche modo a opporsi negli anni passati, però la realtà è che in Valle abbiamo due ipermercati di oltre 5 mila metri, abbiamo altri due supermercati oltre i 2.500 metri, sei superfici oltre i 1.500 metri e poi abbiamo 56 superette oltre i 400 metri, 42 oltre i 250 metri, 58 oltre i 150 metri. Veramente una sequela impressionante. Calcolate che il Comune di Monza ha gli stessi abitanti della Regione Valle d'Aosta, se a Monza ci fossero due ipermercati, due supermercati, 56 superette, 42 negozi oltre i 250 metri, 58 oltre i 150 metri, oltre ai 698 piccoli negozi che l'annuario statistico regionale ha censito nel 2023... Ho già avuto modo in quest'aula di dire che il Comune di Saint-Christophe, ad esempio, conta cinque supermercati, sono cifre impressionanti, Sarre aprirà forse a fine anno o appena dopo un grande Famila di oltre 2.500 metri più 890 metri di superficie non alimentare. Ci ricordiamo bene che a Sarre c'era il negozio della Giulietta, a Chesallet, c'era il negozio di Marina a Sarre, c'era il negozietto al Montan, non ce n'è più uno, giustamente. Questa non è l'offerta che il turista preferisce, non è questa l'immagine della Valle d'Aosta che va data. Poi ci sarà sicuramente chi ha piacere di parcheggiare l'auto sotto il supermercato, ma vi garantisco che non è l'immagine di una Valle d'Aosta che tutela la montagna, tutela i piccoli villaggi. Giustamente l'Assessore parla di sostegni economici, a mio avviso, anche i negozi che hanno fatturati maggiori avrebbero bisogno di sostegni, nel senso che è rimasta l'unica attività, l'unico centro di aggregazione nel comune spesso. Anche se in estate fanno grossi fatturati, fanno grossi incassi e sono comunque impegni enormi perché tutto si concentra in poche settimane e poi vi sono periodi dell'anno con spese enormi e incassi bassissimi e, oltre al problema di reperire personale, è anche un fatto di organizzazione... quindi sicuramente ci vorrebbe, a nostro avviso, un'attenzione particolare per tutte le realtà che fanno commercio in Valle d'Aosta."
47866,XVI,17/10/2024,"FINANZA REGIONALE E LOCALE, Programmazione",1,it,146.0,1973.0,M,FI,100,1038,"Sorrido per non piangere, non l'ho fatto ieri, lo faccio oggi. Non metto in dubbio il suo operato, Assessore, però mi permetta una piccola precisazione: è stato lei comunque a dirmi un giorno: ""Mi raccomando, me lo ricordi, questa è una mancanza"" e io oggi lo sto facendo, glielo sto dicendo: questa è una mancanza. Siamo andati in giro io e lei, abbiamo incontrato dei commercianti e poi mi ha detto: ""Me lo ricordi al momento opportuno"". Bene. Assessore, questo è il momento opportuno, quindi inserisca i codici mancanti all'interno della legge, perché, come le ho detto, escludere questi codici Ateco penalizza alcuni commercianti e lei, Assessore, che un giro per il Paese l'ha fatto ne ha avuto la conferma. Come noi spesso diciamo, tutte le attività andrebbero sostenute in maniera equa. Chiudo e mi ricordo anche la data di oggi, perché sono convinto che per l'anno 2025 questi codici Ateco verranno inseriti nella legge sulla misura di sostegno alle attività commerciali. La ringrazio, però noi non ritireremo l'ordine del giorno."
47867,XVI,17/10/2024,"FINANZA REGIONALE E LOCALE, Programmazione",2,it,185.0,1983.0,M,Lega VDA,2,6525,"L'ordine del giorno che vado a presentare - che presento in realtà dal 2018 e che dal 2018 mi viene respinto, con le motivazioni più disparate e sono ansioso di sentire quella di quest'anno - è quello relativo alla riproposizione del Bon Chauffage. Come ho avuto modo di dire in discussione generale rispetto al DEFR, abbiamo anche qui, nella nostra regione, una dinamica che ha riguardato i prezzi; e proprio nel Documento regionale di economia e finanza abbiamo osservato che le crescite di prezzi più importanti si sono osservate per abitazioni, acqua, elettricità, gas e altri combustibili: +7% nel 2023. È evidente quindi immaginare che, con l'approssimarsi dell'inverno, chiaramente le famiglie cominciano a pensare alla necessità di potersi riscaldare con dei costi accessibili. La dinamica dei prezzi evidenzia come, ovviamente, i prezzi fossero già cresciuti negli scorsi anni, come questi evidentemente non potranno essere accessibili, ma quest'anno abbiamo qualche dato in più perché, come sapete, abbiamo una bella fotografia che ci arriva spesso dagli alloggi di edilizia residenziale pubblica. Ovviamente il Bon Chauffage è inteso per tutta la popolazione valdostana, non soltanto dedicato ad alcune categorie, ma credo che sia particolarmente interessante la comunicazione agli utenti che l'ARER ha inviato alle famiglie in questi giorni. Ricordo, per chi si fosse messo in collegamento solo ora, che l'ARER, con un piano scientifico di molestie personalizzate, ha imposto l'allacciamento al teleriscaldamento per la stragrande maggioranza dei suoi utenti - teleriscaldamento che ha portato, come abbiamo denunciato più volte, a un aumento vertiginoso dei costi di riscaldamento - ma la cosa più divertente di tutto questo, però, è che sostanzialmente l'ARER abbia dichiarato, quando lo faceva, che lo faceva da una parte perché voleva abbattere i costi del riscaldamento, e non ci è riuscita, e dall'altra perché il teleriscaldamento è green, visto che questo è un po' il leitmotiv di DEFR. A fronte di questo riscaldamento green, la comunicazione agli utenti che ARER ha trasmesso è questa: ""Visti i considerevoli aumenti del costo del combustibile nelle passate stagioni e considerato il probabile perdurare di tali costi, almeno per la stagione corrente 2024-2025, unitamente alla possibile limitazione del combustibile disponibile..."", questa è una frase che sinceramente non ho capito: limitazione del combustibile disponibile? Siamo al razionamento? Siamo all'economia di guerra? Non so se si preveda una situazione di questo tipo, ma l'ARER preconizza una limitazione del combustibile disponibile. Non lo sapevo. ""...e si raccomanda un utilizzo attento e scrupoloso del riscaldamento e dell'acqua calda sanitaria, sia per evitare un aumento eccessivo delle spese individuali, sia per ridurre i consumi di combustibile..."", che appunto, come già avvisato, dovrebbe essere una materia scarsa, quindi siamo al razionamento. L'ARER stessa quindi riconosce, in una modalità di riscaldamento che dovrebbe essere più conveniente, così ci ha sempre decantato, anzi, c'è stato un abbattimento dei costi, delle bollette, è sempre stato detto... invece ci troviamo di fronte alla prova provata che non è così. Se volessimo andare ancora un po' più in là e se volessimo guardare oltre questo - anche qui prova provata di quello che accade, l'ho detto sempre nella scorsa giornata, nella giornata di ieri, durante l'intervento sulla discussione generale sul DEFR - la cosa interessante da notare è il volume di aumento del costo del riscaldamento. Banalmente, per questo nuovo impianto tecnologicissimo, di ultima generazione, green, ecocompatibile e con tutti gli optional, si passa da un costo, che nella scorsa stagione, pre-allacciamento, si aggirava intorno ai 450 euro annui, al preventivo 2024-2525, quindi neanche ancora acceso il riscaldamento, di 1.750 euro. Questo soltanto per le famiglie che appunto sono nell'edilizia residenziale pubblica. Immaginiamoci, se l'edilizia residenziale pubblica è in queste condizioni, in quali condizioni verta il resto della regione: chi abita nelle abitazioni private e, soprattutto, chi abita nelle località di montagna, che sicuramente patisce molto di più il freddo e quindi deve utilizzare ancora di più il riscaldamento a temperature sicuramente superiori rispetto al vallone centrale. Tutto questo concorre evidentemente nel far aumentare in maniera vertiginosa i costi. Mi permetto di aprire un'ulteriore parentesi. Scusate, ma devo, perché la comunicazione di ARER è particolarmente divertente. Apro questa piccola parentesi, sempre sulla materia del riscaldamento, perché, in questa piccola nota a margine, si dice: ""Solo per gli inquilini che utilizzano impianti di riscaldamenti autonomi, caldaiette o forme alternative e stufe, si ricorda che, prima dell'avvio della stagione invernale, gli inquilini sono tenuti a effettuare una revisione periodica degli impianti utilizzati e la pulizia delle canne da parte di personale specializzato - abbiamo parlato stamattina di canne, queste sono le canne fumarie. Vede, assessore Marzi - lo so che purtroppo sono noioso - ma in occasione di molteplici iniziative che io ho formulato in quest'aula - adesso comprenderà - le ho fatto notare che la necessità era quella di avere le caldaiette autonome e lei mi ha fatto notare che era un problema di sicurezza, che non si potevano lasciare le caldaiette autonome, perché erano un grosso pericolo. Eppure ARER oggi dice semplicemente che chi ha la caldaietta autonoma deve far fare un controllo e, ovviamente, deve farlo fare da un professionista specializzato. Mi rendo conto che le interessi poco, assessore Marzi, perché ovviamente dimostra che lei ha torto rispetto alla questione delle caldaiette, però è evidente che un'altra via era possibile e che questo magnifico riscaldamento green, ecocompatibile, ecosostenibile, con tutti gli optional, e soprattutto che doveva abbattere i costi, in realtà i costi non li ha abbattuti. Dimostrato questo e dimostrato, con tutta evidenza, che la necessità è quella di andare a sostenere le famiglie valdostane con quella che è stata per molti anni una vera manna dal cielo, cioè un aiuto che consentisse concretamente di poter sostenere le spese di riscaldamento in maniera meno gravosa per la propria famiglia, con questo ordine del giorno impegniamo il governo regionale ad adottare ogni azione utile a ripristinare il funzionamento della legge regionale del 7 dicembre 2009, n. 43, ovvero a riattivare il Bon Chauffage."
47867,XVI,17/10/2024,"FINANZA REGIONALE E LOCALE, Programmazione",2,it,33.0,1965.0,M,UV,4,1695,"Come tutti gli anni, le rispondo io, anche se la misura, per come la presenta lei, ha carattere sociale e non energetico. ...No, nel senso che, per quello che riguarda il contenimento dei consumi energetici, non è questa la misura giusta. Infatti la sua collega si tiene la testa e sa che non è questa la direzione per ridurre i consumi. Al di là di questo, siamo alla solita questione: noi non diciamo che quello che voi proponete sia sbagliato in assoluto, ma visto che il bilancio pubblico non è il pozzo di San Patrizio e non ci sono risorse per tutto, abbiamo fatto delle scelte, in questi anni, che vanno nella direzione di sostenere le famiglie, per esempio con una fortissima riduzione sul costo del trasporto pubblico, con misure di tipo sociale gestite dall'assessore Marzi e con iniziative che riguardano gli incentivi per ritrovare la dignità del proprio percorso di vita attraverso il lavoro - quindi l'incentivo forte a dare la possibilità alle persone più fragili di trovare un'occupazione - e altre misure a sostegno della famiglia nel campo dell'istruzione, della formazione e tutto il resto. Al momento, l'indicazione è che si lavora su queste misure. Come al solito, gli ordini del giorno non si portano dietro quello che è necessario avere nella gestione del bilancio, cioè dove prendere tutte queste risorse per dare una risposta, quindi immagino che quest'ordine del giorno troverà una sua discussione nell'ambito del confronto sul bilancio del 2025-2027. Per ora noi ci asteniamo, ripeto, avendo utilizzato le risorse per fare interventi importanti a favore delle famiglie e a favore della riduzione dei costi che gravano sulla famiglia in tutta un'altra serie di settori."
47867,XVI,17/10/2024,"FINANZA REGIONALE E LOCALE, Programmazione",2,it,156.0,1976.0,F,PCP,6,737,"Come dal 2021 in avanti, noi sosterremo quanto porta il collega Manfrin. Proponiamo anche noi un ordine del giorno simile, nel senso che non è la riattivazione tout court del Bon Chauffage, ma prevede anche altri sostegni, perché riteniamo che sotto questo punto di vista si debba in qualche modo cercare di avere le risorse. Speriamo quindi che nel prossimo bilancio queste vi siano, per dare una risposta a quelle persone fragili di cui ben ha parlato il consigliere Manfrin, che non sono solo quelle che stanno in edilizia residenziale: vi sono anche ormai famiglie, anche con due stipendi, che fanno fatica ad arrivare alla fine del mese. Sotto questo punto di vista non possiamo che essere concordi con quanto depositato dalla Lega."
47867,XVI,17/10/2024,"FINANZA REGIONALE E LOCALE, Programmazione",2,it,11.0,1955.0,M,FI,8,1201,"Anche Forza Italia sosterrà quest'ordine del giorno. Negli anni ci siamo fortemente spesi soprattutto per coloro che abitano negli alloggi di edilizia residenziale pubblica, che normalmente hanno dei redditi - dico ""normalmente"" perché c'è qualcuno che sfora, come Isee - e dei canoni di locazione molto bassi, ma delle spese di condominio che vanno a quintuplicare, molto probabilmente, in alcuni casi anche di più, il costo dell'energia, del riscaldamento e del teleriscaldamento; poi sono anche stati obbligati a collegarsi al teleriscaldamento, pena sanzioni che in qualche modo l'ARER aveva minacciato di fare. Sanzioni quali esclusione della graduatoria, eccetera. Credo quindi che questo sia uno dei più grandi insuccessi di questa vostra legislatura e credo che, se non ci mettete mano, davvero la bolla sociale va a esplodere. Perché adesso, con i canoni di locazione che si sono incrementati per effetto dei valori OMI che sono cresciuti e con le spese di riscaldamento che sono arrivate - come diceva il collega - da 450 a 1800 euro, c'è qualcosa che non funziona. Inevitabilmente, quei nuclei familiari non riusciranno a pagare le spese di condominio. Bisognerà in qualche modo provvedere."
47867,XVI,17/10/2024,"FINANZA REGIONALE E LOCALE, Programmazione",2,it,0.0,1985.0,M,RV,10,2566,"Il collega Manfrin sa che non sono un particolare simpatizzante del meccanismo del Bon de Chauffage, ne abbiamo spesso parlato, anche quando queste iniziative, o sotto forma di ordine del giorno, o anche sotto forma di emendamenti, sono state presentate. Di fondo però in quello che hanno detto anche i colleghi, non voglio ripetermi, c'è una motivazione, o meglio una problematica, che dovrebbe avere risposta. Non voglio parlare del teleriscaldamento, dove di fatto si costruiscono dei monopoli spacciandoli per libero mercato: sarebbe molto meglio che ci fosse un monopolista, perché non è che io posso domani sganciare, però questo è il sistema complessivo; dall'altro lato sul costo dell'energia pesano dei valori economici che non sono solo frutto di tassazione, ma anche per gli oneri di sistema, più di una volta li abbiamo portati all'attenzione del Consiglio, è una questione che va molto al di là delle competenze di questo Consiglio. Quando si parla di costo dell'energia, però, dobbiamo mettere tutto insieme. È ovvio che, anche a livello nazionale, a volte si sono fatte delle roboanti dichiarazioni sull'utilizzo degli extra-profitti, che poi però non finiscono per cercare una sorta di giustizia sociale, non voglio chiamarla così, ma equità o calmierazione, cioè andando ad alleggerire il peso del costo degli utenti anche più deboli, in termini di costi energetici. C'è una soluzione che giustamente deve essere in qualche modo ideata o valutata, la si può chiamare in ""N"" modi. C'era anche stata una proposta sul modello francese dello chèque énergie. Da parte di Rassemblement Valdôtain il sostegno all'ordine del giorno c'è, magari non tanto, ripeto, nell'individuazione di uno strumento, che forse ha fatto il suo tempo, ma di una necessità. L'assessore Bertschy mi consenta una battuta: meno male che il collega Marquis era un po' distratto, perché sennò dalla sua risposta mi sarei aspettato una replica del tipo ""ma i soldi ci sono, perché poi vanno in avanzo"". In realtà, collega Bertschy, lei giustamente ha dovuto fare la sua parte, però ricordiamoci che - come diceva e come dice ancora un ex Presidente della Giunta - i soldi in qualche modo si trovano. Giustamente ognuno fa le sue scelte, giustamente forse può essere l'occasione di valutare, nell'ambito delle misure o delle iniziative del piano energetico, magari anche un'iniziativa che può in qualche modo toccare una problematica che comunque è nelle tasche e nei portafogli degli utenti. Da parte nostra il sostegno va in particolare sulla filosofia di questo ordine del giorno."
47867,XVI,17/10/2024,"FINANZA REGIONALE E LOCALE, Programmazione",2,it,185.0,1983.0,M,Lega VDA,12,2780,"Innanzitutto ringrazio ovviamente i colleghi che sono intervenuti e che hanno dichiarato il proprio sostegno a quest'ordine del giorno. Quando è intervenuto, Assessore, ho pensato esattamente le stesse parole che ha pronunciato il collega Aggravi, cioè: se le scelte si vogliono fare, se gli obiettivi che ci si pone sono condivisi, è evidente che le risorse si trovano. Abbiamo visto più di una volta utilizzare o prenotare delle somme che poi sono andate in avanzo; abbiamo visto più di una volta utilizzare delle somme che in realtà sarebbero state più produttive se utilizzate in maniera differente; abbiamo provato anche più volte, ad esempio in sede di bilancio, a presentare degli emendamenti che spostavano, secondo le nostre sensibilità, i fondi necessari per riattivare una serie di misure, ma ovviamente questa maggioranza ha pervicacemente bocciato tutto. Rispetto alle coperture, io comprendo, ovviamente questo non è un documento che stabilisce delle coperture, è un documento politico di programmazione, con il quale ci si pongono degli obiettivi, e proprio in questa direzione abbiamo posto un obiettivo che secondo noi è importante e che deve essere trattato. Abbiamo portato delle prove concrete. Lei, Assessore, ci ha detto che è stata fatta tutta una serie di misure. Non se la prenda se glielo dico: si è ben guardato dall'elencarle, ha detto: ""Abbiamo fatto tutta una serie di cose in quest'ambito, in quest'altro, in quest'altro ancora"". Se lei dovesse passare alla fase analitica, si renderebbe conto che purtroppo, al netto dello studio e dei trasporti, che sono interessantissimi, ma se io pago di meno un biglietto di un pullman, va benissimo... comprenderà però che il riscaldamento è un'altra cosa, è un'altra cifra, è un'altra incidenza. Chiaramente questa è una cosa che ha un'incidenza diversa. La questione qual è? La questione è semplicemente che, se ci si trova nella condizione di avere degli aumenti importanti per quanto riguarda il riscaldamento domestico, sia in una condizione di povertà, in una condizione di edilizia residenziale pubblica, in una condizione, per esempio, di collocazione geografica che purtroppo impone uno sforzo importante per le famiglie, è chiaro che immaginare di dire: ""Per noi non è una cosa così importante, non è una cosa così urgente, non è una cosa così prioritaria"" per noi non è condivisibile. Ho visto che anche sul tema delle caldaiette, del resto, l'assessore Marzi ha mostrato scarsissimo interesse. Sono certo che sapremo farlo appassionare al tema nelle prossime settimane, o perlomeno lo potremo svegliare dal suo torpore. Ovviamente noi voteremo con convinzione quest'ordine del giorno e ci auguriamo che possa trovare migliore fortuna di quelli che lo hanno preceduto e di quelli che lo seguiranno."
47867,XVI,17/10/2024,"FINANZA REGIONALE E LOCALE, Programmazione",2,it,33.0,1965.0,M,UV,14,1008,"Sembra che si voglia sfuggire all'elenco delle misure, cosa che non farò neanche adesso, ma ne elenco solo una: lo Special 20 per famiglie che avevano abbonamenti scolastici fino all'anno scorso per uno, due o tre figli, vale, in termini d'intervento, alla fine di un anno, in maniera considerevole rispetto al valore medio del voucher del Bon Chauffage di un tempo. Direi che già questa misura è sufficiente per fare un intervento sulla famiglia, ma possiamo produrre un elenco, da parte di tutti gli Assessorati, per dire come sulla spesa corrente - il consigliere Aggravi sa che si sta parlando di spesa corrente e non di spesa d'investimento - non è così facile trovare le risorse. Gli avanzi di amministrazione poi si producono anche perché, se si arriva a fine anno e non si riescono ad approvare tutte le misure, gli avanzi arrivano. Adesso abbiamo tre leggi in ordine di discussione dopo il DEFR: speriamo di poterle discutere in questo Consiglio, altrimenti passeranno altri quindici o venti giorni."
47867,XVI,17/10/2024,"FINANZA REGIONALE E LOCALE, Programmazione",2,it,206.0,1966.0,F,PCP,16,3777,"A pagina 99 del DEFR, nella sezione III, viene indicato l'aggiornamento dell'obiettivo ""Valutazioni e interlocuzioni riguardo alla modernizzazione del tunnel del Monte Bianco"". È già stato detto dal collega Manfrin che perlomeno la prima parte di questa perifrasi è scritta in modo tale che sembra rilevarsi l'opportunità di mantenere un certo riserbo nella formulazione, proprio perché forse per qualcuno diventa difficile votare questo obiettivo. Mi concentro però sulla seconda parte del punto, dove c'è scritto che ""Bisogna necessariamente proseguire in modo continuativo nel corso della legislatura, come proseguirà il continuo monitoraggio, nelle annualità 2024 e 2025, degli effetti della chiusura del tunnel sul contesto socioeconomico e ambientale, in collaborazione con Arpa e l'università della Valle d'Aosta"". A proposito delle ricadute economiche dei periodi di chiusura del traforo, nel settembre del 2023, quindi più di un anno fa, il Presidente aveva comunicato che l'Università della Valle d'Aosta aveva avviato uno studio sulle ricadute economiche ed era stata annunciata una restituzione di tale studio entro sei mesi dall'avvio. Per quello che riguarda, invece, le ricadute ambientali, sapevamo che i dati sono stati raccolti in due stazioni di rilevamento, una sul versante italiano e una sul versante francese, e proprio per questo a maggio io avevo depositato un'interrogazione per chiedere conto delle risultanze, soprattutto di quello studio ad opera dell'Università della Valle d'Aosta. Nella risposta a quell'interrogazione, il Presidente aveva ricordato che c'era stato da poco un incontro a palazzo, il 16 aprile, proprio sugli interventi che erano previsti e sulla sospensione della circolazione del Monte Bianco per l'autunno, cioè il periodo che stiamo vivendo, perché sappiamo che fino a circa metà di dicembre il tunnel sarà chiuso. In quell'occasione, lo aveva ricordato il Presidente, il professor Alderighi aveva detto, peraltro molto sommariamente, che la prima parte dello studio era stata effettuata, però i dati erano in fase di valutazione, quindi non sembrava corretto dare in quel momento le risultanze, proprio perché non erano state validate. Per quanto riguarda, invece, la parte ambientale, ci era stato detto che Arpa aveva consegnato la prima relazione relativa al 2023 e la conclusione - era stata l'intenzione di trasmettere contestualmente al Consiglio i due documenti - nel più breve tempo possibile. Sono passati cinque mesi, non abbiamo ricevuto alcun documento, il Consiglio non mi risulta abbia avuto niente e, nella mia percezione del tempo, cinque mesi non sono un lasso di tempo così breve. Questi documenti dunque non sono stati visti, non sono stati analizzati, ma sarebbe necessario averli, perché, al di là delle posizioni di ognuno di noi, che sono ovviamente diverse, come è stato già più volte ricordato, io poi ho anche letto sui media - così come lo ha già detto anche qualcuno oggi - che è stato dichiarato che il Consiglio si è espresso a favore del raddoppio della seconda canna e via di questo passo. Credo che il Consiglio potrebbe esprimersi a favore, visto quello che ho sentito, noi ovviamente no, però sta di fatto che un'espressione formale non c'è stata e non abbiamo mai nemmeno ricevuto questi studi, su cui ognuno di noi può fare delle valutazioni, degli approfondimenti, delle analisi. Molto semplicemente, quindi, l'ordine del giorno chiede al governo di trasmettere entro quindici giorni - avrei potuto scrivere anche entro domani, perché, se queste cose sono già arrivate da tempo e sono validate, si tratta di fare una semplice trasmissione via mail - delle risultanze di questi studi, di questi monitoraggi dell'Università e di Arpa sulle ricadute economiche e sulle ricadute ambientali."
47867,XVI,17/10/2024,"FINANZA REGIONALE E LOCALE, Programmazione",2,it,293.0,1968.0,M,UV,18,358,"Molto semplicemente vorrei rispondere alla collega: ho sollecitato l'Università per avere i dati definitivi dello studio. Contiamo di poterlo avere a brevissimo giro di posta, per poi poterlo fornire, assieme allo studio che invece è già arrivato - lo confermo - rispetto alle risposte già date la volta scorsa. Appena avremo entrambi gli studi li forniremo."
47867,XVI,17/10/2024,"FINANZA REGIONALE E LOCALE, Programmazione",2,it,206.0,1966.0,F,PCP,20,1628,"A me sembra quasi una barzelletta, devo essere sincera. Era stato detto che quello studio, iniziato a settembre 2023, doveva essere redatto entro marzo 2024. Abbiamo chiesto notizia a maggio, due mesi dopo, abbiamo aspettato perché sappiamo che comunque se si devono approfondire delle cose, validare, i tempi possono essere più lunghi, a maggio ci è stato detto che a brevissimo, a breve, nel più breve tempo possibile, sarebbero stati inoltrati i due studi, quello di Arpa e l'altro. Non abbiamo avuto neanche quello di Arpa, che invece sembra essere pronto da tempo. Presidente, in attesa che dall'Università le arrivino questi benedetti risultati dello studio che deve essere stato effettuato a partire da un anno fa e concluso otto mesi fa, ci mandi almeno gli altri. Non credo che sia così complicato, perché sono comunque due studi fatti da due enti diversi. Possiamo ricevere almeno una parte? Perché se andiamo avanti così magari poi alla fine riceveremo insieme gli studi del 2023 e quelli del 2024. Se permette, è qualche cosa che vorremmo avere prima e mi pare ormai che questa sia la terza occasione in cui li chiediamo. Per piacere, se possiamo avere almeno lo studio Arpa, e poi giustamente solleciti l'Università. Mi sembra anche che ultimamente all'Università abbiamo affidato tanti studi, tanti monitoraggi: se per ognuno i tempi saranno questi, metteremo le radici, o ci stuferemo prima e non riusciremo ad avere nessuna comunicazione. Sinceramente credo davvero che questa cosa si sarebbe potuta fare prima. Lei a maggio ci ha detto che a breve ci avreste dato lo studio, forse poteva sollecitare già allora."
47867,XVI,17/10/2024,"FINANZA REGIONALE E LOCALE, Programmazione",2,it,261.0,1964.0,M,RV,22,2422,"Quest'ordine del giorno ha come titolo: ""Area sportiva e area commerciale di Aosta, dei Valdostani e dei turisti: progettiamone il futuro"". Perché questo titolo? Perché i componenti dell'area territoriale di Aosta-Aoste del nostro movimento Rassemblement Valdôtain, considerato l'impegno che da sempre dimostriamo al riguardo della tematica dello sport e del turismo, ci hanno sollecitati a proporre quest'ordine del giorno. In effetti, per il prossimo futuro l'amministrazione regionale collabora con l'amministrazione del Comune di Aosta nella realizzazione d'importanti strutture. Tra queste, possiamo parlare del rifacimento del Campo scuola Tesolin, della costruzione del nuovo Palaghiaccio, però possiamo anche inserirci, per quanto riguarda la zona F8, la Maison de la Montagne. Questa zona, peraltro, potrebbe essere interessata in futuro anche da altri interventi, che riguardano probabilmente il maneggio e altri ancora. Sono tutte opere classificate d'interesse regionale, pertanto da inserire di buon grado tra le opere che interessano tutta la popolazione valdostana, non solo quella residente nel Comune di Aosta, e che possono essere importanti strutture per attrarre anche un turismo sportivo, in questo senso. In effetti, come ho già avuto modo di dire ieri, Aosta ha avuto il riconoscimento di Capitale dello sport europeo, così come la nostra regione. È fuori di dubbio ed è sotto gli occhi di tutta la popolazione, di tutti i Valdostani e anche dei turisti che frequentano la Valle d'Aosta e quella zona, che vi è una reale necessità di mettere in ordine le strutture, di rendere più accogliente questa zona, di renderla di facile raggiungimento e fruizione, in maniera che possa trasmettere all'utente e all'utilizzatore un messaggio d'inclusione; e, perché no, che diventi anche un modello da seguire per la gestione economica, per l'efficacia e l'efficienza. È per questo che chiediamo al governo regionale di mettere a disposizione i fondi necessari per realizzare, in collaborazione con il Comune di Aosta, uno studio di fattibilità per lo sviluppo di quest'area commerciale e sportiva. Premetto ancora che non ci accontentiamo della solita risposta che è una competenza comunale, perché così non è, nel momento in cui chiedono alla Regione di partecipare alle spese e agli investimenti; ma soprattutto dal momento in cui quest'area non è di pertinenza esclusiva dei residenti nel Comune di Aosta."
47867,XVI,17/10/2024,"FINANZA REGIONALE E LOCALE, Programmazione",2,it,152.0,1962.0,M,UV,24,1392,"Mi spiace deluderla, collega Restano, ma le darò la risposta che non avrebbe voluto sentire: come lei ben sa, la pianificazione urbanistica del territorio comunale e quindi anche lo sviluppo dell'area sportiva e commerciale, oggetto dell'impegnativa, sono di competenza esclusiva dell'amministrazione comunale, come lei stesso ha evidenziato, ma ovviamente le iniziative devono essere pianificate dall'amministrazione stessa. Per questa ragione, le modalità di collaborazione della Regione dovranno essere concordate preliminarmente tra le due amministrazioni e, in particolare, l'eventuale partecipazione della Regione alla realizzazione di uno studio di fattibilità può essere prevista soltanto a seguito di un'iniziativa dell'amministrazione comunale che, a oggi, dalla Città di Aosta non è stata programmata, o quantomeno non ha avuto il coinvolgimento dell'amministrazione regionale. Con riferimento alle opere che sono finanziate dalla legge 16/2007, anche per i suoi trascorsi all'interno dell' Assessorato, lei sa perfettamente che le domande vengono fatte dagli enti locali sulla base di una loro pianificazione e di una loro progettazione, dopodiché la Commissione decide se possano essere inserite nell'elenco delle opere di interesse regionale e, quindi, disporre il finanziamento, che comunque parte sempre dall'iniziativa dei singoli comuni, in questo caso dalla Città di Aosta."
47867,XVI,17/10/2024,"FINANZA REGIONALE E LOCALE, Programmazione",2,it,261.0,1964.0,M,RV,26,966,"Presidente Testolin, chiedo la sua attenzione. L'assessore al Turismo, Grosjacques, non ha fatto quel famoso passo avanti che lei ha richiesto oggi, per me ne ha fatti tre indietro. Al di là della battuta, quanto lei ci ha risposto non ci ha stupito e, come ho già avuto modo di dire ad altri colleghi della Giunta, è il classico ""laviamocene le mani"", ma sappiamo bene che, quando la politica ne ha la volontà, ha la capacità di interagire, al di là della competenza e di chi ha le idee. Evidentemente in questo caso non se ne ha la volontà, non si vuole guardare avanti come si dovrebbe fare nel caso del DEFR, non si vuole dare a questa iniziativa un'envergure pluriennale. Noi ce ne rammarichiamo. Come ho avuto modo di dire in questi giorni, non è una risposta negativa a noi, è una risposta negativa nei confronti della collettività. Ne prendiamo atto e vigileremo, se vi saranno o vi sono state delle iniziative come questa che sono partite dai vostri uffici."
47867,XVI,17/10/2024,"FINANZA REGIONALE E LOCALE, Programmazione",2,it,198.0,1964.0,M,FI,28,1736,"Questo ordine del giorno sostanzialmente richiede, come impegnativa, di entrare nel merito delle politiche fiscali e, in particolare, un intervento sui tributi locali, prevedendo l'azzeramento dell'addizionale Irpef e una riduzione significativa dell'Irap. Questo per tener conto di quanto si è parlato in questi mesi, di una fiscalità di vantaggio, di determinare condizioni che possano rendere più competitivo e attrattivo il nostro territorio e anche di mettere la popolazione di montagna, la popolazione valdostana, nella condizione di avere qualche risorsa in più a disposizione per far fronte alle difficoltà di vita di tutti i giorni. Abbiamo avuto anche modo di leggere le relazioni che sono state predisposte dagli uffici in relazione al dossier della zona franca, dove è stato evidenziato che si può già tranquillamente intervenire su questa materia dei tributi locali, in funzione del decreto legislativo 184/2017, che avevamo approvato come norma di attuazione, che consente la più ampia manovrabilità in materia di tributi. Riteniamo inoltre che, anche alla luce delle disponibilità finanziarie di bilancio, questo sia un tema che è stato sottovalutato, di cui non si è parlato, quando si fanno le politiche delle entrate. Riteniamo che le politiche delle entrate debbano essere proporzionali alla capacità di spesa di un ente e non il contrario, andando alla fine dell'anno a registrare dei grossi avanzi di amministrazione. Pertanto, in una fase non facile per l'economia valdostana, riteniamo che, a fronte di questi grossi avanzi di amministrazione, sia intelligente, sia responsabile, sia opportuno un intervento sotto il profilo fiscale di riduzione delle entrate che vada a vantaggio di tutta la comunità valdostana."
47867,XVI,17/10/2024,"FINANZA REGIONALE E LOCALE, Programmazione",2,it,293.0,1968.0,M,UV,30,1841,"La presentazione, così come è stata fatta da parte del collega Marquis, mi sembra approssimativa. Avrei apprezzato qualche particolare in più rispetto al percorso che è stato fatto, sia sull'addizionale Irpef sia sulle esenzioni Irap, perché avrebbe dato un segnale di conoscenza del meccanismo. L'addizionale Irpef oggi è azzerata fino allo scaglione di 15.000 euro e, grazie a un'interlocuzione che stiamo avendo con lo Stato, probabilmente riusciremo a mantenere quella cifra anche per quest'anno, con il cambiamento degli scaglioni previsto, e consolidato probabilmente in questa nuova Finanziaria. Quello dell'Irap, invece, è stato un percorso che abbiamo già condiviso in quest'aula e che ha portato sostanzialmente all'azzeramento dell'applicazione dell'Irap su tutta una serie di situazioni e all'abbattimento (senza andare a creare un conflitto di interessi con gli aiuti di Stato) per le categorie che non potevano essere esentate completamente. Per cui, dire banalmente che bisogna azzerare tutti i proventi dell'amministrazione pubblica diverge dalle richieste che dall'altra parte, dal suo stesso movimento, da parte del collega Baccega e altri, andavano a favore d'iniziative di sostegno alle famiglie, che fanno parte evidentemente di un percorso virtuoso che bisogna mettere in atto e affinare. Qui ci vuole anche un equilibrio, sia comportamentale che di visione, perché pensare di poter aumentare le spese correnti e di azzerare le entrate credo non sia un meccanismo che quando ci si trova a governare sia applicabile al 100%. Oltre all'astensione che è stata annunciata, questa è veramente una di quelle che non sarebbero state prese in considerazione, perché tutto quello che si poteva fare in merito all'Irpef si è fatto e mantenere un azzeramento dello scaglione fino a 15.000 euro è un segnale decisamente importante."
47867,XVI,17/10/2024,"FINANZA REGIONALE E LOCALE, Programmazione",2,it,198.0,1964.0,M,FI,32,2036,"Grazie, Presidente, per la spiegazione che ha cercato di darmi. Le assicuro che conosco bene il meccanismo e quali sono i proventi da questi tributi locali, perché l'addizionale Irpef - nonostante quello che lei ha tentato di spiegare, con gli sgravi fino a 15.000 euro - ammonta a circa 23-24 milioni di incasso nel bilancio regionale. Sotto questo profilo sappiamo a quali risorse si verrebbe a rinunciare, perché abbiamo un avanzo di amministrazione di 300 milioni che consente di ridurre per 20 milioni di addizionale Irpef e d'intervenire sull'Arer, che consente di aumentare la spesa per abbassare i costi dell'energia elettrica e possiamo anche introdurre tante altre iniziative. È banale rappresentare una situazione come è stata rappresentata. C'è una grossa disponibilità finanziaria perché non vengono spese le risorse e, purtroppo, capiamo gli equilibri che voi dovete rispettare, perché la sinistra, che condiziona queste politiche di governo fondate sulla distribuzione delle risorse, ha una visione completamente distante dalla nostra. Per quanto ci riguarda, la nostra è una visione liberale e crediamo innanzitutto che ci sia la necessità di lasciare i soldi in tasca ai cittadini, prima di fare delle richieste di prelievo che vanno oltre misura. Lei ha parlato di scaglione a 15.000 euro, è uno scaglione molto basso, che non prende in mezzo la classe media, e noi riteniamo che per tutta questa classe media, che si è impoverita in questi anni, perché abbiamo avuto modo ieri di vedere, nella discussione del DEFR, che il Pil è rimasto costante, è aumentata la spesa, quindi si sta erodendo il risparmio che è stato accumulato negli anni... pertanto riteniamo corretto che si vada in questa direzione. Capiamo la vostra posizione, è una questione di legittima scelta politica, ma ci sia consentito di criticarla anche attraverso la presentazione di ordini del giorno che, dipendesse da noi, porterebbero l'amministrazione regionale a procedere in tutta un'altra direzione rispetto a quella che è stata rappresentata."
47867,XVI,17/10/2024,"FINANZA REGIONALE E LOCALE, Programmazione",2,it,0.0,1985.0,M,RV,34,3735,"Noi voteremo questo ordine del giorno un po' per le stesse motivazioni del Bon de Chauffage, cioè dal punto di vista filosofico, più che del contenuto. No, anche di sostanza, collega Chatrian. Sono anche contento, questo lo devo dire, della posizione del collega Marquis, che finalmente è entrato nel club della detassazione. Dico questo perché io ricordo che, quando il sottoscritto e altri colleghi si sforzavano, giustamente, di presentare tutta una serie di emendamenti, anche molto complessi, per cercare di azzerare quanto più possibile, in termini di scaglioni, l'addizionale Irpef, una volta, lo ricordo benissimo, lei giustamente mi spiegò che l'utilità marginale di quel beneficio fiscale era minima, perché si arrivava intorno ai 100 o 80 euro, una cosa del genere. Io le spiegai che l'utilità marginale, nel complesso dell'abbassamento delle imposte, è cosa buona e giusta. Si vede che il mio disperato tentativo ogni volta, presentando questi emendamenti, che venivano poi bocciati dal governo e poi piano piano sono stati inseriti... è ovvio che si parlava principalmente del primo scaglione perché, al netto di tutto, è vero, nel complesso sono 23 milioni, però con 23 milioni qualcuno fa anche delle manovre, quindi oggettivamente sono tanti soldi. Qual è il problema? Il problema è fare delle scelte e, giustamente, trovare anche delle risorse dal punto di vista strutturale, perché poi - lo sappiamo e lo ha detto anche precedentemente l'assessore Bertschy - un conto sono le spese correnti, un conto gli investimenti. Laddove si debba andare poi in corso d'anno ad abbattere il peso fiscale nei confronti dei contribuenti, non possiamo dire banalmente che utilizziamo quello che non abbiamo speso in avanzo, non è così. Noi dobbiamo togliere della spesa, per poter stanziare dei soldi per abbattere il carico fiscale. Non possiamo generare dei benefici fiscali usando l'avanzo. L'avanzo è la conseguenza, è la maledizione. Noi in programmazione, nel bilancio di previsione, giustamente dobbiamo identificare i risparmi di spesa per non aumentare il carico fiscale. Ricordo altrettanto bene alcuni emendamenti, se non erro della collega Minelli, con la quale non ci eravamo parlati, ma diametralmente facevamo la cosa inversa. Lei aveva un po' più di facilità, perché aumentava gli scaglioni superiori, generava del gettito e ovviamente andava a parità di bilancio. Faceva sicuramente meno fatica, dal punto di vista della compatibilità finanziaria. Sono delle impostazioni di scuola bilancistica ben diverse. Noi siamo per la detassazione su tutti gli scaglioni, laddove possibile. È ovvio che il tema dell'Irap è ulteriormente complesso, perché c'è già tutta una serie di possibilità. Forse è necessario fare qualcosa di più, forse addirittura sull'Irap il problema è molto più grande. Per carità, io ho dedicato la mia tesi triennale proprio a quest'imposta e oggettivamente ne porto ancora le conseguenze, perché è qualcosa che solo in Italia si può creare, perché è sostanzialmente una tassa su dei costi, per banalizzarla, ma il primo vero problema è proprio quello della programmazione di un bilancio di previsione. Se non riduciamo le spese, purtroppo potremo anche dover rinunciare a degli investimenti per fare dei tagli fiscali. Chiudo con una considerazione, visto che in questo stesso momento si sta anche discutendo la manovra a livello nazionale, che non è di poco conto. Se i tagli fiscali si fanno, è bene però che abbiano un orizzonte temporale un po' più lungo dell'anno. Fare dei tagli che durano su un'annualità, o che generano dei bonus, come hanno fatto altri governi, fa più male che bene, perché prima o poi quelle scelte qualcuno le paga e le pagano sempre gli stessi, ovvero i contribuenti."
47867,XVI,17/10/2024,"FINANZA REGIONALE E LOCALE, Programmazione",2,it,113.0,1964.0,M,LEGA VDA,36,7417,"Quest'ordine del giorno ha titolo: ""Dotazioni antincendio per locazioni turistiche""; si incrociano gli sguardi mio e dell'assessore Grosjacques, che sarà chiamato a rispondere con l'ingrato compito di dire che praticamente questo ordine del giorno non sarebbe d'interesse del governo, quindi anticipo già che sarà piacevole osservare in che modo lei esprimerà la sua nobiltà d'animo, dovendo comunque seguire gli ordini di scuderia. Con quest'ordine del giorno intendiamo suggerire al governo una nostra proposta per migliorare gli obiettivi di attuazione del Documento di economia e finanza regionale, in riferimento al capitolo 1.8 di competenza dell'Assessorato al Turismo, Sport e Commercio, dove si riferisce, a pagina 178, che nel breve termine sarà necessario recepire nel nostro ordinamento i principi stabiliti dallo Stato centrale con l'articolo 13-ter del decreto legge 145/2023. Si tratta quindi, come dichiarato nel DEFR, di operare un'attività di recepimento a livello regionale di una disposizione statale. Il recepimento potrà essere svolto chiaramente nei limiti della nostra competenza statutaria, ma spero, immagino, nell'ottica della contestualizzazione alle esigenze del nostro territorio. Sappiamo che le locazioni a uso turistico hanno espresso, attraverso i numeri di attività registrate, una tendenza di significativo aumento, ancora in crescita, un ottimo segnale. Questo va a favore dell'economia del territorio regionale e contribuisce a rispondere alla domanda turistica che è rivolta al territorio valdostano. Sappiamo anche quanto sia importante la regolamentazione per mantenere alto il livello di standard delle attività imprenditoriali, quindi chiaramente non ci schieriamo di fronte a un'attività non regolamentata, ma riteniamo che una sana, intelligente, logica regolamentazione serva anche a migliorare il prodotto qualitativo delle attività imprenditoriali. Sappiamo che il nostro Statuto di autonomia ci consente una libertà di normare le attività presenti nel territorio, ovviamente nei limiti di competenza regionale rispetto a quella statale, ma amministrare - è qui il cuore di questa iniziativa rivolta al governo regionale, perché so benissimo di parlare nell'ambito delle competenze e del campo d'azione di un'attività regionale- significa saper osservare le necessità, le difficoltà, le incertezze dei propri cittadini e saper dialogare con i livelli superiori di competenza; in questo caso con lo Stato, laddove l'esercizio della nostra autonomia non ci permettesse di entrare nel merito di certe competenze. Voi siete in maggioranza, voi siete il governo della Regione e a voi, volenti o nolenti, e soltanto a voi spetta questo compito, facile o difficile che sia, però l'importante è che ci crediate. Mi riferisco al fatto che al comma 7 dell'articolo 13-ter si legge: ""Le unità immobiliari a uso abitativo oggetto di locazione per finalità turistica ai sensi dell'articolo 4 del decreto-legge ecc., gestite in forme imprenditoriali di cui al comma 8, sono munite dei requisiti di sicurezza degli impianti, come prescritti dalla normativa statale e regionale vigente. In ogni caso, tutte le unità immobiliari sono dotate di dispositivi per la rilevazione di gas combustibili e del monossido di carbonio funzionanti, nonché di estintori portatili, a norma di legge"". Questo è quanto cita il decreto legge, quindi la signora Maria, che mette in locazione la propria unità immobiliare nell'albo della locazione turistica, deve dotare la propria abitazione di dispositivi per la rilevazione di gas combustibili e del monossido di carbonio funzionanti e di estintori. Siamo alla lettura del decreto-legge. Ad impossibilia nemo tenetur , quindi è chiaro che bisogna adeguarsi a questa normativa, ma siccome è previsto - tra l'altro scritto nero su bianco nel Documento di economia e finanza - che si tratterà di recepire i contenuti del decreto-legge, in questa operazione di recepimento io vorrei condividere con lei, Assessore, questa riflessione. È evidente che la rilevazione di gas combustibili del monossido di carbonio, così come la necessità della presenza di un estintore, ha senso se esiste il rischio d'incendio, quindi ha senso laddove siano presenti dispositivi a fiamma all'interno di un appartamento o che possano generare fiamma, mi riferisco per esempio a un corto circuito. È noto che la tecnologia applicata alla realizzazione e all'accessoriamento delle unità in locazione permette soluzioni in assenza di fiamma. Cosa vuol dire? Vuol dire, per esempio, che il riscaldamento è affidato a radiatori di un circuito o a serpentina radiante, dove il gruppo termico è a monte dell'appartamento. Il gruppo termico - che sia a biomassa, che sia gas - è a monte dell'appartamento, quindi all'interno dell'appartamento l'impianto di riscaldamento non genera nessun tipo di rischio d'incendio; così come potrebbe essere il fornello di cucina all'interno di un appartamento: sappiamo benissimo che esiste la tecnologia del piano a induzione: pura attività in assenza di fiamma. Sappiamo anche che dal 1990 esiste, in base alla legge 46/1990, poi ripresa col decreto ministeriale 37/2008, la dichiarazione di conformità, dove tecnici, professionisti competenti, o eseguono gli impianti o delle modifiche sugli impianti e poi certificano, (quindi mi rimetto alla professionalità di queste figure) oppure, se non eseguono modifiche o nuovi impianti, eseguono comunque operazioni di collaudo, quindi sanno loro, con la loro professionalità, quando ci sono le condizioni di sicurezza, che garantiscono attraverso una dichiarazione di conformità. Anche il rischio relativo a corti circuiti viene estremamente contenuto, io direi che viene annullato, perché la tecnologia, senza entrare nei dettagli tecnici, consente una sicurezza assolutamente infallibile. Allora viene da dire: in caso la signora Maria abbia un piano cottura a induzione, un sistema di riscaldamento centralizzato con il gruppo a monte, quindi fuori dall'appartamento, e non abbia stufe catalitiche, caminetti, nulla, se non esistono fiamme all'interno dell'appartamento, cosa deve fare? Lei mi dirà sicuramente: ""Ne parli al Ministro Santanché"". Se io avessi il contatto telefonico, lo farei volentieri, ma soprattutto io ricorderò che è lei l'Assessore e quindi compete a lei questo compito, soprattutto perché ci sarà una fase di recepimento in cui sarebbe opportuno che utilizzassimo tutte le nostre risorse di competenza per poter veicolare il recepimento in una logica più contestualizzata. Un altro caso si verifica laddove invece gli appartamenti hanno delle dotazioni di fiamma, anche lì è un altro punto interrogativo. Giustamente il decreto-legge, che tra l'altro è estremamente lungo, non entra, probabilmente non è nella sua natura, nei dettagli degli aspetti puramente tecnici, però anche qui, se abbiamo soluzioni a fiamma, dobbiamo dotarci di un rilevatore. Ma questo rilevatore che cosa dovrà fare? Dovrà semplicemente attivare un allarme, per dire che c'è la presenza di monossido di carbonio o di fumo, oppure dovrà essere collegato a un'elettrovalvola oppure ancora a un sistema di spegnimento? Per queste ragioni, noi chiediamo che nella fase di recepimento possano essere sviscerati e approfonditi questi temi. Ci sembra una richiesta di buon senso, ci sembra addirittura che non sia neanche necessario proporre un ordine del giorno, però ho curiosità di sapere la sua risposta."
47867,XVI,17/10/2024,"FINANZA REGIONALE E LOCALE, Programmazione",2,it,152.0,1962.0,M,UV,38,1334,"Mi consenta una battuta per la simpatia che nutro nei suoi confronti: posso risponderle positivamente solo sul cellulare del Ministro Santanchè, sul resto purtroppo non c'è necessità di un ordine di scuderia, perché anche in una condizione normale questo ordine del giorno non avrebbe potuto essere accettato. Anche perché, come lei ben sa, al di là della descrizione circostanziata che ci ha fatto, la signora Maria, se applica questa normativa, è perché gestisce le locazioni turistiche in forma imprenditoriale, quindi non è certamente l'ultima arrivata. In ogni caso siamo anche noi del parere che questo tipo di normativa sia in molti casi sproporzionata rispetto al settore delle locazioni turistiche, ma è una competenza che è in capo in modo esclusivo alla disciplina statale, quindi purtroppo anche in fase di recepimento noi non potremmo modificare questo tipo di normativa. Oltretutto, la problematica è stata posta con forza nella Commissione Politiche turistiche, dove gli Assessori sono in prevalenza di riferimento del centrodestra, ma purtroppo c'è stata molta rigidità da parte del Ministero su questa normativa. Da questo punto di vista, dunque, siamo assolutamente nell'impossibilità di poter modificare la norma, pur anche noi ritenendola troppo pesante per molte situazioni nel settore delle locazioni turistiche."
47867,XVI,17/10/2024,"FINANZA REGIONALE E LOCALE, Programmazione",2,it,113.0,1964.0,M,LEGA VDA,40,3785,"Siccome dall'Aula mi è venuta una richiesta di chiarimento, come posso esimermi da questo compito, che mi fa piacere? Approfondisco, soltanto per opportuna chiarezza. Il discorso è questo: sono richiesti dei dispositivi rilevatori di situazioni di incendio e ciò è previsto per le locazioni brevi e le locazioni in forma imprenditoriale. Che sia l'una o l'altra sinceramente poco importa, non è per difendere la signora Maria, ma è per difendere la logica e, soprattutto, per difendere una logica di attività di recepimento per la quale giustamente prendo atto di quello che mi ha appena detto l'assessore Grosjacques: prendo atto del fatto che lui, immagino, si sia già adoperato perché, riferendo quanto è emerso dall'incontro dei vari Assessori di riferimento nell'ambito del territorio nazionale, c'è appunto questa difficoltà di trovare un accordo, la disponibilità del Ministro. Ciò non toglie che, come diceva Don Bosco, ""Quando credi che qualcosa sia giusto, costi quel che costi fallo"" e direi anche ritenta, anche se non hai vinto riprova. Con questo adesso non voglio banalizzare assolutamente la discussione, però è chiaro che il recepimento prevede anche affinamento dal punto di vista dei dettagli normativi. Io ritengo - senza volermi improvvisare Assessore, perché lascio a lei il suo compito, o neanche dirigente, né personale competente degli uffici - che comunque avere maggior chiarezza e un approfondimento relativo a dettagli puramente tecnici sia assolutamente opportuno. A me, sinceramente, che venga approvato o non approvato quest'ordine del giorno... io la mia attività politica l'ho già svolta, con l'intervento precedente e con questa replica, ma è una questione di logica, da un lato, e di impegno morale nei confronti dei cittadini, nei confronti di una classe di cittadini, privati o sotto forma di impresa, che si impegnano, che lavorano, che offrono un certo servizio con il quale noi ci rapportiamo con i turisti. Pensare che si debba entrare in una sorta di ginepraio, dove veramente ci si chiede ""Questo rilevatore...""; io le dico che ho avuto questa indicazione da un tecnico installatore che mi dice: ""Tu che sei architetto e che sei Consigliere regionale, spiegami: ma questo rilevatore di fumo, di presenza di monossido, a cosa deve essere collegato? A un impianto d'allarme acustico e basta?"". Potrebbe essere una soluzione, con cui, con 250-300 euro, chiunque, che sia la signora Maria o l'impresa Maria Snc, ha risolto il problema. ""Oppure collegato a un'elettrovalvola? E che cosa fa l'elettrovalvola? Chiude l'ingresso del gas? Dove? A monte, nell'appartamento, oppure anche fino al gruppo termico di produzione di acqua sanitaria o altro? Oppure attiva anche un sistema di spegnimento?"". Questi sono dettagli, sono risposte che, a mio parere, a livello territoriale semplicemente bisogna pensare di dare alle nostre imprese o ai privati che realizzano questo tipo di servizi. Questo è quanto. Noi porteremo in votazione l'ordine del giorno per chiudere il cerchio, il percorso di questa nostra iniziativa in cui crediamo, Speriamo che, indipendentemente dagli ordini di scuderia - che comunque, porti pazienza, so che determinano una presa di posizione a cui lei nobilmente si attiene - veramente la fase di recepimento possa declinare e approfondire questi dettagli, perché sono estremamente importanti; o addirittura questi dettagli potrebbero essere di nuovo impiegati con quell'insistenza che spinge addirittura ad avere poi anche una risposta positiva, di nuovo nell'ambito delle Conferenze Stato-Regioni, o comunque nelle attività deputate, di dialogo tra la Regione Valle d'Aosta e lo Stato, per avere semplicemente un chiarimento. Potrebbe essere anche posto sotto il profilo della richiesta di un chiarimento presso il Ministero."
47867,XVI,17/10/2024,"FINANZA REGIONALE E LOCALE, Programmazione",2,it,156.0,1976.0,F,PCP,42,3077,"Ringrazio il collega Distort, perché mi aveva quasi convinta a votarlo. Dopodiché, invece, dalla sua replica capisco che naturalmente noi abbiamo una visione un po' diversa, nel senso che nel momento in cui l'attività è gestita in forma imprenditoriale, quindi con determinati crismi e via dicendo, molto probabilmente è anche corretto, sotto certi punti di vista, chiedere questi requisiti, che peraltro abitualmente hanno gli altri, quando chiediamo un certificato. Dopodiché, come ha ben rappresentato lei, ma come più volte abbiamo potuto confrontarci con l'assessore Grosjacques, questa normativa sta creando molta confusione. Se oggi guardiamo le FAQ del Ministero, ad esempio, sul CIN si parla di gennaio, guardando oggi rispetto a due giorni fa. Ho seguito passo passo la richiesta del CIN e a quel punto, quando c'è il pezzo della dichiarazione - si parla dell'articolo 13-ter, di cui abbiamo spesso parlato - e poi si chiede di dichiarare, da parte dei locatori, se l'unità immobiliare oggetto di locazione è munita di requisiti di sicurezza degli impianti e se è dotata di estintori, eccetera. Poi si deve barrare o ""Sì"" o ""Non applicabile"". Sotto, nella legenda, c'è scritto: ""Selezionare ""Sì"" nel caso di locazioni brevi o per finalità turistiche condotte in forma imprenditoriale. Selezionare ""Non applicabile"" negli altri casi. Qui sembrerebbe che non sia applicabile neanche la questione degli estintori, che invece lei l'altro giorno ci ha detto essere applicabile anche a chi non lo fa in forma imprenditoriale. Nel passaggio successivo, quando si parla dei dispositivi per la rilevazione di monossido, anche qui si dice: ""Selezionare 'Sì' nel caso sia un'attività imprenditoriale e invece 'Non applicabile' negli altri casi"", quando anche su questo l'altro giorno l'Assessore, da rassicurazioni con gli uffici del Ministero, ci diceva che anche in questo caso sono necessari. Io credo che qui ci sia un problema grosso d'interpretazione anche di questa norma, anche alla luce dei campi che vengono compilati, perché sinceramente, nel caso io non sia in forma imprenditoriale, dovrei mettere ""Non applicabile"" sia nel primo caso, sia nel secondo caso, e quindi non avere né l'estintore, né i dispositivi di rilevazione, quando invece l'altro giorno, Assessore, lei ci ha detto che sono necessari. Sinceramente forse sarebbe utile un po' di chiarezza e sarebbe utile anche una comunicazione che possa arrivare veramente ai locatori per capire cosa debbano fare e i tempi in cui lo debbano fare, perché purtroppo ci siamo un po' incasinati la vita e anche le FAQ del Ministero spesso si contraddicono fra di loro. Sotto questo punto di vista sono certa che ci sia un ginepraio e la ringrazio comunque di aver portato questo ordine del giorno, che in qualche modo ci permette di discuterne e magari di avere anche dall'Assessore ulteriori aggiornamenti, nel caso ve ne siano. Poi le lascio la compilazione, se vuole, ma quando uno compila i campi per il CIN effettivamente non chiedono né gli estintori, né i rilevatori. Inizio a non capirci veramente più nulla."
47867,XVI,17/10/2024,"FINANZA REGIONALE E LOCALE, Programmazione",2,it,113.0,1964.0,M,LEGA VDA,44,53,"No, l'intervento dedicato al gruppo lo utilizzerei..."
47867,XVI,17/10/2024,"FINANZA REGIONALE E LOCALE, Programmazione",2,it,113.0,1964.0,M,LEGA VDA,46,18,Ma era la replica.
47867,XVI,17/10/2024,"FINANZA REGIONALE E LOCALE, Programmazione",2,it,113.0,1964.0,M,LEGA VDA,48,65,"Volevo chiarire per la collega Guichardaz, ma lo farò in privato."
47867,XVI,17/10/2024,"FINANZA REGIONALE E LOCALE, Programmazione",2,it,156.0,1976.0,F,PCP,50,2577,"L'ordine del giorno n. 4 tratta il tema della discarica di Pompiod. Nel DEFR 2025-2027 ritroviamo che, per quanto concerne l'ambito dell'economia circolare dei rifiuti, l'obiettivo del prossimo triennio è dare attuazione alle azioni previste nel Piano regionale per la gestione dei rifiuti, recentemente approvato, molte delle quali da sviluppare in concerto con gli enti locali, ai quali sono demandate numerose azioni indispensabili per il raggiungimento dei target previsti, tra i quali la riorganizzazione delle discariche dei rifiuti per inerti a gestione comunale e l'avvio dei nuovi flussi di raccolta dei rifiuti urbani. Non direi che è stato recentemente approvato il piano, perché ormai sono passati due anni, anzi un po' più di due anni, perché parliamo di maggio 2022. Perché parliamo della discarica di Pompiod, quando qui parliamo di discariche per rifiuti inerti a gestione comunale? Perché nelle audizioni che abbiamo avuto a seguito di una proposta di modifica con delibera, abbiamo appreso, proprio dai rappresentanti degli enti locali in merito allo studio di Arpa (che loro hanno e noi non abbiamo ancora) che la discarica di Pompiod verrebbe considerata come strategica ai fini di un utilizzo per la gestione dei materiali inerti del territorio regionale e ritenuta quindi, immaginiamo, a oggi adeguata e fruibile. Durante la discussione in audizione ci è parso di comprendere che anche alcuni colleghi forse non conoscessero tutta la storia della discarica, i vari procedimenti che ci sono su quella discarica, il fatto che vi siano due messe in sicurezza e, soprattutto, che cosa sia previsto anche dalla procura rispetto alla post-gestione e quanto sia stato rilevato. Proprio perché si ha bisogno di avere lo studio di Arpa - ma abbiamo anche in discussione quella delibera che va in qualche modo a cambiare alcuni parametri all'interno del piano, che si riferiscono a quelle discariche - chiederemmo quindi al governo di predisporre e di presentare in Commissione un elenco completo delle irregolarità o non conformità relative alle autorizzazioni alla gestione e alla post-gestione, come prevista dal decreto-legge 121/2020 della discarica, evidenziando le relative azioni messe in atto a superamento delle stesse, perché sappiamo bene che in quella relazione vi erano anche dei passaggi successivi da fare; e poi a illustrare gli studi volti ad accertare l'idoneità dell'impianto, con particolare riferimento all'elenco dei fattori di attenzione ed escludenti evidenziati nella bozza di variazione del Piano regionale rifiuti in via di approvazione."
47867,XVI,17/10/2024,"FINANZA REGIONALE E LOCALE, Programmazione",2,it,281.0,1976.0,M,UV,52,4021,"Due considerazioni, prima di tutto sul riferimento che ha fatto alla delibera, che è oggetto oggi della Commissione, e alla necessità della modifica al volume 4: nasce da esigenze che i territori e gli enti locali hanno portato al tavolo. Questo l'abbiamo detto in Commissione, ma la ringrazio perché mi dà l'occasione di dirlo qui. Poi c'è stato un confronto con gli enti locali, che poi si è esplicitato anche nell'ultima assemblea, con un parere e con delle osservazioni che il confronto all'interno degli enti locali ha reso opportune e che sicuramente accoglieremo, come abbiamo già annunciato, ponendo degli emendamenti e quindi delle migliorie a un documento che nasce per risolvere dei problemi che alcuni enti locali hanno portato al tavolo. Riguardo all'iniziativa, le ipotizzate irregolarità e le non conformità evidenziate relative all'autorizzazione in essere, riferite quindi alla gestione operativa del sito, sono state in ogni caso esaminate nel procedimento giudiziario che si è concluso con l'udienza del 24 gennaio 2022, nella quale si è dichiarato estinto il reato a seguito della realizzazione del piano d'intervento di mitigazione ambientale, che è stato autorizzato dall'autorità giudiziaria e verificato dal consulente del pubblico ministero, con un verbale del 23 novembre 2021. Dopo il dissequestro della discarica, avvenuto nel 2022, l'impresa non ha mai ripreso la coltivazione effettiva con nuovi conferimenti di rifiuti, limitandosi a svolgere le previste attività di monitoraggio e di controllo del sito. In merito alla post-gestione, si ricorda che tale fase non è ancora iniziata. Si ricorda che l'autorizzazione della discarica è attualmente in fase di rinnovo, con una richiesta che è precedente, ma questo l'abbiamo già detto anche in Commissione, all'approvazione del Piano regionale della gestione dei rifiuti. Evidenziato poi nelle numerose interpellanze sull'argomento, in sede di discussione del Piano regionale gestione rifiuti 2022-2026, che per tale istanza non si applicano le disposizioni del volume 4, resta fermo che l'istanza di rinnovo sarà oggetto di una nuova verifica di assoggettabilità al Via e che, una volta esaurita la fase di valutazione ambientale, potranno riprendere i lavori della Conferenza dei servizi in merito al rinnovo dell'autorizzazione, come previsto dall'articolo 208 del decreto legislativo 152/2006, che esaminerà l'istanza applicando la normativa vigente. Riguardo poi allo studio Arpa - che, lei dice: ""I sindaci l'hanno e noi non l'abbiamo"" - è chiaro che noi non l'abbiamo ancora, perché questo è un documento che fa seguito alla fase 1, commissionata dal collega Lavevaz, che mi ha preceduto nelle deleghe, e che ha comportato un numero importante di momenti di confronto con tutti i 74 Comuni e con le Unités. Questo per cercare, l'abbiamo già detto ma è corretto ripeterlo, una condivisione su questi 36 siti di discariche, più i due di proprietà privata. In questi giorni abbiamo dato un termine un po' perentorio per chiudere il cerchio, abbiamo avuto ancora un'osservazione che è stata oggetto di confronto, che è stata ovviamente accolta, e io credo che all'inizio della prossima settimana vi verrà trasmesso lo studio Arpa, che è un documento che ha visto la condivisione con gli enti locali e la presentazione anche dei gestori e delle proprietà dei due siti di privati che, per posizione strategica e proprio per andare incontro alle esigenze del territorio, c'è la necessità di coinvolgere all'interno di questa riorganizzazione. Dobbiamo dircelo: oggi in Valle d'Aosta si producono circa 90.000 m³ di inerti e, di questi 90.000, 60.000 m³ vanno fuori regione. Così come abbiamo avuto delle posizioni critiche sui conferimenti fuori regione, dobbiamo quindi sicuramente cercare di essere autonomi e di risolvere questa problematica che voi stessi conoscete bene, avendo ricoperto, come gruppo, deleghe che oggi sono in capo al sottoscritto. Per quanto detto, invito quindi al ritiro dell'iniziativa o, in alternativa, ci asterremo."
47867,XVI,17/10/2024,"FINANZA REGIONALE E LOCALE, Programmazione",2,it,156.0,1976.0,F,PCP,54,1414,"Grazie, Assessore, per la sua risposta, che è abbastanza in linea con quanto già ci ha detto in Commissione, ma che naturalmente non ci vede concordi, perché ribadiamo che, rispetto a quella discarica, vi sono due messe in sicurezza e ricordiamo che la si continua a definire discarica per inerti, ma di inerti lì ce n'erano ben pochi. Sicuramente conosciamo l'esigenza di discariche per inerti in Valle d'Aosta, dobbiamo però essere piuttosto chiari e nel fascicolo della procura emerge in maniera chiara che in quella discarica di inerti ce n'erano ben pochi e c'era tutt'altro, lì dentro. Rispetto alla questione della posizione strategica, io invito chi non è mai andato a fare una visita alla discarica di Pompiod di arrivarci. Passate in una bellissima stradina delle vigne, che è quella collinetta che divide Jovençan da Aymavilles, in una stradina non certo agevole, tant'è che qualche camion nel tempo si è anche infilato nei prati, perché proprio questa posizione strategica e questa grande viabilità che possa far sì che la discarica di Pompiod sia così attrattiva, anche su questo noi non la vediamo. Aspettiamo naturalmente con attenzione e interesse lo studio di Arpa, che chiediamo da tempo, sperando che vi siano anche le migliorie a cui lei ha accennato quest'oggi, in modo da analizzare poi anche quanto lei ha detto rispetto alla delibera e agli emendamenti che porterete in fase di Commissione."
47867,XVI,17/10/2024,"FINANZA REGIONALE E LOCALE, Programmazione",2,it,281.0,1976.0,M,UV,56,975,"Intervengo solo per due precisazioni. Lo strategico ovviamente è riferito anche all'altro sito in bassa valle, oggi siamo privi di discariche sul fondovalle. Inoltre, va ricordato che noi ci troviamo a gestire una situazione che ha certe condizioni, quindi è chiaro che sarebbe bello poter fare tutto quello che lei ci dice, però partiamo da una situazione, e la visione - che c'è, che è condivisa con i territori, con i Comuni e che lo studio Arpa di fatto sdogana - è proprio quella di avere una destinazione come discarica inerti per quel sito, proprio perché è migliorativa sicuramente rispetto alla situazione che ci troviamo. Nella prossima settimana avrete poi occasione di vedere lo studio, che non è qualcosa che la Regione impone, ma è qualcosa che la Regione propone, con dei siti di proprietà comunale, di proprietà privata, con un servizio che viene erogato a un livello superiore e sul quale sicuramente ci confronteremo. È importante però fare questi passaggi."
47867,XVI,17/10/2024,"FINANZA REGIONALE E LOCALE, Programmazione",2,it,0.0,1985.0,M,RV,58,6081,"Abbiamo intitolato questo ordine del giorno ""Ulteriori approfondimenti in merito al futuro della casa da gioco di Saint-Vincent, a fronte della presentazione dello studio promosso dalla Finaosta S.pA"". Nell'agosto scorso abbiamo avuto modo, in IV Commissione, di avere la presentazione dello studio che era stato promosso dalla Finaosta sul futuro della casa da gioco di Saint-Vincent. In quella sede c'è stata la possibilità di fare una serie di considerazioni e una serie di domande anche agli estensori dello studio. Va detto che quanto riportato poi sul DEFR ha permesso di comprendere anche una serie di lanci stampa, uscite che erano state anche oggetto di nostre iniziative per capire effettivamente che cosa si volesse fare a fronte di questo studio. Va detto anche che nel corso dell'audizione, oltre a una serie di domande e di approfondimenti relativamente alle considerazioni presenti all'interno di quello studio, su cui non voglio tornare perché è già stato oggetto se non erro di due iniziative a cui ha risposto il Presidente negli scorsi Consigli. Erano approfondimenti legati principalmente a due filoni: i contenuti propri dello studio e delle considerazioni fatte, ad esempio, in termini di tipologie di gioco, clientela e organizzazione interna e uno invece di natura meno gestionale e più tecnico-giuridica, perché comunque tra le soluzioni prospettate vi sono degli spazi normativi e giuridici di cui comprendere soprattutto la perseguibilità e le modalità per poter addivenire a una scelta o a un'altra. All'interno delle schede obiettivo della Presidenza della Regione vi è quella intitolata ""Valutazioni in ordine alla governance della società Casino de la Vallée successivamente alla chiusura della procedura di concordato in continuità"". All'interno del commento della scheda vi è il passaggio che abbiamo riportato in premessa: ""È ritenuta preferibile l'alternativa che prevede un gestore terzo mediante selezione competitiva. Gli aspetti di dettaglio sono da normare puntualmente nell'ambito di un nuovo disciplinare e, finalizzato a ciò, si inizierà il lavoro per l'analisi di dettaglio delle modifiche normative del nuovo disciplinare di concessione e delle modalità più appropriate per l'attuazione della selezione competitiva e per le procedure che possano portare alla piena attuazione del percorso"". Al termine della Commissione avevo fatto la proposta - non essendo Commissario e non avendo il gruppo Rassemblement Valdôtain dei Commissari - di poter proseguire l'attività di analisi non tanto sullo studio, ma su quello che poteva essere il combinato disposto dello studio, cioè capire i termini amministrativi, soprattutto per future decisioni, oppure futuri provvedimenti normativi e legislativi che si sarebbero poi potuti concretizzare nella Commissione stessa e poi in Consiglio, per comprendere appunto come eventualmente poter perseguire determinate strade, o meglio, oggi diciamo, dopo aver letto il DEFR, per seguire questa strada, visto che - vado a memoria ma dovrei non sbagliarmi - il Presidente disse a suo tempo, in risposta a una interpellanza, che prenderà poi le decisioni chi è deputato a farle. Noi chiediamo un impegno al Presidente della IV Commissione e comunque, in senso lato, a questa maggioranza e a questo governo, a organizzare, entro 30 giorni dall'approvazione della presente iniziativa, un'audizione delle strutture regionali competenti che si stanno occupando o che si occuperanno, se qualcuno se ne sta occupando, di elaborare le modifiche al disciplinare della casa da gioco, così come indicato all'interno del già citato obiettivo del DEFR, al fine di poter meglio comprendere la perseguibilità, dal punto di vista amministrativo e legislativo, dell'obiettivo prospettato dal governo. Io continuo a dire che, forse più che lo studio in sé sulla parte gestionale - che, per carità, può essere criticato, valutato positivamente, smontato, studiato in varie forme - si parla di gestione aziendale, il parere legale che è stato chiesto dalla finanziaria regionale presenta degli elementi di attenzione e d'interesse che forse dovrebbero essere sondati un po' di più. È inutile nasconderlo: noi abbiamo una serie di questioni, prima ancora di parlare della selezione competitiva, che riguardano il controllo, la vigilanza e la sorveglianza di gioco, tre elementi che sono stati messi giustamente in risalto da questo parere legale. Questo per evitare di fare dei passi falsi perché, lo sappiamo, non è un tema semplice e, soprattutto, non è neanche un tema che possa essere trattato secondo le norme ordinarie, perché comunque il gioco d'azzardo in Italia ha una gestione particolare e, di conseguenza, la proprietà di società esercenti il gioco d'azzardo ha un quadro normativo particolare, come sappiamo. Sappiamo, inoltre, che il famigerato TUSP, Testo unico delle società partecipate, soprattutto sulle case da gioco ha un articoletto storico - più volte è capitato di parlarne anche con l'assessore Caveri per altre iniziative, quando seguiva la parte delle partecipate - che può avere dei risvolti. L'obiettivo non è di criticare una scelta, ma è un obiettivo per cercare di comprendere e di approfondire meglio quali possono essere le prospettive e, soprattutto, quali possono essere eventualmente le problematiche di una scelta, o comunque di una strada, per cui comunque non si possono trovare delle repliche molto semplici. Sappiamo che c'è una procedura che è stata avviata e poi non conclusa da Venezia, ma comunque è una strada che può essere intrapresa soltanto da quattro realtà in Italia, quindi sarà costruita su misura per la realtà di Saint-Vincent. Sappiamo qual è la risposta, tanto ormai il mood l'abbiamo capito, però questo è un tema che - al di là della curiosità o dell'interesse che può avere un gruppo di minoranza che non ha tutte le informazioni che magari ha la maggioranza - dovrebbe servire prima di tutto ai fini della Commissione e dei colleghi Consiglieri che magari un domani si troveranno ad analizzare dei documenti non limitandosi soltanto alle modifiche del disciplinare."
47867,XVI,17/10/2024,"FINANZA REGIONALE E LOCALE, Programmazione",2,it,293.0,1968.0,M,UV,60,1568,"Faccio due valutazioni, non nel merito di quello che è stato detto, che è anche condivisibile per certi versi, per il fatto di avere un quadro complessivo, che peraltro coincide con la volontà del governo di fare degli approfondimenti, ma vedrei questa necessità di confronto non tanto con i tecnici dell'Assessorato, in quanto sicuramente anche le strutture dell'Assessorato dovranno confrontarsi e appoggiarsi a degli specialisti esterni, tramite Finaosta o chi Finaosta deciderà d'incaricare per questo percorso. Come idea generale, vedrei questo confronto un po' più avanti, con qualcosa di già tangibile, sulla quale potersi confrontare e fare delle valutazioni che esulino da una mera programmazione delle attività da farsi. Capisco poi l'impossibilità di procedere all'attività di approfondimento richiedendo un confronto di qualsiasi tipo all'interno della Commissione, non essendoci, ma credo che, come si è fatto nello scorso percorso, quando siamo arrivati con l'analisi sviluppata tramite Finaosta, c'è stato un confronto, che era doveroso, con l'assemblea e con i Commissari (anche quelli non della Commissione specifica), che ha portato, da parte del governo e della maggioranza, a indicare un percorso definitivo, sul quale a sua volta ci sarà un ulteriore confronto, anche per verificare gli aspetti del disciplinare e quant'altro, che saranno ancor più fondamentali nel momento in cui ci sarà un'ipotesi di esternalizzazione, detto impropriamente. Da quel punto di vista non la vedo nell'immediato, ma successivamente farà parte del percorso studiato."
47867,XVI,17/10/2024,"FINANZA REGIONALE E LOCALE, Programmazione",2,it,0.0,1985.0,M,RV,62,2025,"Mi consenta una battuta più tecnica o stilistica, Presidente: se noi avessimo anche specificato che avremmo voluto fare degli approfondimenti con delle realtà terze, non dell'amministrazione, qualcuno avrebbe potuto dire: ""Eh, però bisogna prevedere la giusta quantificazione del compenso finanziario, perché oggi non c'è un rapporto con quella realtà"". A parte la battuta, concordo, nel senso che noi abbiamo citato le strutture regionali, o comunque chi della Regione o della casa da gioco avrà quella responsabilità, poi giustamente ci saranno sicuramente, come è avvenuto nell'esecuzione dello studio, consulenti o comunque controparti tecniche terze che potranno supportare questa procedura. Ovviamente io l'ordine del giorno non lo ritiro, ma lo tengo a futura memoria, glielo dico solo per completezza d'informazione. Sicuramente adesso prendo nota di una risposta indiretta, nel senso che comunque c'è ancora del tempo per lavorarci e ci si sta lavorando, da quello che lei mi diceva, l'importante è che non ci siano dei blitz, perché abbiamo visto nel tempo arrivare dei disegni di legge un po' particolari, anche e soprattutto su questo tema. Lo dico perché è un tema estremamente complesso, ma penso di non dire una novità. Sul tema del confronto in Commissione, solo una doverosa precisazione. È vero, noi non siamo in IV Commissione, ma partecipiamo, come altri Commissari. La stessa richiesta in parte io l'avevo anche formulata in Commissione, poi purtroppo non ho trovato grandi sponde e quindi, volendo comunque portare avanti il tema, l'ho riportato, anche per darne contezza, al governo e alla Presidenza, che in quel momento in Commissione ovviamente non erano presenti. È una finalità propedeutica al patrimonio informativo di chi dovrà lavorare su questi temi, o comunque un domani, magari anche non così lontano, dovrà pronunciarsi. Sappiamo che su procedure di questo tipo è sempre meglio avere un'informazione in più che una in meno e, soprattutto, il giusto tempo per prendere le decisioni corrette."
47867,XVI,17/10/2024,"FINANZA REGIONALE E LOCALE, Programmazione",2,it,11.0,1955.0,M,FI,64,3691,"Nella giornata delle non concessioni, noi, con questo ordine del giorno, abbiamo anche la necessità di fare un po' di storia. Nel 2006 veniva stipulata una convenzione - tra la signora Curtaz, che era la donatrice dei terreni, e la Regione - per la costruzione del centro diurno per persone con disabilità di Gressan. I lavori di costruzione del CEA si sono svolti dal 2010 al 2017 con, drammaticamente, una serie d'interruzioni, perché il progetto iniziale ha dovuto avere delle modifiche, ma soprattutto una delle imprese non aveva più la possibilità di continuare i lavori. Questo portò a far sì che il percorso individuato nella convenzione iniziale si protraesse nel tempo, quindi i lavori seguiti dall'Assessorato Opere pubbliche hanno avuto delle forti problematiche. Nel 2015 c'era la spada di Damocle che sulla convenzione pesava una sanzione, una corresponsione del valore di 380.000 euro qualora la struttura non fosse stata completata per quella data. Vi fu una trattativa piuttosto significativa con la proprietà, fu chiesto di ottenere un'ulteriore proroga rispetto alla data stabilita per la fruibilità della struttura stessa e in data 2 marzo 2015 portammo a casa un accordo che sanciva che la struttura venisse completata in ogni sua parte, secondo quanto previsto dal progetto esecutivo, ivi compresi gli spazi per il sollievo. Una trattativa pesante, ve lo assicuro, però questo ci permise di completare l'opera e il 19 marzo 2018 fu aperto il CEA, che aveva completato i lavori e aveva trasferito in quella data, dalla sede di Ollignan, tutti i pazienti, tutti i fruitori. Il 5 luglio 2019 si è svolta l'inaugurazione di inaugurazione della struttura, quindi noi abbiamo voluto riprendere quel percorso perché siamo stati sollecitati inevitabilmente da alcune famiglie e abbiamo ritenuto di presentare questo ordine del giorno in cui si dice che: ""...i bisogni crescenti di salute della popolazione valdostana, anche collegati all'invecchiamento della popolazione e all'aumento delle malattie croniche, che richiedono lo sviluppo di nuove competenze e abilità degli operatori, che a vario titolo intervengono nella presa in carico dei pazienti, a sostegno degli infermieri di professione, per dare risposte differenti alle differenti forme di disabilità e sostegno alle famiglie..."". È quello che avete scritto nel DEFR, questo è un pezzo del vostro DEFR, su cui noi concordiamo. È sicuramente un servizio di qualità, è gradito e l'attenzione del personale è veramente molto elevata. Lo sapete tutti, è inutile che stia a comunicarvi quanto è complicato e quanto è difficile, quanta passione ci vuole per lavorare in quel contesto. Noi quindi chiediamo alla Giunta regionale di attivarsi affinché, entro tre mesi dall'approvazione del presente ordine del giorno, venga finanziato, organizzato e attivato il servizio del sollievo alle famiglie degli utenti dei CEA, individuando, qualora detto servizio fosse trasferito - perché mi è giunta voce anche di un eventuale trasferimento, perché non sarebbe più possibile utilizzare il piano primo, per il quale era previsto il sollievo - in altra struttura convenzionata una strategia per occupare il primo piano della struttura di Gressan. Questa è davvero una forte esigenza per le famiglie che frequentano il CEA di Gressan e credo che sia una risposta che dobbiamo dare anche alla signora e alla famiglia che ci hanno messo a disposizione gratuitamente il terreno e che hanno voluto fortemente che si arrivasse a quell'accordo siglato, che si costruisse il CEA in quella direzione, con il sollievo sopra. Speriamo che ci siano le buone intenzioni da parte dell'amministrazione regionale e da parte della vostra maggioranza."
47867,XVI,17/10/2024,"FINANZA REGIONALE E LOCALE, Programmazione",2,it,201.0,1975.0,M,SA,66,1444,"Con questa risposta, collega Baccega - nonostante naturalmente chiederemo il ritiro dell'iniziativa, altrimenti ci asterremo - credo di darle delle buone novelle. Come lei sa, il servizio di sollievo non è destinato alle sole famiglie degli utenti CEA, ma a tutte le famiglie di disabili che desiderano usufruirne. Da incontri con le famiglie degli utenti dei CEA e degli operatori, è emersa da un lato la necessità che sia previsto il servizio di sollievo per tutti gli utenti che ne devono beneficiare, dall'altro l'opportunità che i luoghi dove si svolgerà il servizio di sollevo siano aperti 7 giorni su 7, naturalmente h24. Anche questo non rende adeguata la possibilità di utilizzare il secondo piano del CEA di Gressan, che avrà quindi una destinazione sanitaria per persone con disabilità. A inizio 2025, però, partirà il sollievo in Valle d'Aosta e tutte e due le questioni trattate in quest'ordine del giorno hanno quindi una risposta già operativa e positiva. Questo è il motivo per il quale le chiediamo di ritirare l'iniziativa, altrimenti ci asterremo. Naturalmente non possiamo che unirci a lei per il plauso nei confronti della famiglia che ha fatto la donazione, a partire dalla signora, che ha seguito durante questi anni con attenzione - e continua a farlo, l'abbiamo incontrata anche poco tempo fa - un tema così importante che ha e ha avuto, anche grazie al loro interesse, una risposta positiva per la comunità valdostana."
47867,XVI,17/10/2024,"FINANZA REGIONALE E LOCALE, Programmazione",2,it,11.0,1955.0,M,FI,68,860,"Le notizie sono buone, certamente, ma come voi ritenete di non dare nessuna concessione, noi riteniamo di mantenere, giusto perché rimanga agli atti, quest'ordine del giorno. Un ordine del giorno che va giustamente nella direzione indicata, che avrà la giusta soddisfazione nel 2025, ma ovviamente, tenuto conto che quel documento mi è un po' caro - perché per portare a casa quel risultato mi sono speso non poco - ritengo sia giusto che questo ordine del giorno venga votato. Indipendentemente che sia approvato o non approvato - ma non sarà approvato, evidentemente, per le cose che ci avete detto in premessa - è giusto comunque che io esprima la soddisfazione, intanto, perché lei mi ha risposto dicendo che nel 2025 ci saranno le risposte adeguate ai due impegni che sono indicati in questo ordine del giorno, e poi ovviamente lo valuteremo, con piacere."
47867,XVI,17/10/2024,"FINANZA REGIONALE E LOCALE, Programmazione",2,it,261.0,1964.0,M,RV,70,1049,"Quando l'allora Assessore Baccega interloquiva con la famiglia per firmare la convenzione, il documento che poi ha portato alla realizzazione del CEA e del centro per il sollievo, mi trovavo in minoranza, come quasi da tradizione, ma oggi mi rallegro anche io per questa risposta e per i risultati ottenuti da parte di chi, nel tempo, si è adoperato per arrivare a questo obiettivo. Quando molti di noi hanno partecipato all'inaugurazione del centro, ho avuto modo di fare un sopralluogo e di apprezzare il lavoro che è stato fatto e il lavoro degli operatori che in quel momento lavoravano all'interno del CEA. In varie occasioni ho avuto modo di presentare delle iniziative che riguardano gli operatori che si occupano del CEA e degli utenti del CEA. Nell'apprezzare la risposta, mi sorge spontaneo rivolgere una domanda all'Assessore, alla quale non chiedo oggi una risposta, ben sapendo che non può darmela. È questa: ""Quale sarà il modello gestionale? Chi si occuperà degli utenti del centro del sollievo?"". Avremo modo di discuterne in futuro."
47867,XVI,17/10/2024,"FINANZA REGIONALE E LOCALE, Programmazione",2,it,156.0,1976.0,F,PCP,72,1123,"Voteremo anche noi quest'ordine del giorno, un po' anche per quanto formulato nella frase dell'impegnativa, che pone anche la possibilità che il servizio di sollievo possa essere istituito altrove, ma comunque venga occupata la struttura, perché conosciamo bene i problemi che vi erano a porre il servizio di sollievo in quella parte della struttura che limitava notevolmente. Bene dunque se si è trovato un altro luogo. Dall'altra parte è importante che quella struttura, che è fatta bene e che è stata accolta con favore dalla comunità di Gressan; in qualche modo oltretutto si opera anche per integrare e avere una certa collaborazione da parte degli utenti, grazie a degli operatori molto sensibili... sotto questo punto di vista riteniamo che sia un peccato che parte di quella struttura non sia ancora utilizzata, soprattutto perché chi ha donato quel terreno vuole vedere il completamento di quanto aveva previsto, sapendo bene che è una donazione di una certa entità, che sicuramente è lodevole, soprattutto per le motivazioni. Sotto questo punto di vista, voteremo questo ordine del giorno del consigliere Baccega."
47867,XVI,17/10/2024,"FINANZA REGIONALE E LOCALE, Programmazione",2,it,141.0,1968.0,F,LEGA VDA,75,1306,"In Valle d'Aosta mancano appartamenti e altre sistemazioni per il personale stagionale che presta la propria opera lavorativa negli alberghi, ma anche in altre strutture ricettive, nella ristorazione, nel commercio, negli esercizi di somministrazione di alimenti e bevande. La problematica si estende in tutta la regione, anche se è più accentuata nelle località turistiche maggiormente frequentate, come Courmayeur, La Thuile, Breuil-Cervinia, ma risentono di questa criticità anche altre stazioni, sciistiche e non. Questa necessità per i lavoratori impiegati in questi settori si fa sentire ormai da alcuni anni, difficoltà a trovare appartamenti da locare a canoni che non siano esorbitanti, criticità che poi si traduce conseguentemente anche nella mancanza di reperimento di manodopera in questi settori. Di questo si era già parlato in aula la scorsa primavera, quando l'Assessore al Turismo, in risposta a un question time dei colleghi di Rassemblement Valdôtain, aveva annunciato un decreto-legge che andava nella direzione di risolvere queste criticità. Analizzando il Documento di economia e finanza regionale in alcune parti che riguardano il punto 1.1 relativo alla Presidenza della Regione, dove si evidenzia la necessità di assicurare risorse certe agli enti locali ai fini di un'efficace..."
47867,XVI,17/10/2024,"FINANZA REGIONALE E LOCALE, Programmazione",2,it,141.0,1968.0,F,LEGA VDA,77,3013,"...programmazione a medio e lungo termine, quindi qui intesa in senso generale, e nello specifico il punto riferito all'Assessorato al Turismo e Commercio, dove si cita appunto la predisposizione di questo disegno di legge regionale, finalizzato al riuso di edifici esistenti da destinare entro il 2025ad alloggi per il personale operante nelle strutture ricettive o nelle attività di somministrazione di alimenti e bevande. In attesa che venga proposto il disegno di legge a cui ho appena accennato, che appunto viene citato nel DEFR, e in vista anche della ormai quasi imminente partenza della stagione invernale, che si auspica con nevicate copiose, il pensare ad eventuali trasferimenti in favore di quei Comuni che intendano adottare riduzioni di aliquote Imu per i fabbricati concessi in locazione al personale che presta la propria attività lavorativa nei contesti ricettivi e di somministrazione di alimenti e bevande della nostra Regione potrebbe probabilmente contribuire ad arginare il fenomeno dell'attuale difficoltà di reperimento d'immobili per questi soggetti e potrebbe anche contenere il fenomeno dell'affannosa ricerca di personale impiegato in questo settore da parte dei titolari di queste attività. Non solo, mi verrebbe anche da aggiungere che avrebbe anche ricadute positive a livello sociale, perché potrebbe attenuare quelle dinamiche di spopolamento che interessano sempre più numerosi Comuni valdostani. Potrebbe essere una misura di attrattività e, mi verrebbe da dire, anche una possibilità di stabilirsi stabilmente, e non solo stagionalmente, in località valdostane. Ci è stato già annunciato ieri, durante la fine della discussione sul DEFR, che tutti gli 81 ordini del giorno presentati dai vari gruppi consiliari dell'opposizione vedranno il voto di astensione della maggioranza. Personalmente sono dispiaciuta di questo, perché ritengo che tutti noi siamo qui non per fare ostruzionismo o per prolungare le sedute consiliari, ma per cercare di dare dei suggerimenti, con delle iniziative che a noi sembrano costruttive e che interessano anche una vasta platea di settori. Questo modo di fare a priori, decidendo che nulla verrà accolto, a parer mio, se posso dirlo, sembra una dimostrazione di un comportamento che rasenta un poco l'arroganza. Della serie: ""Noi governiamo e noi decidiamo"". Quest'ordine del giorno, però, va proprio nella direzione di risolvere alcune criticità, ed è per questo che con questo documento il Consiglio regionale vuole impegnare il governo regionale a valutare la possibilità - di concerto con gli enti locali della Valle d'Aosta - di prevedere appositi trasferimenti finanziari ai Comuni valdostani, ai fini di un'eventuale applicazione della riduzione dell'aliquota Imu sugli immobili ricadenti nella categoria catastale A, con esclusione delle categorie A8 e A9, che verranno locati dai possessori dei beni immobili a personale impiegato nelle strutture ricettive di somministrazione di alimenti e bevande della Regione autonoma Valle d'Aosta."
47867,XVI,17/10/2024,"FINANZA REGIONALE E LOCALE, Programmazione",2,it,293.0,1968.0,M,UV,79,2231,"Due riflessioni in merito a questa proposta. Parto dalla fine. Al netto della scelta di astenerci su tutti gli ordini del giorno, questo è un ordine del giorno che non avremmo comunque accettato, anche perché - al netto del fatto che mi sembra impossibile che il collega Grosjacques abbia proposto un decreto-legge, nel senso che non ci sono i decreti-legge - l'assessore aveva proposto un disegno di legge che avrebbe portato a una condivisione con le associazioni di categoria e anche con i Comuni, perché su questi Comuni insistono dei fabbricati. Il disegno di legge, che è praticamente ultimato ed è al vaglio degli uffici del legislativo per una verifica e un sigillo finale della sua correttezza da un punto di vista normativo, prevede la possibilità di recuperare all'interno del contesto ricettivo tutta una serie d'infrastrutture presenti sul territorio regionale, così come di strutture private che adesso possono essere ridestinate per l'accoglienza di operatori del settore turistico, dando quindi una risposta a una preoccupazione che è di tutti, non solo dei proponenti, ma di tutto il governo regionale. Con questo percorso trasparente e lineare, potrà essere anche finanziato - nell'ordine delle attività già previste per il settore alberghiero, con mutui a questo dedicati - il recupero di queste infrastrutture. Così come, peraltro, con l'Associazione albergatori si stanno valutando anche altre strade per poter trovare delle soluzioni di acquisizione d'immobili e di gestione che a questo siano destinati. Faccio infine un'ultima ipotesi, in base a quello che poteva essere un suo ragionamento, quello presentato all'interno di questo ordine del giorno, ovvero un aspetto che poteva incuriosire. Quando si parla di strutture private, un privato può dare locazione sia a uno chef 5 Stelle, che guadagna 15.000 euro al mese, così come a un ragazzo che viene a fare la stagione e che arriva magari dalla Sardegna e di euro ne guadagna 1.300. L'abbassamento dell'Imu nei confronti del proprietario di quell'immobile era, a suo avviso, coerente con un incentivo da sostenere o era qualcosa di non troppo corretto, considerando che poteva ospitare due redditi totalmente diversi? Questo è il messaggio che le lascio."
47867,XVI,17/10/2024,"FINANZA REGIONALE E LOCALE, Programmazione",2,it,141.0,1968.0,F,LEGA VDA,81,3254,"Mi scuso, probabilmente ho detto decreto-legge, ma so benissimo che un decreto-legge è una cosa e un disegno di legge un'altra. Volevo dire disegno di legge, anche perché sul DEFR si parla appunto di disegno di legge. Se ho detto decreto-legge, scusatemi, è stato un lapsus. Parto dal fondo. Lei mi ha chiesto se - secondo me, se secondo noi - sia coerente un'eventuale riduzione dell'Imu per quello che riguarda eventuali lavoratori, a seconda della professione che svolgono; mi ha parlato di uno chef stellato e di una persona che invece va semplicemente a fare la stagione come cameriere, è certo che lo stipendio è diverso, quello di uno chef stellato da quello di un cameriere, ma io non guardavo l'aspetto singolo di chi svolge una professione o un'altra, era un discorso un po' più generale. Secondo noi con questo ordine del giorno si poteva andare nella direzione di provare a risolvere una duplice problematica. Una è quella del reperimento delle sistemazioni abitative a prezzi accessibili, perché sappiamo benissimo che nei comuni turistici, quelli più affermati, più pubblicizzati a livello nazionale e anche oltre i confini nazionali, prendere in locazione un alloggio ha dei costi che sicuramente uno chef stellato che lavora presso strutture di un certo rilievo probabilmente si può permettere, mentre non è così per chi va a fare la stagione - o non solo, anche per chi decide di lavorare stabilmente in quel settore - guadagnando 1.300 euro al mese, perché più o meno quella è la cifra, e non ne può spendere 700-800 in locazione, perché non ce la farebbe. Si voleva quindi risolvere la questione del reperimento degli alloggi a un prezzo accessibile, ma probabilmente si risolverebbe anche la problematica della difficoltà di trovare personale da impiegare in questo settore e si potrebbe evitare che tanti Comuni siano interessati dallo spopolamento. Il collega ha giustamente detto che l'assessore Grosjacques ha terminato la predisposizione del disegno di legge che è finalizzato al riutilizzo di edifici esistenti da destinare come alloggi al personale operante in queste strutture ricettive. Bene, sul DEFR compare la data del 2025: il 2025 è composto da dodici mesi e davanti probabilmente ne abbiamo solo nove, perché il termine naturale di questa legislatura dovrebbe essere settembre. Magari arriverà a breve, benissimo, lo valuteremo in Commissione e vedremo, però io vorrei focalizzare l'attenzione su un'altra questione. Si parla di riutilizzo di edifici esistenti da destinare, ma tutto questo probabilmente presuppone una trasformazione dei locali, che hanno destinazioni magari urbanistiche, che sono diverse dalle abitazioni, che peraltro sono già reperibili al momento. Occorre quindi una tempistica, occorrono dei tempi, per le presentazioni delle pratiche, per i nuovi accatastamenti e altro che si può verificare nel corso della presentazione del cambio di destinazione. Questo ordine del giorno sarebbe da subito applicabile e da subito porterebbe i suoi effetti, senza aspettare tempistiche di variazioni urbanistiche e catastali. È per queste motivazioni che noi non ritireremo questo ordine del giorno, perché riteniamo che dia delle risposte a diverse categorie della collettività, quindi lo porteremo al voto."
47867,XVI,17/10/2024,"FINANZA REGIONALE E LOCALE, Programmazione",2,it,152.0,1962.0,M,UV,83,667,"Ringrazio il collega Aggravi per avermi dato la possibilità di poter chiarire che il DEFR in realtà cita due disegni di legge, quello che ha illustrato il presidente Testolin era in riferimento alla sua richiesta, mentre il primo degli obiettivi dell'Assessorato è un altro disegno di legge, che parla di ampliamenti volumetrici legati al recupero di strutture turistico-ricettive in disuso, o comunque non più utilizzate per quella finalità. Volevo solo per precisare che ci sono due disegni di legge: uno che è in dirittura d'arrivo e uno che prevederà, come peraltro ho detto ieri in sede di illustrazione del DEFR, la sua predisposizione nel corso dell'anno 2025."
47867,XVI,17/10/2024,"FINANZA REGIONALE E LOCALE, Programmazione",2,it,0.0,1985.0,M,RV,85,2989,"Faccio una considerazione che nasce da un ragionamento, o meglio una proposta che avevo fatto durante una seduta del Consiglio Politiche del lavoro, penso che l'assessore Bertschy e il collega Padovani se lo ricorderanno. Nell'ambito del più grande tema dell'alleanza per il lavoro di qualità, a un certo punto era emerso, in particolare da parte dell'Associazione albergatori, la tematica relativa alla disponibilità d'immobili per il personale impiegato nelle strutture. Nella discussione che era sorta già si intravedeva (perché l'Assessore l'aveva già annunciato) questo disegno di legge specifico, e io avevo messo sul tavolo la proposta, ovviamente complessa, da comprendere e da capire fino in fondo, perché sicuramente un ordine del giorno difficilmente può essere completo, proprio per la tipologia della problematica, per l'eventuale valutazione di andare a dare degli sgravi a chi effettivamente concede o dà la possibilità di alloggio a persone che lavorano nell'ambito appunto di Comuni, o Comuni limitrofi, nel settore del turismo. Ovvio è che c'è, ad esempio, il tema che ha messo sul tavolo anche il Presidente, quello della tipologia di alloggio che si sta locando, perché ovviamente uno chef stellato penso sia più lui che fa il mercato rispetto alla disponibilità di alloggi, anche per lo stesso proprietario, però dall'altro lato poteva anche essere una possibilità e un volano, perché va detto che in molte località turistiche ci sono degli alloggi che non sono affittati, anche se sembra una situazione un po' assurda. Ripeto: su un tema che si può approfondire, non me ne vogliano i colleghi della Lega, non voteremo l'ordine del giorno, ma non per contrarietà al fine, ma perché c'è la necessità, eventualmente, di fare degli approfondimenti tecnici prima di passare ai trasferimenti finanziari. Forse è anche il caso di valutare delle specifiche convenzioni tra i Comuni e chi mette a disposizione gli alloggi. L'ho detto tra l'altro anche nel mio intervento in discussione generale: sarà molto interessante e speriamo di poter contribuire in qualche modo nell'ambito del disegno di legge che verrà proposto, perché comunque è un problema che non si risolve oggi, ma va risolto, perché è molto complesso, anche vedendo qual è il futuro del mercato della locazione e soprattutto dell'attrattività del lavoro. È un tema su cui da parte degli enti locali non ho visto un grande entusiasmo, questo lo do come contributo. So poi che ci sono dei Comuni che stanno facendo dei ragionamenti. Il tema del convenzionamento, di individuare anche le tipologie di alloggi da locare e dei livelli di affitto, è un tema estremamente complesso e potrebbe anche avere altri risvolti di tipo fiscale, ma quello è un altro paio di maniche. Il nostro voto dunque sarà di astensione, ripeto, non sul tentativo, che giustamente si è fatto, per dare un contributo in più, ma per il fatto che gli elementi messi in campo non consentono di rendere immediatamente applicabile l'impegnativa."
47867,XVI,17/10/2024,"FINANZA REGIONALE E LOCALE, Programmazione",2,it,206.0,1966.0,F,PCP,87,4313,"A proposito del corpo forestale, nel DEFR 2025-2027, a pagina 103, si afferma: ""Un ruolo fondamentale nella tutela e nella valorizzazione dell'ambiente e delle risorse naturali è ricoperto dal Corpo forestale della Valle d'Aosta e, al fine di continuare ad assicurarne la centralità e di garantirne la piena operatività, verrà posta particolare attenzione alla copertura della pianta organica del corpo a seguito dei corsi organizzati per la formazione e il reclutamento dei nuovi agenti forestali"". Sappiamo che circa un mese fa, a settembre, è partito il quindicesimo Corso allievi forestali, a cui sono stati ammessi 17 allievi. Nel corso di questo anno 2024, dunque, se non sbaglio sono due i corsi che sono stati messi in piedi: quello per agenti e quello per sovrintendenti forestali. Quello che viene individuato nel DEFR non so se contempli questa copertura, che è in atto, o se traguardi anche a un obiettivo d'implementazione ulteriore, rispetto a quello che è in corso. Questo magari poi l'Assessore ce lo chiarirà. Sappiamo tutti che è da tempo in atto un processo di revisione e di aggiornamento delle norme che riguardano il Corpo forestale; alcuni passi sono anche già stati fatti - nel corso di questo anno è stata approvata la legge che per il personale forestale prevede un allineamento con le forze di polizia a ordinamento civile - e se andiamo anche a guardare la legge madre, la legge più generale, la 12/2002, vediamo che all'interno dell'articolato è chiaramente attribuito al Corpo forestale un compito di polizia ambientale. Credo che sia importante, in una riflessione che si può fare sui compiti del nostro corpo, richiamare anche due articoli importanti della Costituzione: il 9 e il 41. Sappiamo tutti che l'articolo 9 è stato modificato in tempi abbastanza recenti. Cosa prevede questo articolo nella parte che riguarda più da vicino l'argomento che stiamo discutendo? ""Tutela l'ambiente, la biodiversità e gli ecosistemi, anche nell'interesse delle future generazioni. La legge dello Stato disciplina i modi e le forme di tutela degli animali"". L'articolo 41, che già era presente, ci dice che ""l'iniziativa economica privata è libera, non può però svolgersi in contrasto con l'utilità sociale o in modo da recare danno all'ambiente, alla sicurezza, alla libertà, alla dignità umana. La legge determina i programmi e i controlli opportuni perché l'attività economica pubblica e privata possa essere indirizzata e coordinata a fini sociali e ambientali"". Richiamandoci anche a questi articoli e sapendo che nella nostra regione, come in altre, chiaramente, è necessario un lavoro, un compito di polizia ambientale, abbiamo già parlato, durante la discussione di questo DEFR, per esempio anche del problema della discarica di Pompiod - mi riferisco alle vicende passate, non tanto a quelle future - sappiamo che ci sono stati negli anni dei compiti importanti da parte del Corpo forestale, proprio nell'ambito di quella che deve essere la tutela, quindi noi - al di là del fatto che già la legge del 2002 prevede questo compito - pensiamo che sia importante, nel momento in cui si fa una revisione generale della normativa che riguarda il Corpo forestale, ragionare anche su questa funzione di polizia ambientale, che è divenuta nel tempo sicuramente più complessa e articolata e richiede delle competenze più strutturate. Andando a guardare la situazione nelle altre regioni, emerge per esempio che in Sardegna la denominazione del Corpo forestale risulta essere proprio ""Corpo forestale di vigilanza ambientale"", un'espressione che a nostro avviso evidenzia bene il compito che agli agenti viene riservato nei confronti di una tutela dell'ambiente. Quello che chiediamo, quindi - ben sapendo che in questo momento sono in atto i corsi, ma è una cosa che pensiamo per il futuro - è che nel momento in cui si arriverà a questa revisione della normativa sul corpo si valuti anche una modifica della denominazione dello stesso, introducendo questo concetto della vigilanza ambientale e che, inoltre, si attribuiscano dei compiti di polizia ambientale che siano meno generici di quello che è oggi stabilito nella legge ma che ci sia un potenziamento in questo senso, soprattutto nella formazione dei futuri agenti, ma anche nella formazione continua per quelli che sono già in servizio."
47867,XVI,17/10/2024,"FINANZA REGIONALE E LOCALE, Programmazione",2,it,293.0,1968.0,M,UV,89,2890,"Ho ascoltato l'intervento della collega Minelli e abbiamo un approccio alla tematica un po' diverso, nel rispetto dei compiti del Corpo forestale. A questo proposito il governo regionale, nell'ambito della revisione della legge 12, che farà parte di un percorso condiviso con i Vigili del fuoco per il nuovo comparto sicurezza e soccorso, ha comunque continuato a individuare il Corpo forestale come un corpo tecnico, impegnato evidentemente in molti ambienti con funzioni di polizia, che gli sono attribuite e che svolge coscientemente e coerentemente con le normative di riferimento. Secondo l'attuale inquadramento, è un corpo che collabora anche con le altre strutture dell'amministrazione regionale nell'ambito della salvaguardia del nostro territorio e, in primis, del nostro patrimonio forestale. Il suo scopo, così come individuato anche nell'opinione pubblica, deve essere quello di accompagnare questo equilibrio molto fragile che la Regione deve mantenere all'interno della sua peculiarità di zona montana, dove deve svolgere anche un ruolo di accompagnamento delle popolazioni a dei corretti comportamenti. Inoltre, deve svolgere, laddove necessario, le sue funzioni di vigilanza e di repressione, ma sempre con un approccio che sia, se vogliamo definirlo in qualche modo, più educativo che repressivo, più attento agli atteggiamenti e al fatto che gli stessi non avvengano, anche valorizzando le competenze, che nel tempo sono state accentuate, di collaborazione all'interno di percorsi di crescita e anche di confronto, sia con gli enti locali che con le scuole e con l'opinione pubblica in generale. Per rassicurare invece sulla competenza che le guardie forestali devono avere in merito all'argomento specifico, si può portare ad esempio il fatto che si è appena concluso un corso di vigilanza ambientale di tre giornate, che ha tenuto conto di questa necessità di aggiornamento e di complessità della materia, che deve essere conosciuta per essere applicata nel modo corretto. Vi hanno partecipato sia i nuovi sovraintendenti che i partecipanti dell'ultimo corso e il personale di vigilanza ambientale del comando centrale, per avere un'omogeneità di conoscenze. È stato inoltre rafforzato anche lo stesso ufficio, così come il numero degli addetti all'interno delle varie stazioni. Per venire al discorso relativo agli altri territori, lei, inquadrando la Sardegna, ha scelto l'unica Regione che ha cambiato la denominazione del proprio corpo, mentre tutte le altre Regioni speciali hanno mantenuto la dicitura ""Corpo forestale"" della Regione di appartenenza. Per quanto ci riguarda, noi rimarremo con questa filosofia, con questa impostazione, in una tradizione che ha dato degli ottimi risultati e che ancora oggi rende riconoscibili gli interventi della Forestale e l'attenzione degli stessi verso le comunità, il proprio territorio e l'ambiente che devono controllare."
47867,XVI,17/10/2024,"FINANZA REGIONALE E LOCALE, Programmazione",2,it,206.0,1966.0,F,PCP,91,2960,"Ho ascoltato l'intervento del presidente Testolin. Devo dire che io non credo che, nel momento in cui si chiede di potenziare l'aspetto della polizia ambientale, si pensi esclusivamente a un ruolo repressivo, perché altrimenti vorrebbe dire che chi svolge compiti di polizia - in senso più generale, nell'interpretazione che tutti possiamo dare - ha soltanto un compito repressivo. Così non è. Lei ha fatto riferimento all'importanza di creare un percorso che sia anche di accompagnamento o reso noto all'opinione pubblica e ha fatto riferimento, per esempio, alla collaborazione con le scuole; posso essere testimone del fatto che il rapporto del Corpo forestale valdostano con le scuole, almeno fino a quando io sono rimasta in servizio, era sicuramente importante, continuo e molto utile, così come lo era anche quello con altri soggetti, penso alla Polizia di Stato e all'Arma, con cui è possibile fare anche un percorso di accompagnamento. Per quello che riguarda l'approccio che lei dice che possiamo avere e che è sicuramente diverso nei confronti della revisione della legge n. 12, io credo invece che sarebbe il caso di concentrarsi un po' di più anche sugli aspetti di accompagnamento e repressivi. È importante una delle cose che lei ha detto, cioè che è stato potenziato l'ufficio di vigilanza ambientale. Se ricordate, proprio su questo ufficio noi avevamo presentato, diverso tempo fa, un'iniziativa, nel momento in cui era andato in pensione il responsabile, chiedendo che ci fosse una sostituzione equivalente, ma anche che si andasse nella direzione di fare una formazione più puntuale per il personale già in servizio. Ora lei ci parla di questo corso di tre giorni destinato ai nuovi sovrintendenti e a quelli già assunti, già in forze. Cosa positiva. L'ultima annotazione. Lei dice: ""fra tutte le Regioni avete scelto l'unica che ha cambiato il nome del corpo"", ebbene sì, e credo che sia anche importante. Oltretutto, come ha ricordato anche lei, è una Regione autonoma, come noi, e su questo ha fatto un percorso. Un percorso che io credo sia importante e debba essere tenuto in considerazione, proprio perché non si può fare finta che la modifica dell'articolo stesso della Costituzione non imponga un cambio di marcia. Per fare ciò sarebbe davvero importante, nel momento in cui si arriverà alla revisione della normativa, prevedere dei compiti specifici. Ho capito che è una cosa che non avete intenzione di prendere in considerazione, così come non cambierà la denominazione. La denominazione poi, se vogliamo, è un secondo aspetto, quello che invece sarebbe più importante è la parte precedente, cioè concentrarsi anche su questi compiti. Non me ne stupisco più di tanto, anche perché so bene che, purtroppo, tutto quello che è legato a una vera e puntuale tutela dell'ambiente e quindi anche, se necessario, a un compito più strettamente repressivo - e io non pensavo solo a quello - qui di certo non verrà approvato in tempi brevi."
47867,XVI,17/10/2024,"FINANZA REGIONALE E LOCALE, Programmazione",2,it,261.0,1964.0,M,RV,93,1834,"Intervengo su questo tema forse con un poco d'imbarazzo, perché ho il timore di essere accusato di tuttologia, ma ieri ci è stata riconosciuta questa importante qualifica e ritengo che sia un onore, perché dietro a questa qualifica c'è impegno, studio e ricerca. Nulla viene per caso, anche se a volte non si hanno le stesse opinioni, a fronte di uffici un poco destrutturati. Intervengo però, collega Minelli, per dire che non sempre è l'abito che fa il monaco e in questo caso non è il titolo di una legge che fa le competenze e le qualifiche degli operatori. Il punto d) dell'articolo 2 della legge istitutiva del Corpo forestale, come da lei riconosciuto, attribuisce funzioni di polizia forestale e ambientale a chi opera all'interno di questo corpo; la legge ne attribuisce le varie qualifiche e i vari titoli. In realtà l'assessore Sapinet, quando si occupava del Corpo forestale, ci illustrò un'ipotesi di riforma del Corpo che prevedeva l'introduzione di una figura nuova, mi sembra di ricordare, molto articolata. Proprio per arrivare a quanto dice lei, forse, come avviene in altri Corpi, bisognerebbe introdurre altre figure, che prevedono l'accesso all'interno del Corpo con altri titoli, che non sono quelli richiesti per certi ruoli oggi. In Valle d'Aosta, però, a svolgere competenze ambientali con un profilo un poco diverso abbiamo l'Arpa, per gli accertamenti che alcuni di noi a volte richiedono. Riconoscendo dunque a questo corpo tutto il prestigio che ha, tutta la competenza e tutto l'impegno, ritengo che svolga degnamente le competenze ambientali, che possa spaziare all'interno dell'ambiente come, dove e come può, e che possa svolgere anche le competenze richieste dal Presidente. Come ho detto in precedenza, non è l'abito che fa il monaco. Auguro ai Forestali buon lavoro e dichiaro la nostra astensione."
47867,XVI,17/10/2024,"FINANZA REGIONALE E LOCALE, Programmazione",2,it,55.0,1978.0,M,RV,95,6348,"Questo ordine del giorno ha il titolo ""Promozione di una immagine unica di Valle d'Aosta attraverso azioni congiunte e sinergiche dei vari Assessorati competenti nella pianificazione delle strategie di promozione e comunicazione"", un tema sul quale, durante la legislatura, abbiamo già presentato diverse iniziative. Purtroppo non abbiamo visto dei grossi salti in avanti in merito a questo argomento e quindi, in questo contesto in cui si discute il più importante documento di programmazione della legislatura, abbiamo ritenuto opportuno cercare di contribuire a migliorare il DEFR - nonostante il vostro voto di astensione su tutti gli ordini del giorno - con un'azione propositiva e collaborativa, con questo ordine del giorno. Apprendiamo che all'interno della sezione 3, paragrafo 1.5, relativa all'Assessorato ai Beni culturali, Sistema educativo e Politiche per le relazioni intergenerazionali, vengono riportate le seguenti considerazioni: ""Inoltre, con la partecipazione a saloni, convegni ed eventi a livello sovraregionale, riferiti alle varie discipline di competenze, si promuove l'immagine della Valle d'Aosta e della sua produzione culturale istituzionale, si costituisce una vetrina significativa per presentare presso un ampio pubblico le attività scientifiche, culturali, espositive, turistiche della Regione"". Tenuto conto di quanto previsto nella scheda obiettivo ""Predisposizione di un piano strategico della cultura"" - siamo sempre all'interno della parte dell'Assessorato alla Cultura - ""...la Regione autonoma Valle d'Aosta possiede un enorme patrimonio culturale, sia materiale che immateriale, che ne identifica l'identità e che costituisce, insieme agli sport invernali e alle bellezze del paesaggio, una delle principali attrattive per il turismo da fuori Regione, motivo per cui il dipartimento partecipa alle principali fiere del turismo culturale. In particolare, nel quadro dell'ormai evidente cambiamento climatico, la cultura e la valorizzazione del patrimonio culturale possono diventare lo stimolo per un turismo destagionalizzato, ma non solo: grazie alla programmazione strategica sarà possibile individuare le priorità e gli interventi del settore culturale che sul medio periodo segnino la strada per definire e condividere la vision che il territorio ha di se stesso dal punto di vista dello sviluppo degli asset culturali, in una logica di sviluppo integrato con le altre vocazioni del territorio; infatti, la predisposizione di un piano strategico integrato della cultura si fonda sulla consapevolezza che gli interventi di settore, se inseriti in una visione strategica, oltre che avere un valore in sé, producono importanti ricadute sul versante dell'economia e, più in generale, a livello identitario di coesione sociale, consolidando il legame tra beni culturali, sviluppo urbano e turismo. Tale visione strategica può essere però ottenuta solo dal lavoro sinergico di tutti i soggetti coinvolti, sia a livello tecnico che politico"". Evidenziamo anche quanto riportato ancora nella sezione 3 del DEFR al paragrafo 1.2, cioè quello dell'Assessorato all'Agricoltura e Risorse naturali, dove si riporta che ""Fra gli obiettivi costanti dell'operato dell'Assessorato, il sostegno alle attività di valorizzazione e promozione delle eccellenze territoriali, dei prodotti enogastronomici, del territorio rurale e del savoir faire dei suoi operatori resta un punto fermo. L'Assessorato organizzerà direttamente iniziative volte a promuovere l'immagine della Valle d'Aosta e la commercializzazione dei suoi prodotti, mediante misure e bandi e sosterrà quelle organizzate da altri soggetti"". Tenendo conto di quanto previsto, poi, al paragrafo 1.8, arriviamo all'Assessorato al Turismo, Sport e Commercio, dove vengono riportate le seguenti informazioni: ""Le politiche di sviluppo turistico non possono prescindere da scelte basate su una serie di atti programmatori a medio-lungo termine e di breve periodo, quali il piano di marketing strategico della Valle d'Aosta, a cui conseguentemente dovrà seguire la pianificazione annuale delle attività di marketing e promozione. In una cornice strategica così concepita, le diverse attività orientate ad accrescere l'attrattività della nostra regione sui mercati turistici, sia nazionale che internazionale, potranno perfezionarsi migliorando la reputazione della Valle d'Aosta quale destinazione di eccellenza, con conseguente crescita dei flussi turistici sul territorio. Assume pertanto carattere di priorità addivenire all'elaborazione del piano quale fondamentale atto di programmazione pluriennale delle iniziative volte alla promozione e alla valorizzazione turistica del territorio. Per quel che attiene al processo che dovrebbe portare alla costituzione di un 'Marchio ombrello' regionale, si sottolinea che il 18 giugno 2024 l'Assessorato al Turismo, Sport e Commercio ha ricevuto dalla Direzione generale per la Proprietà industriale del Ministero delle Imprese e del Made in Italy l'attestato di registrazione del marchio promozionale 'Cuore' e del logotipo 'Valle d'Aosta/Vallée d'Aoste'. Il prossimo step riguarderà l'avvio del confronto con tutte le strutture regionali, gli enti e i soggetti che a vario titolo dovranno essere coinvolti per costruire il processo - si dice - 'che potrebbe' portare il marchio di promozione turistica Cuore a divenire il marchio ombrello regionale. Sotto il profilo dell'azione promo-pubblicitaria si proseguirà con l'adozione di diverse iniziative tese ad aumentare la brand awareness , sia sui mercati nazionali che internazionali, con campagne pubblicitarie multicanale di grande impatto"". Riteniamo, quindi, che sarebbe particolarmente strategico e opportuno promuovere quanto prima un'immagine unica di Valle d'Aosta, per poter riuscire ad aspirare a obiettivi sempre più ambiziosi, sia a livello nazionale che internazionale. Si impegnano quindi gli Assessori competenti, in attesa della costruzione del processo che dovrebbe - c'era scritto ""potrebbe"", secondo me è più giusto ""dovrebbe"" - portare il marchio di promozione turistica Cuore a divenire il marchio ombrello regionale, a promuovere azioni sinergiche e, soprattutto, nuove iniziative di collaborazione affinché, a partire dalla stagione invernale 2024-2025 si riesca a veicolare, promuovere e valorizzare al meglio un'immagine unica di Valle d'Aosta."
47867,XVI,17/10/2024,"FINANZA REGIONALE E LOCALE, Programmazione",2,it,152.0,1962.0,M,UV,97,2543,"Per quel che riguarda il percorso del marchio Cuore, che è stato richiamato, richiamo quello che ho detto ieri in fase di replica sul DEFR, quindi non starò a tediarvi. Per quel che riguarda le attività, gli Assessorati promuovono già delle azioni sinergiche e delle iniziative di collaborazione. A titolo esemplificativo, molti saloni sono presidiati da rappresentanti di più Assessorati, che promuovono ciascuno un aspetto e un ambito diverso della Valle d'Aosta, in maniera sinergica e collaborativa. Peraltro nelle prossime settimane saremo, insieme alle strutture dell'assessore Guichardaz, al Salone di Paestum, dove noi presenzieremo con un nostro stand. Inoltre, l'assessorato al Turismo, Sport e Commercio da anni promuove iniziative ed eventi di richiamo nazionale e internazionale, in cui compare sempre il marchio Cuore che, come abbiamo detto, è stato registrato nel mese di giugno scorso. A questo proposito, il sottoscritto, come previsto dal regolamento per l'utilizzo del marchio, ha reso disponibile a tutti gli Assessorati regionali il marchio Cuore, con l'auspicio che tale marchio di promozione turistica venga sempre più utilizzato accanto a quello istituzionale, quale marca di territorio in grado di coniugare la notorietà turistica con le eccellenze degli altri settori produttivi della Regione, che lei ha elencato nelle sue premesse. Credo che la partecipazione congiunta di Regione, impianti a fune, consorzi ed altri attori al TTG della scorsa settimana sia la dimostrazione che il lavoro iniziato nella primavera scorsa con tutti i portatori d'interesse stia iniziando a dare i propri risultati concreti. Quanto alla predisposizione del percorso che porterà alla costituzione del marchio ombrello, come ho avuto modo di dire ieri in replica, nel prossimo periodo sarà affidato un incarico a uno studio legale specializzato, che costruisca e indichi il piano delle azioni normative, regolamentari e organizzative necessarie per il perseguimento dell'obiettivo. Trattandosi di attività che in alcuni casi sono già in fase avanzata e in altri stanno prendendo forma con la questione del piano di marketing strategico, che poi dovrà essere ovviamente una delle attività sulle quali il marchio Cuore avrà un peso specifico importante, la procedura per la selezione delle aziende che se ne occuperanno è terminata il 30 di settembre e si stanno facendo le valutazioni, quindi sono tutti lavori in corso. A questo punto, dunque, le chiedo di ritirare il suo ordine del giorno, altrimenti, come maggioranza, ci asterremo."
47867,XVI,17/10/2024,"FINANZA REGIONALE E LOCALE, Programmazione",2,it,55.0,1978.0,M,UV,99,6493,"Su un argomento così importante, sicuramente anche se avesse dedicato più tempo in merito non ci avrebbe disturbato per niente, questo è sicuro, perché siamo qui apposta, quindi secondo me anche approfondire meglio questi argomenti è sempre nell'interesse dell'Aula e di tutti i 35 Consiglieri. No, non lo ritiriamo, anche perché riteniamo che questa impegnativa non fosse nulla di che ma, come si dice bene all'interno del testo, nell'attesa di arrivare al compimento di questo percorso, che si presume sia un percorso ancora lungo, non abbiamo certezze ma immaginiamo che nel primo DEFR della prossima consiliatura troveremo sicuramente di nuovo il punto ""Studio e analisi per creare un marchio ombrello"", perché, come lei adesso ha accennato, all'interno del DEFR si dice bene, dopo il discorso della registrazione che, ""tenuto conto dell'estrema complessità della materia concernente la proprietà industriale e della conseguente ( incomprensibile) non potrà che essere costituita dall'affidamento a uno studio"", quindi un ennesimo studio legale specializzato, ""che costruisca e indichi il piano per le azioni normative, il regolamento..."", quindi siamo di nuovo all'avvio di un nuovo studio, di un nuovo piano. Sono cose che non è che nel giro di un paio di mesi vengono adottate e messe in pratica ed è proprio per questo che noi abbiamo presentato l'ordine del giorno, perché, ritenendo questo aspetto così importante, è giusto cercare di fare le migliori azioni e sinergie tra i vari Assessorati, ma in modo concreto. Molte volte vengono scritte sui testi, oppure magari dette anche in aula, ma poi forse è proprio in quello che vediamo all'interno delle fiere e dei convegni che manca questa particolarità di vedere... faccio un esempio: vado al Marché au fort, vedere in modo chiaro ed identificativo questo marchio Valle d'Aosta/Valleé d'Aoste, il marchio rosso e il logo Cuore, che identifica perfettamente il sistema turistico valdostano; se vado alla foire du Valais, lì c'è lo stand di settore dell'Assessorato competente, però si dovrebbe vedere in maniera più identificativa quello che caratterizza l'aspetto turistico della Valle d'Aosta, perché turismo è cultura, enogastronomia e sport. Sullo sport devo dire che si sta lavorando bene e lì non c'è in modo particolare questo problema di veicolazione del marchio; sugli altri settori si può fare molto di più. È anche giusto dire che già nel primo DEFR 2021-2023, quindi stiamo parlando di marzo 2021, al punto 1.7 del turismo e commercio si diceva: ""Le priorità in ambito turistico saranno concentrate, mediante opportuni provvedimenti di carattere ristorativo e finanziario a favore del settore, nello studio di una riforma della promozione di marketing e della prospettiva di creare un unico ente che si occupi di marketing e promozione e sia in grado di sfruttare al meglio i moderni canali pubblicitari oggi disponibili. Al fine di ottimizzare gli sforzi ed evitare gli sprechi occorre infatti porre rimedio alle criticità del modello attuale, caratterizzato da insufficiente coordinamento dei diversi attori. La previsione di un ente unico a cui affidare in modo esclusivo le attività di promozione, promo-commercializzazione e comunicazione dell'offerta turistica regionale, oltre all'informazione e all'accoglienza turistica sul territorio, mira al raggiungimento dei seguenti obiettivi: superamento delle attuali sovrapposizioni di competenze in materia di promozione e comunicazione tra Assessorati regionali ed enti controllati o partecipati dalla Regione"". Questo sicuramente è un aspetto che è più che condivisibile e allora vi era l'assessore Guichardaz, che è lì vicino a lei, quindi noi ci chiediamo: questo era nel primo DEFR del 2021, sono passati tre anni e mezzo e siamo sempre allo stesso punto, se non forse ancora più indietro. Se dobbiamo ripartire con un altro studio, allora siamo ancora più distanti da quello che era scritto lì. Sempre all'interno di questo DEFR 2021-23 si diceva che ""In tale ambito sarà ideato e sviluppato un marchio ombrello, chiaramente codificato e portatore dell'identità e dell'immagine della Regione e al quale ricondurre diversi settori produttivi e turistici, allo scopo di affermare sul mercato un'immagine forte e unitaria della Valle d'Aosta, quale strumento promozionale per posizionare strategicamente il territorio sul mercato nazionale e internazionale, garantendo al contempo l'origine del prodotto Valle d'Aosta ed incentivandone di conseguenza il consumo. Creare un marchio ombrello Valle d'Aosta non significa soltanto un segno grafico rappresentativo dell'identità e dell'immagine della regione, da utilizzare trasversalmente da parte di tutti i settori produttivi e le aree turistiche regionali, ma significa soprattutto codificare e definire puntualmente le regole e la disciplina d'uso del marchio ombrello rispetto a tutti i diversi prodotti e i soggetti che a esso fanno riferimento e derivano il proprio posizionamento. Si tratta di un'operazione di carattere strutturale e organizzativo, strettamente correlata a quella di cui all'obiettivo precedente, che deve mirare a un riordino generale della materia ed evitare l'ulteriore continua proliferazione di marchi"". Questo è un altro aspetto che abbiamo sovente ribadito: ""L'adozione di un marchio ombrello territoriale comune a tutti i settori produttivi regionali presuppone che siano condivise tutte le fasi che condurranno all'adozione del marchio stesso. Si costituirà quindi un tavolo di concertazione interassessorile esteso a tutte le strutture regionali a vario titolo coinvolte nella promozione territoriale. Le strutture regionali rappresenteranno le esigenze di comunicazione che il marchio dovrà adempiere per il proprio settore di competenza, anche tenuto conto di marchi eventualmente già in uso e delle proposte dei portatori d'interesse dei rispettivi ambiti; contribuiranno alla selezione del segno grafico; definiranno un disciplinare d'uso del marchio declinato per i diversi settori"". È tutto più che condivisibile, ovviamente è lei adesso l'Assessore competente, quindi noi abbiamo presentato quest'ordine del giorno a lei, ma allora ci chiediamo: con l'Assessore che c'era prima di lei, in questi tre anni e mezzo, è rimasto in stand-by questo argomento o è volutamente rimasto in stand-by perché probabilmente per ogni Assessorato è meglio procedere in questa direzione? È questo che ci chiediamo. Concludo dicendo che comunque noi voteremo ugualmente questo ordine del giorno."
47867,XVI,17/10/2024,"FINANZA REGIONALE E LOCALE, Programmazione",2,it,152.0,1962.0,M,UV,101,918,"È solo per una puntualizzazione, collega, perché lei ha incentrato la sua replica su uno studio che non esiste, nel senso che il DEFR, che è ovviamente la conseguenza di un lavoro collegiale, non parla dell'affidamento ""di no studio"", ma ""a uno studio"" legale, quindi non è l'ennesimo studio che lei si è premurato di illustrare nei dettagli, ma è l'affidamento a uno studio legale delle attività per arrivare al marchio ombrello. Quello che ha fatto il collega prima di me, nei due anni e mezzo della sua gestione del Dipartimento turismo, è stato un lavoro di preparazione, che oggi vede la sua partenza con il bando sul piano strategico di marketing, a cui è associato il marchio Cuore, che ""Dovrebbe"" perché ovviamente il lavoro sarà finito nell'estate prossima, quindi si potrà fare questa scelta, o altre scelte. La confusione è stata sul fatto che non c'è un ulteriore studio, ma c'è l'affidamento a uno studio."
47867,XVI,17/10/2024,"FINANZA REGIONALE E LOCALE, Programmazione",2,it,55.0,1978.0,M,RV,103,239,"Su quello che ha detto l'Assessore. Solo una precisazione: probabilmente è giusto il passaggio sullo studio, ma comunque lo studio va a indicare il piano delle azioni normative, quindi è uno studio che poi identifica un piano. Solo quello."
47867,XVI,17/10/2024,"FINANZA REGIONALE E LOCALE, Programmazione",2,it,146.0,1973.0,M,FI,105,2007,"Come rappresentanti della comunità valdostana, il nostro obiettivo principale deve sempre essere quello di migliorare la qualità della vita dei cittadini valdostani. In particolare, in un contesto socio-economico sempre più complesso, è fondamentale che le amministrazioni sostengano le famiglie, affinché queste possano conciliare al meglio la vita lavorativa e quella familiare. Il tema della conciliazione tra lavoro e vita privata non è solo una questione economica, ma anche sociale. In questo senso la Regione Valle d'Aosta ha già mosso importanti passi, introducendo misure come il ""Voucher conciliazione 2024"". Tuttavia, il periodo estivo rappresenta ancora una sfida per molte famiglie, in particolare per quelle con entrambi i genitori lavoratori, che si trovano a dover sostenere i costi dei centri estivi per i loro figli. I centri estivi, oltre a offrire un ambiente sicuro e formativo per i bambini, rappresentano una soluzione essenziale per colmare il divario tra la fine dell'anno scolastico e le ferie dei genitori. Tuttavia, l'accesso a questi servizi può risultare oneroso, soprattutto per le famiglie che devono gestire un doppio reddito e non possono contare su soluzioni alternative. A volte anche i nonni lavorano. Con questo ordine del giorno proponiamo quindi di rafforzare il sostegno alle famiglie attraverso l'introduzione nel Documento economico finanziario regionale (DEFR) 2025-2027 di una misura strutturale volta a coprire in parte, o totalmente, i costi dei centri estivi per le famiglie con entrambi i genitori lavoratori. Tale misura non solo favorirebbe la conciliazione tra la vita lavorativa e quella familiare, ma avrebbe anche ricadute positive sull'economia regionale, stimolando il settore dei servizi dedicati all'infanzia e rafforzando il tessuto territoriale. Noi sappiamo già come andrà a finire, però l'approvazione di questa proposta sarebbe un passo concreto per rendere la Valle d'Aosta una regione più inclusiva, equa e attenta ai bisogni delle famiglie."
47867,XVI,17/10/2024,"FINANZA REGIONALE E LOCALE, Programmazione",2,it,201.0,1975.0,M,SA,107,1052,"Con l'articolo 17 della legge di stabilità regionale 25/2023- grazie al lavoro del Dipartimento politiche sociali, che ringrazio - è stata approvata, per la prima volta a livello regionale, una misura per favorire l'inserimento dei ragazzi con disabilità nei centri ludico-ricreativi estivi. Con delibera n. 683 del 17 giugno 2024 abbiamo approvato le modalità con le quali vengono gestiti i trasferimenti agli enti locali a copertura dei maggiori costi che gli stessi enti locali sostengono per poter assumere gli operatori di sostegno che assistono i ragazzi con disabilità, al fine di consentire la fruizione del servizio. Abbiamo pertanto dato l'avvio a una misura in questo senso. Tutto ciò in risposta, in primis, alla stessa sensibilità che quest'iniziativa sostiene e cioè la necessità delle famiglie di persone con disabilità; in secundis, per venire incontro alle legittime richieste dei nostri Comuni verso operatori, associazioni e parrocchie del territorio. Per questo motivo le chiediamo di ritirare l'iniziativa, altrimenti ci asterremo."
47867,XVI,17/10/2024,"FINANZA REGIONALE E LOCALE, Programmazione",2,it,146.0,1973.0,M,FI,109,1817,"Grazie, Assessore, per una risposta così secca. Non me l'aspettavo, anche perché, per affrontare certi temi, occorrerebbe anche un po' di sensibilità, magari avere due figli e portarli all'asilo, poi a scuola e, durante le vacanze, continuare a lavorare e non poterli gestire e occuparsene. Un po' di sensibilità a mio avviso non farebbe male. Bisogna riconoscere, mi dispiace dirglielo, che oggi le famiglie valdostane, in particolar modo quelle con figli, fanno moltissimi sacrifici, anche economici. Quello che vogliamo evidenziare è il fatto che durante i periodi di pausa estiva i centri estivi ricoprono un ruolo fondamentale, soprattutto per le famiglie con entrambi i genitori lavoratori. Tra l'altro ricordo anche che molte famiglie si trovano veramente in difficoltà nell'affrontare queste spese e per queste ragioni un sostegno economico andrebbe a ridurre l'onere finanziario e ad agevolare la conciliazione tra vita e lavoro. È nostro compito - anzi, forse è il suo compito - mettere al centro la necessità di queste famiglie. I centri estivi non sono un semplice servizio, tra virgolette, mi permetta, ""accessorio"", ma una necessità reale per tante famiglie che, senza un supporto adeguato, rischiano di dover scegliere tra lavoro e cura dei propri figli. Aiutare le famiglie valdostane a coprire in parte i costi dei centri estivi significa favorire anche la partecipazione femminile al mercato del lavoro, aumentare il potere d'acquisto e sostenere le attività dei nostri centri, creando così anche un circolo virtuoso a vantaggio di tutta la comunità. Pur comprendendo la sua buona volontà, non so fino a che punto, noi continueremo a vigilare affinché queste istanze non vengano messe da parte e accantonate. Porteremo quindi al voto quest'iniziativa per dimostrare la nostra attenzione al problema."
47867,XVI,17/10/2024,"FINANZA REGIONALE E LOCALE, Programmazione",2,it,156.0,1976.0,F,PCP,113,1440,"Torniamo a parlare di un tema che abbiamo in qualche modo affrontato quest'oggi, ma cercando di dargli una connotazione un po' diversa, perché nel DEFR ritroviamo la solita riproposizione, come dice Manfrin ? non so per quanti anni è già stata portata avanti ? della modifica della legge 3/2013. Ritroviamo cioè nuovamente nel DEFR la necessità di rivedere il processo di adeguamento di quella legge ma, come si diceva, ritroviamo anche un possibile disegno di legge che è in dirittura d'arrivo, come ci ha detto l'Assessore Grosjacques, sul riuso di edifici esistenti finalizzato all'alloggio del personale d'imprese alberghiere o esercenti di attività di somministrazione di alimenti e bevande in attività. Troviamo quindi due tipologie, se vogliamo, di politiche abitative, quando immagino che ognuno di noi sappia benissimo anche che vi sono problemi rispetto all'accoglienza degli studenti, che trovano alloggi molto cari per poter frequentare il nostro ateneo, ma anche problemi riferiti alla semplice ricerca di una casa, sia per spostare la propria residenza, ma anche per affitti un po' a lungo periodo. Quello che quindi noi chiediamo è un impegno da parte del Governo regionale a prevedere non solo la revisione della legge 3, ma ad affrontare in maniera completa e trasversale il problema della tematica ""Casa"" nell'interesse di tutta la comunità valdostana, quindi non a compartimenti stagni, come già ieri abbiamo evidenziato."
47867,XVI,17/10/2024,"FINANZA REGIONALE E LOCALE, Programmazione",2,it,156.0,1976.0,F,PCP,118,13649,"Vorrei riprendere le parole del consigliere Manfrin, perché effettivamente quanto è emerso da quella riunione era più che altro un'idea di dire: scaricateci il disegno di legge e poi ne parliamo. È anche per questo che noi ci asterremmo su questa proposta fatta da Forza Italia, nel caso in cui la mantenesse, perché non è che esprimiamo la nostra contrarietà alla decisione della Giunta rispetto alla questione dei mutui, è una cosa che si deve valutare e si deve valutare tutti insieme. Sinceramente noi rispetto a questa tematica vogliamo discutere in Commissione e, come ha ricordato il consigliere Aggravi, avevamo anche dato a luglio la disponibilità per valutare insieme. Siamo stati forse coinvolti spesso in ritardo, le cose le abbiamo apprese anche in maniera diversa dai giornali, ma capiamo la concitazione dei momenti e quindi il fatto che forse sotto alcuni punti di vista non si potesse coinvolgere maggiormente le minoranze. Come dicevo, rispetto all'impegnativa proposta il nostro gruppo si asterrebbe, ma proprio perché il nostro gruppo ha l'intenzione di analizzare con attenzione il provvedimento che verrà scaricato e sicuramente, se si potrà intervenire anche in maniera altra, questo lo condivido rispetto anche a quanto ha detto il Consigliere Aggravi: se si potrà anche fare qualcosa che possa in qualche modo interessare altre persone che spesso vengono colpite da eventi non di questo tipo, ma sicuramente che portano degli scompensi alle loro attività, per noi sarebbe meglio. Se quindi Forza Italia manterrà l'ordine del giorno, noi ci asterremo. Presidente ? Consigliere Cretier. Cretier (FP-PD) ? Soltanto per ribadire che anche noi siamo rimasti un po' spiazzati da questa posizione nella presentazione di questo ordine del giorno. Io personalmente ho partecipato a tutte le riunioni, alla condivisione che è già stata fatta immediatamente dopo gli eventi alluvionali: il percorso si era deciso in un modo più che in un altro, facendo delle valutazioni, soprattutto da chi ha più nozioni riguardo all'impatto finanziario che possono avere questi eventi, perché la questione dei ristori una tantum è piuttosto complessa. Ricordo degli esempi fatti da alcuni colleghi, in particolare dal presidente Testolin: il blocco di una vallata, e ieri ne ho fatto un altro io sulle questioni legate alla chiusura del tunnel. Gli eventi potrebbero essere tantissimi e quindi, a livello finanziario e di impatto sul bilancio, potrebbero essere importanti. Probabilmente è mancata la comunicazione all'interno del gruppo, perché già il collega Baccega aveva espresso che non ne era a conoscenza. È un problema probabilmente interno. Anche per noi la linea è quella dell'astensione, procediamo in questo modo come gruppo. Presidente ? Consigliere Di Marco, ne ha facoltà. Di Marco (PA) ? Sarò molto, molto rapido. Presidente, non ascolterò il suggerimento di astensione. Io voterò contro questo ordine del giorno perché non trovo corretto che sia presentato qui in questo modo. Io pensavo che il coinvolgimento di tutta la minoranza in un momento così particolare e delicato per la Regione Valle d'Aosta fosse un beau geste. Lo pensavo da ingenuo. Vedo che non c'è sicuramente da una parte questo pensiero. Perciò ritengo che sia stata una scorrettezza e la risposta che ha dato è più che adeguata. Io mi sento molto amareggiato su questo ordine del giorno. Presidente ? Mettiamo in votazione. Tutti hanno votato? La votazione è chiusa. Presenti: 23 Votanti: 5 Favorevoli: 3 Contrari: 2 Astenuti: 18 (Barmasse, Bertin, Bertschy, Caveri, Chatrian, Cretier, Grosjacques, Guichardaz Erika, Guichardaz Jean-Pierre, Jordan, Lavevaz, Malacrinò, Marzi, Minelli, Padovani, Rosaire, Sapinet e Testolin). L'ordine del giorno non è approvato. Passiamo all'ordine del giorno n. 7 della Lega. Consigliere Manfrin, a lei la parola. Manfrin (LEGA VDA) ? Con questo ordine del giorno parliamo di un tema che è stato già toccato in parte nella giornata di oggi, ovvero la parte relativa al sostegno al commercio. Quello di cui ci occupiamo con questo ordine del giorno è relativo non in generale al commercio, ma è un qualcosa di più centrato rispetto ad alcune tipologie particolari di commercio. Perché diciamo questo? Perché da sempre la Lega ha sostenuto la parte del legame del commercio col territorio e del commercio visto come presidio del territorio, in particolar modo nei centri storici. Ovviamente, come sappiamo, nella nostra comunità spesso il negozio di paese acquista una valenza, un valore e un'importanza e, a volte, la sua sparizione fa quasi sparire un po' anche una parte del paese. Oltre ovviamente alle zone di montagna - nelle quali ci sono questi esercizi commerciali che a volte vendono un po' di tutto, gli alimentari che magari vendono anche sali e tabacchi, giornali e quant'altro - abbiamo però anche le zone centrali delle città, i centri storici, e in questo caso particolarmente illuminante è stato un articolo di qualche tempo fa, di circa metà settembre, che parlava proprio della città di Aosta con il titolo, credo decisamente significativo, ""Negozi in via di estinzione"". Ve ne leggo alcuni brani, soltanto per comprendere di cosa parliamo: ""Aprono bar e ristoranti ma chiudono i negozi. Nella sola via Sant'Anselmo, nel centro storico di Aosta, si contano 12 saracinesche di negozi abbassate e altre tre attività stanno per chiudere. Negli ultimi dieci anni, dai dati di Confcommercio emerge che è chiuso un negozio su quattro e l'emorragia non si ferma"". Ovviamente Confcommercio dà una motivazione, non soltanto chiaramente rispetto alla crisi del commercio in generale, ma anche rispetto alle scelte sbagliate del Comune di Aosta, che però ovviamente si possono ribaltare sul Comune; se però ampliamo il nostro sguardo a tutta la regione, non sono evidentemente identiche. Rispetto alla questione che viene sollevata da parte di Confcommercio, nel solo Comune di Aosta si evidenzia, per esempio, la cancellazione di diversi parcheggi, il fatto che non si sia tenuto conto della crisi e, soprattutto, si lancia un allarme, che è quello del rischio di perdita dell'identità del centro storico. Proprio sul rischio di perdita di identità, secondo noi, bisogna mettere un punto, nel senso che l'identità di un centro storico si vede quando ci sono delle attività, e devo dire che per la prima volta in vita mia mi sono trovato d'accordo con il Sindaco di Aosta, Nuti ? lo segni sul calendario, collega Cretier ? quando ha detto che appunto il centro storico stava perdendo l'identità perché c'erano diversi negozi che venivano aperti, per esempio i negozi nei grandi centri commerciali o nelle grandi catene, che sono molto piccoli, con una piccola esposizione, un campionario di quello che potevano avere; giustamente diceva nell'intervista che chi entra in questi negozi e vede questo piccolo campionario preferisce ordinare via Internet quello che gli serve, quindi ovviamente abbiamo un centro storico che cambia con negozi di chincaglierie, che uno può trovare in tutte le città del mondo, praticamente, che non aggiungono nulla rispetto al fascino e che nessuno si muove per andare in quella specifica città a comprare quello specifico prodotto. Tra l'altro, la cosa che mi ha colpito maggiormente è che in una pagina c'era la parte descrittiva rispetto ai negozi in via d'estinzione e, dall'altra, la cosa che denunciava proprio il Sindaco di Aosta nell'intervista: l'avanzata dei mini market etnici, che disegna il nuovo volto del capoluogo. È un volto che sicuramente noi non vogliamo vedere. Anche qui lo cito a beneficio di inventario, la cosa che ho trovato più imbarazzante di tutto questo articolo è questo piccolo brano che vi leggo, parla di un negozio etnico gestito da uno straniero, che dice: ""'Siamo aperti da un anno e mezzo, vendiamo un po' di tutto, dai prodotti africani a quelli sudamericani, poi anche quelli romeni e cinesi, ma anche cipolle, patate, oltre alla farina. Di giorno vengono da noi le persone adulte a far la spesa, alla sera invece la clientela è soprattutto quella di ragazzini"". Non dice apertamente che vanno a comprare gli alcolici, ma lo fa capire. Io di fronte a un'intervista di questo tipo avrei detto: ""Scusate, adesso fatemi capire qual è questo negozio, perché andiamo lì e gli facciamo un 'tombino' così"", perché non è possibile che uno ammetta candidamente che vende superalcolici ai ragazzini minorenni e la passi liscia. Obiettivamente questa è stata una cosa imbarazzante. Detto questo, al netto della questione, crediamo che la tutela degli esercizi commerciali che hanno determinate caratteristiche debba essere uno dei punti fondanti dell'Amministrazione, soprattutto, appunto, per avere da una parte un presidio del territorio, per esempio la questione dei piccoli comuni, delle comunità montane, che abbiamo fatto prima, e dall'altra parte per avere dei centri storici che riflettano la tradizione, che riflettano chiaramente la nostra comunità. Ecco che quindi abbiamo individuato con questo ordine del giorno tre categorie, che sono quelle del commercio storico. La categoria delle attività storiche è caratterizzata da una documentata e accertata continuità nel tempo, dall'insegna e dall'attività svolta nella stessa sede fisica; l'attività o l'insegna o l'impresa che abbiano ispirato e siano indissolubilmente da tempo legate alla toponomastica locale, quindi una presenza storica. Una cosa che io trovo imbarazzante, per esempio, nella via centrale di Aosta è andare dove c'era l'insegna ""Ancien Bazar"" e vedere cosa c'è al suo posto. Sicuramente non riflette quella che è la nostra comunità, non riflette la tradizione della nostra regione. Poi ci sono le attività tradizionali, che sono caratterizzate dalla presenza di prodotti della tradizione locale e/o frutto di lavorazioni tradizionali o attività di servizio realizzate secondo tecniche e modalità consolidate, tramandate nei costumi e nelle consuetudini a livello locale o regionale. Quella storica e quella tradizionale, quindi. La persona che viene può acquistare un prodotto che può acquistare soltanto in quel luogo, perché è tipico e porta con sé la tradizione. O ancora, e di questo si è parlato nella giornata di oggi, gli esercizi di vicinato, e parliamo appunto dei famosi ""presidi del territorio"", quelli aventi superfici di vendita non superiori a 250 metri quadrati nel Comune di Aosta e a 150 metri quadrati in tutti gli altri comuni della Valle d'Aosta. Sappiamo che sono davvero un aiuto per chi vive nella zona. Come sapete, abbiamo anche presentato, a prima firma del collega Lavy, una proposta che va esattamente nella stessa direzione, cioè quella di evitare che i centri commerciali possano invadere, e quindi distruggere, anche il commercio locale. Riteniamo che quest'ordine del giorno, che sappiamo già non verrà accolto, possa però fungere da spunto positivo, perché pensiamo che proprio il contrasto e i dati che ci sono arrivati rispetto alla crisi del commercio in Valle d'Aosta, che sono contenuti nel DEFR, debbano assolutamente essere tenuti in considerazione, quindi diciamo di avere un'attenzione verso il commercio e soprattutto di tutelare, con l'impegnativa che noi abbiamo messo, ovvero ""predisporre un albo degli esercizi storici tradizionali e degli esercizi di vicinato al fine di predisporre agevolazioni e sostegni con il coinvolgimento degli enti locali"", questo tipo di commercio. Presidente ? Assessore Grosjacques. Grosjacques (UV) ? Collega Manfrin, in alcuni passaggi della sua rappresentazione, mi riconosco e la condivido, perché credo davvero che ci siano delle situazioni sul territorio, in particolare nella città di Aosta, che probabilmente andrebbero governate; quell'intervista l'ho letta anche io e ovviamente ho espresso le sue stesse preoccupazioni. Rimango all'impegnativa, al di là del dell'astensione della maggioranza. Le devo dire però che l'ipotesi di ""sostenere, tramite l'istituzione di albi dedicati, attività commerciali che sono riconducibili, pur con alcune differenze, alle tipologie di attività indicate nell'impegnativa"", è oggetto di un disegno di legge statale. In esito all'approvazione della legge, le disposizioni statali saranno oggetto di analisi per valutarne l'eventuale recepimento nel nostro ordinamento regionale. L'impegnativa quindi non tiene conto dell'opportunità di attendere l'approvazione della legge nazionale, per cui, per come è formulata, potrebbe risultare incompatibile, quindi le chiedo di ritirare l'ordine del giorno, con l'impegno, ovviamente, di monitorare la situazione che si sta evolvendo a livello nazionale, per poi raccogliere quelle che possono essere le indicazioni da trasferire sul nostro territorio. Ovviamente sul disegno di legge a prima firma del collega Lavy ci saranno momenti di confronto, nei quali si potranno esprimere le proprie considerazioni. Presidente ? Consigliere Manfrin, ne ha facoltà. Manfrin (LEGA VDA) ? Grazie Assessore, la ringrazio davvero perché ovviamente avevamo in realtà visto l'attività normativa in itinere a livello nazionale ma, in forza delle prerogative statutarie della nostra Regione, avevamo ritenuto opportuno che, eventualmente, si potesse fare un passo in più. Ma se lei ci dice che la necessità è quella di attendere il disegno di legge nazionale e poi intervenire in questa maniera, noi riteniamo che di buon grado questo impegno si possa accettare, ovviamente nell'esclusivo interesse, appunto, di tutelare l'attività di cui abbiamo parlato. Annuncio quindi, a nome del gruppo Lega, il ritiro dell'ordine del giorno e attendiamo con ansia che si possa discutere del tema, prendendo per buono l'invito che ci è stato formulato."
47867,XVI,17/10/2024,"FINANZA REGIONALE E LOCALE, Programmazione",2,it,11.0,1955.0,M,FI,124,10020,"Grazie, Assessore, io le ho anche chiesto dei rapporti con l'Università e lei ha tralasciato di dirmi questa cosa, che forse era tra le più importanti. Io lo ritiro, ma su questo argomento ci torneremo, perché in qualche modo c'è una convenzione da fare e una convenzione richiede che qualcuno si metta a scriverla, ma che ci siano intorno tutti gli strumenti idonei per far sì che questa convenzione parta e prenda piede. Per ora lo ritiro, ma su questo argomento ci torniamo, perché siamo particolarmente affezionati, diciamo, a questo Centro. Un'altra cosa che io avevo chiesto è se il progetto che è stato avviato nel 2019 si concluderà il 30 novembre 2024, come da delibera del 2019, o se c'è stata una proroga. Fatecelo sapere. Presidente ? L'ordine del giorno è ritirato. Ordine del giorno successivo, il n. 8 della Lega. Consigliere Distort, ne ha facoltà. Distort (LEGA VDA) ? Con questo ordine del giorno intendiamo suggerire al Governo una nostra proposta per migliorare gli obiettivi di attuazione del Documento di economia e finanza regionale, in riferimento al capitolo 1.2 dell'Assessorato agricoltura e risorse naturali, dove si riferisce: ""Fra gli obiettivi costanti dell'operato dell'Assessorato, il sostegno alle attività di valorizzazione e promozione delle eccellenze territoriali, dei prodotti enogastronomici, del territorio rurale e del savoir-faire dei suoi operatori resta un punto fermo"". Pagina 102. Parte assolutamente condivisibile e talmente condivisibile che ha innescato in noi un'idea nata da un approfondimento, da una lettura del territorio e di un tema che si lega particolarmente alle peculiarità del territorio valdostano. È il tema, lo anticipo, dell'incentivazione della filiera delle erbe officinali. Probabilmente nel punto che io ho citato, estratto dal Documento, è sottintesa anche questa attività, quindi la filiera delle piante aromatiche officinali, ma di fatto non è esplicitata. Riteniamo sia opportuno quantomeno esplicitarla e avere una presa di coscienza da parte del Governo. Voi avete già anticipato che su tutti gli ordini del giorno tout court ci sarà una soluzione di astensione - situazione che ritengo molto banale, ma queste sono le regole del gioco e sportivamente accetto - motivo per cui ripropongo e propongo questo argomento, anche se so perfettamente che non andrà a buon fine. So altrettanto perfettamente che, all'interno del Governo, in particolare l'Assessore di riferimento non sia estraneo a successivi approfondimenti di sensibilità, quindi che ci sia la possibilità di un'azione futura. Siccome è d'interesse da un punto di vista morale, etico, da un punto di vista dell'impegno politico, il bene del territorio e non tanto una sorta di competizione tra squadra, ritengo che sia il caso di spendere due parole. Le eccellenze in agricoltura sono chiaramente dirette conseguenze della peculiarità del territorio, oltre che della capacità imprenditoriale degli operatori. Questo è del tutto evidente. Il territorio valdostano, per la sua conformazione, per l'ampia variabilità di altitudine, per la natura ed esposizione dei suoli, per le particolari condizioni climatiche, ventose (una condizione climatica che si espone a siccità e umidità alternate in maniera anche molto drastica, differenze di temperature, giorno-notte, inverno-estate) risulta un territorio ben predisposto alla coltivazione di erbe aromatiche e officinali. Tra l'altro, queste caratteristiche territoriali, che possiamo definire estreme, favoriscono le migliori condizioni per la concentrazione all'interno delle essenze vegetali dei relativi oli essenziali. È noto che la produzione di sostanze essenziali da parte delle piante aromatiche e officinali è innescata proprio come meccanismo di autoprotezione, a seguito appunto di queste estremità delle condizioni. Più precisamente, sensibili sbalzi tra periodi piovosi e aridi, suoli drenanti ed esposizione massiccia all'insolazione, come detto, sono tutti fattori che favoriscono questa caratteristica delle piante, in particolare delle erbe officinali, quindi il nostro territorio ha una sorta di predisposizione regalata dalla natura e, di conseguenza, una vocazione, che si traduce anche in vocazione dal punto di vista imprenditoriale. Soltanto alcuni dati. Il mercato delle piante officinali vede una previsione di crescita mondiale superiore al 10%, tra il 10 e il 12%, all'anno. Queste sono le previsioni a breve e medio termine, fino al 2028. Solo nel 2022, poco meno della metà dell'intera produzione mondiale, ripeto mondiale, che ha generato un fatturato di 100 miliardi di euro, cioè la metà della produzione è pari a 100 miliardi di euro, è solo del territorio europeo. Questo fa sì che probabilmente la presenza di condizioni climatiche e geografiche rende il territorio europeo già estremamente vantaggioso, ma al suo interno il territorio del Mediterraneo è ancora più vantaggioso e il territorio alpino della nostra regione, - perché lo stesso territorio in Svizzera non ha queste condizioni, lo stesso territorio in Trentino non ha queste condizioni -, proprio il nostro territorio, ha particolari predisposizioni. Immaginiamo quindi che è un settore che si apre a una grande redditività, con diversi impieghi: i prodotti adattogeni, quindi integratori, infusi caldi e freddi, profumi, ingredienti per bevande, prodotti per la disinfezione e igienizzazione, prodotti per medici veterinari e prodotti anche per l'impiego in agricoltura. Insomma, dalle informazioni che abbiamo potuto ricavare risulta che, benché il territorio della nostra regione consenta, per le sue caratteristiche, la possibilità di coltivare un'ampia varietà di specie officinali, mantenendo un vantaggio competitivo rispetto a territori analoghi concorrenti, d'altra parte gli investimenti in tale settore siano ancora piuttosto limitati. Chiaramente il costo della manodopera è alto, perché il nostro territorio, oltretutto, è un territorio che rende difficile, anzi eroica, l'attività di coltivazione. È quindi necessario ancora, appunto, investire in beni, in attrezzature, nella ricerca, che è estremamente importante, nella formazione, nella creazione di competenze e di professionalità, anche a fronte delle tendenze di cambiamento climatico. Considerato che la combinazione di queste premesse rivela quanto sia importante per il nostro territorio saper cogliere l'opportunità d'investimenti nel settore delle piante aromatiche e officinali e nella relativa filiera di produzione e di trasformazione - questo è il cuore del nostro suggerimento: saper cogliere l'opportunità di investimenti nel settore delle piante aromatiche  - noi chiediamo al Governo della Regione di considerare l'elaborazione d'iniziative volte all'avvio di azioni di ricerca, di sensibilizzazione, di promozione, di incentivazione della filiera di coltivazione e trasformazione delle erbe aromatiche e officinali sul territorio regionale. Presidente ? Assessore Carrel, ne ha facoltà. Carrel (PA) ? L'Assessorato Agricoltura è molto attento e sensibile al tema delle erbe officinali, infatti sono numerose le azioni già messe in campo per sensibilizzare e promuovere una filiera che ha un ottimo potenziale di crescita nel nostro territorio. L'attività di divulgazione viene indirizzata sia alle classi delle scuole primarie e secondarie di primo grado che aderiscono al progetto ""Itinéraires de découverte"", con l'organizzazione di visite guidate, sia al grande pubblico nell'ambito delle manifestazioni organizzate dall'Assessorato Agricoltura. Inoltre, i tecnici sono a disposizione per ogni supporto tecnico per ogni operatore della filiera e a tutti coloro che intendono avvicinarsi a questo settore. Negli ultimi anni l'attenzione a prodotti di origine naturale ha incentivato lo sviluppo del settore delle erbe officinali, offrendo una buona integrazione al reddito delle aziende, diversificando la produzione. L'Assessorato ha sostenuto e sosterrà anche in futuro le aziende che intendono avviare nuove attività, oppure effettuare investimenti nel settore delle erbe aromatiche e officinali, con aiuti agli investimenti, per cui anche quelli previsti dal CSR. Queste opportunità potranno essere colte dalle aziende operanti nel settore delle orbe officinali per sviluppare le proprie attività. Presidente ? Altri vogliono intervenire per l'ordine del giorno? Consigliere Distort, ne ha facoltà. Distort (LEGA VDA) ? Come ho detto nella presentazione, non mi interessa una competizione a squadre, mi interessa il bene del nostro territorio. Nella sua risposta io leggo, percepisco una sorta di buona intenzione. Sicuramente generica, perché probabilmente i tempi sono questi, il luogo è questo e quindi non può andare oltre a questo. Per quanto l'ordine di scuderia, come già riferivo al suo collega Grosjacques un paio d'ore fa, sia indirizzato a una soluzione monotematica e univoca, mi sembra di poter leggere nella sua risposta una volontà a prendere in considerazione il tema. Non vuole essere, il mio, una sorta di autoconvincimento, né una sorta di consolazione, ma proprio in maniera seria, anzi addirittura determinata, a questo punto ritengo che la votazione dell'ordine del giorno sia superflua perché le sue parole sono registrate, sono in qualche modo messe agli atti. Anticipo fin d'ora che inoltrerò una formale richiesta al Presidente Chatrian della III Commissione consiliare, con la quale chiederò un'audizione da parte sua, assessore Carrel, per resocontarci in maniera un po' più dettagliata e approfondita quali siano gli intendimenti, nei dettagli. Ritengo sia un tema d'indubbia importanza per il nostro territorio e valga la pena effettuare i dovuti approfondimenti nelle dovute sedi, superando anche effettivamente forme di banalizzazione. Tra gentiluomini e persone che non trattano convincimenti facili, ma che prendono in considerazione con serietà la questione, io l'aspetto, assessore Carrel - se il Presidente della Commissione sarà d'accordo ad accettare questa richiesta - per un approfondimento più dettagliato."
47867,XVI,17/10/2024,"FINANZA REGIONALE E LOCALE, Programmazione",2,it,58.0,1992.0,M,PA,127,2121,"Lei, consigliere Brunod, ha di fatto anticipato anche un altro ordine del giorno che andremo a trattare dopo, che riguarderà anche la segnaletica, ma ovviamente sono due settori molto interconnessi e quindi inizio a rispondere, per quanto di competenza, per il cicloturismo. Per quanto di competenza dell'Assessorato all'Agricoltura e risorse naturali, come lei ha già ben ricordato e letto, vi è un punto specifico all'interno del DEFR che parla del settore del cicloturismo. È in corso un incarico a professionisti esterni che ha l'obiettivo di aggiornare la mappatura di tutti gli itinerari escursionistici presenti nel Catasto sentiero, cioè il geo-navigatore, e inoltre di introdurre la classificazione ciclo-escursionistica per quelli di interesse regionale, la Via Francigena e il Cammino Balteo. Tale classificazione determinerà quali itinerari siano da ritenere idonei al ciclo-escursionismo sulla base di parametri tecnici oggettivi: la pendenza, l'esposizione al vuoto e il tipo di fondo. Quest'ultima sarà riportata sul web, sulle pagine istituzionali e anche su eventuali dépliant. La segnaletica relativa al ciclo-escursionismo sarà posizionata in punti strategici, per non gravare con numeri incontrollati di strutture artificiali come pali, cartelli e bacheche. Rimane in capo alle amministrazioni comunali il posizionamento della relativa segnaletica e degli itinerari di loro competenza. Io credo che, come lei ha ben detto, bisogni in primis concentrarsi su questo incarico, perché la questione principale è individuare quali siano i sentieri idonei per l'esercizio del ciclo-escursionismo. Lo dico anche perché spesso e volentieri vi sono delle persone che si mettono a effettuare cicloturismo e ciclo-escursionismo in sentieri non idonei, o non all'altezza delle loro competenze, o anche in condizioni meteo difficili. Questo ovviamente ci mette in difficoltà. Credo che un'analisi approfondita dei sentieri e quindi delle tratte escursionistiche necessarie per definire quale sarà l'idoneità e poi poter fare un'analisi sia il primo passo, fondamentale, per raggiungere l'obiettivo da lei auspicato."
47867,XVI,17/10/2024,"FINANZA REGIONALE E LOCALE, Programmazione",2,it,0.0,1985.0,M,RV,135,6152,"Io non voglio assolutamente fare una sfida sulle terminologie, né con l'Assessore né tantomeno con la collega Minelli. Ricordo quella sfida quasi interna, quando i patti leonini andavano più di moda a sinistra e c'era un tentativo di scalata dal fianco. Una cosa però è certa e la vorrei sottolineare. È vero, io dalla presentazione dello studio - poi la collega Minelli ha anche un po' rappresentato quelle che erano state le mie domande - ho chiesto e, povero Presidente della IV Commissione, ogni volta che mi trovava in Commissione si sentiva dire: ""vorrei sapere qual è l'iter amministrativo col quale si pensa di proseguire"", ma era per un motivo molto semplice: perché non riuscivo a comprendere - effettivamente non avevo una volontà d'inchiodare la Commissione su ogni singola riga dello studio - ma volevo effettivamente comprendere meglio come si sarebbe scelto di proseguire. La mia domanda fatta nelle audizioni avute su questo DEFR è stata sempre propedeutica a comprendere quel passaggio. Prendo atto della risposta ricevuta, quindi dell'elaborazione di questo DOCFAP, e non voglio davvero andare oltre e insinuarmi in tecnicismi, ma dal punto di vista politico io penso che ci sia da fare una ulteriore considerazione. Non è vero, collega Minelli, che non ci sarà il momento della centralità del Consiglio. Sa perché? Io mi sono sforzato a un certo punto di comprendere se questa centralità del Consiglio venisse meno, e invito in particolare i colleghi che erano presenti all'evento dei Fridays for Future ad ascoltarmi... Dei ""Venerdì per il Domani"", o quello che è, comunque il collega Padovani, magari, è bene che mi ascolti. Sa dov'è la centralità del Consiglio? Io l'ho ritrovata la centralità del Consiglio che deve venire, è all'interno del Piano regionale dei trasporti. All'interno del Piano regionali dei trasporti ci sono due collegamenti, ma non lo dico tanto a voi, io lo sto dicendo perché nel Piano regionale dei trasporti c'è una linea e su questo tema è ben definita... Sì, ma io le sto spiegando, collega, non nel merito, quando sarà il momento discuteremo un po' tutti, però, io dico, la centralità del Consiglio oggi, prima della chiusura della legislatura, su quel punto, su quel tema, è all'interno del PRT. Poi la linea sarà tirata in un modo o nell'altro, il palo sarà identificato in un modo o nell'altro, però c'è. Ma non lo dico a voi, lo dico alla vostra sinistra, o alla destra della sinistra, perché chi avallerà... Mamma mia, ho capito che è tardi, però per una volta mi ascolti. Ho capito che lei ne sa più di me, ma mi ascolti, come mi dovrebbero ascoltare quelli che sono seduti vicino a lei. Perché, tra l'altro, il Movimento giovanile del PD aveva detto delle cose sul punto. Chi approverà quel piano scritto com'è avallerà il collegamento. Poi il come si farà il collegamento, con che soldi si farà il collegamento (o si potrebbe fare il collegamento) mi auguro ci sarà all'interno del DOCFAP; io per primo, l'ho anche detto in aula, non ho gli elementi, ho dei dubbi su quello che è stato presentato come fattibilità economica. Io sono l'ultimo dei soggetti che può magari fare delle osservazioni, ma le ho fatte. Io non ho un problema politico sul punto, qualcun altro ha un problema politico. La maggioranza ha un problema politico? Non lo so. Sicuramente la sinistra di questa maggioranza ha un grosso problema politico, perché arriverà alle elezioni dicendo che cosa? Che ha approvato un PRT dove c'è il collegamento per Cime Bianche? Questa risposta non la devo dare io, non penso che debba neanche darla la collega Minelli, ma la devono dare i componenti del Partito Democratico e accoliti, del gruppo FFPP, quello che è, perché dovranno pronunciarsi e capire cosa fare, perché lì ci sarà la centralità del Consiglio. Quello è il punto, oggi l'ho capito, sono più sereno e quindi potrò chiudere la legislatura, magari anche su questo punto, divertendomi di più di quello che è stato fino adesso. Presidente ? Consigliere Lavy, ne ha facoltà. Lavy (LEGA VDA) ? Non mi concentrerò tanto sugli aspetti politici, perché a una certa ora poi stanno un po' sullo stomaco, dato che non abbiamo ancora mangiato, però si sa benissimo, collega Bertschy, la differenza che c'è anche fra la nostra posizione e quella della collega Minelli. In questo caso però non credo che si tratti di mettere in discussione l'obiettivo, che è quello del collegamento. La vostra linea è chiara, si sa qual è, quindi non dovete di certo nascondervi, anzi, ma qui è un discorso di mezzi per arrivare a quel tipo di obiettivo. Anch'io sono andato a rivedermi i verbali, non li leggo perché comunque non credo neanche si possa fare di riportare i verbali di commissione in Aula, però anche lì la volontà da parte di coloro che erano stati auditi era molto chiara: una volontà di approfondimento molto concreta per quanto riguarda lo studio e ci sono ancora diversi capitoli che, appunto, erano ancora da approfondire in maniera molto importante. È ovvio che un ordine del giorno è sicuramente utile per riportare un po' il tema nella discussione, nel dibattito, perché l'altro giorno, quando c'è stata l'audizione sul DEFR, sua e del dirigente, anche noi siamo ""caduti un poco dal pero"" perché, pur condividendo magari anche lì l'obiettivo finale, si era appunto detto che il Consiglio avrebbe avuto un ruolo assolutamente centrale ed è ovvio che in discussione sullo studio questo debba avvenire. Mi si permetta poi una battuta, Assessore. Quando si toccano certi temi che riguardano anche la questione Monterosa Ski - un poco mi dispiace dirlo perché lei comunque è sempre molto chiaro, molto diretto su tanti aspetti - però quando si tocca il tema Monterosa Ski o qualcosa che ha a che fare con la Monterosa Ski, lei glissa. Lei glissa un po' tanto, e questo personalmente, lo dico, mi dispiace, perché su altri temi lei è sempre molto chiaro, diretto, invece su questo no. È ovvio che vengano tanti dubbi, ho presentato un'interpellanza che verrà discussa chissà quando proprio per avere un minimo di chiarezza in più, ma, appunto, ci rivedremo alla prossima puntata. Noi quest'ordine del giorno comunque lo sosterremo."
47269,XVI,18/04/2024,"ENERGIA, Energia idroelettrica",5,it,206.0,1966.0,F,PCP,2,9801,"La questione affrontata dalla mozione è una cosa nota, quindi la richiamo solo per sommi capi. Nel corso del 2022-2023 CVA Energie - in considerazione delle caratteristiche della società che è interamente di proprietà della Regione tramite Finaosta, e anche per far fronte a momenti con forti lievitazioni del costo dell'energia - ha applicato per i clienti valdostani una tariffa interessante sul corrispettivo richiesto per il consumo di energia, consistente nel prezzo energia, nel PE, definito a livello nazionale da ARERA, scontato del 40%. Nel settembre 2023 CVA Energie ha inviato ai suoi circa 40 mila clienti in Valle d'Aosta una comunicazione con una modifica unilaterale del contratto che prevedeva l'eliminazione dello sconto del 40% e l'applicazione di una tariffa stabilita dalla società stessa in circa 12 centesimi al kilowatt/ora che, secondo le comunicazioni della società, sarebbe dovuta rimanere fissa e invariabile per ben sette anni. Avevamo fatto subito presente, come gruppo di PCP, che il nuovo sistema avrebbe comportato un aggravio significativo dei costi a partire da gennaio 2024, come poi si è verificato, e successivamente sono iniziate le proteste da parte di cittadini e anche da parte delle associazioni dei consumatori. Lo scopo della mozione che abbiamo presentato quindici giorni fa era di avviare un confronto tra la Regione, le associazioni dei consumatori e CVA, quantomeno per discutere sulle varie opzioni possibili; in realtà è successo che CVA - senza preventivamente confrontarsi né con le associazioni dei consumatori, né con la Regione - ha avanzato una sua proposta di modificazione delle tariffe e l'ha annunciata nella conferenza stampa di due giorni fa, di martedì 16 aprile, della quale siamo venuti a conoscenza per vie traverse, perché non era stata resa nota pubblicamente sugli organi d'informazione prima di martedì 16. Vorrei soffermarmi su questa data, martedì 16, giorno precedente la riunione di un Consiglio regionale in cui si deve discutere e votare una mozione che propone un confronto per ragionare sulle modifiche tariffarie. Il rispetto di CVA per il Consiglio regionale della Valle d'Aosta è tale che, il giorno prima che questo Consiglio esami la mozione, convoca una conferenza stampa per dire che loro hanno già deciso tutto in totale autonomia e noi, Consiglio regionale, su questo non diciamo nulla?! Il Presidente del Consiglio non ha nessuna osservazione da fare sul metodo di CVA e sul suo rispetto nei confronti della massima assise regionale chiamata a discutere dell'argomento? Scuramente CVA conosceva l'ordine del giorno e il contenuto della mozione per la quale di certo sarà consultata, anche perché poi spesso le risposte sono delle letture di quanto CVA comunica. Ma c'è anche altro da dire sulle modalità di operare della società: la decisione sulle tariffe non viene comunicata attraverso un incontro con il Presidente della Regione o con la Commissione competente, ma viene fatta una conferenza stampa a cui i Consiglieri non sono stati invitati - so che qualcuno ieri ha parlato di lamentele in conferenza come se si fosse detto che c'era un divieto alla partecipazione. Noi abbiamo fatto un comunicato in cui non abbiamo parlato di divieti ma certo abbiamo capito che ci sono stati degli inviti precisi: ai media, alle associazioni dei consumatori, dalle immagini viste al telegiornale mi sembra di aver individuato ovviamente il Presidente della Regione, il Presidente della IV Commissione, il Presidente di ADAVA, che immagino fossero stati per lo meno informati, se non invitati, ma certo non c'erano i Consiglieri regionali e le forze politiche; né noi, che da mesi ci occupiamo di questo tema, e neanche, mi risulta, il gruppo di Forza Italia, che si è occupato della questione ripetutamente in Consiglio. Veniamo alle nuove proposte, così come le abbiamo lette nel comunicato stampa e dai servizi apparsi sui media. Da una parte si propone di mantenere l'offerta CVA 7 anni, riducendo il corrispettivo richiesto di 2 centesimi, da circa 12 a 10. Non è una riduzione particolarmente significativa. Ancora una volta tutta l'enfasi è posta sull'offerta fissa e invariabile per ben sette anni, solo che quest'offerta invariabile di per sé non esiste, perché, ai sensi delle clausole contrattuali, con tre mesi di preavviso CVA può cambiare le condizioni. Nel comunicato poi c'è anche scritto che questa clausola era stata inserita nella proposta contrattuale come possibilità d'introdurre modifiche migliorative qualora il mercato si fosse stabilizzato. Nella clausola non c'è scritto questo, c'è scritto semplicemente che si possono fare delle modifiche, di migliorativo non è evidenziato nulla. In ogni caso si possono cambiare queste condizioni ben prima dei sette anni, quindi ci troviamo di fronte alla reiterazione di una sorta di pubblicità che ha dell'ingannevole. Aggiungo inoltre che si afferma che la nuova tariffa, un po' ridotta, riguarderebbe solo le prime case. E le altre? Guardando le mie bollette arrivate nel 2024, le bimestrali, ho notato che per una seconda casa mi è stato richiesto lo stesso corrispettivo di ""CVA 7"" della prima, cioè i 12 centesimi a kilowatt/ora, parlo sempre della materia energia. Se la riduzione del corrispettivo ora proposta riguarda solo le prime case, cosa succede per le seconde? Non è chiaro. Segnalo che i POD gestiti da CVA riguardanti la prima casa, attualmente sono circa 37 mila, un po' di più, e altri 21 mila sono POD di seconde case, sono i dati che sono stati forniti ieri e che abbiamo visto sui giornali. Si tratta di numeri importanti, per cui non c'è, secondo noi, attualmente una sufficiente chiarezza. Poi c'è l'offerta a prezzo variabile, ""CVA EasyFlex"". La società si è accorta che l'attuale offerta, CVA 7, è poco interessante per chi è ancora nel mercato tutelato e deve scegliere un gestore sul mercato libero. Il meccanismo proposto si basa sul PUN su cui però viene fatto uno sconto, in pratica l'offerta riprende quella proposta che è stata fatta da ENEL, che è il gestore che ha vinto la gara per servire gli utenti valdostani del mercato tutelato che non hanno ancora scelto un gestore privato e che quindi devono essere presi in carico. C'è stata una gara e se l'è aggiudicata ENEL, che ha proposto di applicare il PUN con uno sconto di 73 euro annui. CVA ne propone 80, quindi lo sconto è superiore di quello di ENEL di 7 euro in un anno, e non mi sembra che una differenza di 7 euro in un anno sia particolarmente significativa. Che cosa succederà in generale? In questo momento l'offerta flessibile, la CVA EasyFlex, è indubbiamente più vantaggiosa, però ben pochi secondo noi decideranno di avvalersene, anche perché CVA ha stabilito che chi ha ora la tariffa fissa e opterà per quella variabile, poi non potrà tornare indietro a quella fissa. Mi sembra che sia un modo anche questo per scoraggiare il passaggio all'offerta flessibile, ma, in ogni caso, è un'impostazione che noi riteniamo discutibile. I punti interrogativi sono tanti, sono parecchi, è tutto molto complicato e, a nostro avviso, questo sistema della doppia offerta non va bene, non sarà utilizzato se non da pochi, ma sarà soprattutto un rompicapo per tanti e gli altri lasceranno che le cose vadano come devono andare, nel senso che non si metteranno a fare calcoli e valutazioni e andranno avanti con l'offerta che era stata modificata all'inizio dell'anno. Di tutta questa materia, di queste questioni, secondo noi però il Consiglio regionale deve parlare, deve discutere, ed è la ragione per cui abbiamo riformulato la mozione, perché ovviamente, così come era stata presentata, non aveva più alcune parti che avessero senso perché tutto è stato fatto in qualche maniera in questi ultimi giorni, quindi abbiamo riformulato la mozione con un emendamento sostitutivo. È importante, secondo noi, che si vada nella Commissione competente, che è la quarta, per un confronto che deve essere un confronto anche tecnico ma soprattutto politico fra i Consiglieri - che di questa materia devono parlare - e il Governo. È un emendamento sostitutivo integrale della mozione e ve lo leggo. Ci sono tre premesse, quindi viene anche lì sfrondato parte di quello che c'era scritto: ""Evidenziato che la questione delle tariffe sul consumo di energia elettrica applicate da CVA Energie è da tempo all'attenzione del dibattito in Consiglio regionale e delle iniziative delle associazioni dei consumatori; preso atto che nella mattina di martedì 16 aprile CVA ha reso nota in un'apposita conferenza stampa la sua intenzione di modificare ulteriormente il sistema tariffario introdotto a fine 2023 e attivo dal primo gennaio 2024; evidenziato che CVA è una società pubblica, di totale proprietà della Regione tramite Finaosta; il Consiglio regionale ribadisce la necessità che la società CVA, nei limiti delle sue possibilità di azione, applichi tariffe vantaggiose per le famiglie e per le imprese valdostane, in coerenza con i principi della legge regionale 20/2000, e impegna il Presidente della Commissione competente a riunire entro la prossima settimana la Commissione per un esame puntuale delle modificazioni tariffarie annunciate da CVA Energie nella conferenza stampa del 16 aprile u.s."". È un emendamento, come dicevo, abbastanza semplice, anche l'impegno non prevede chissà quali passaggi ma una discussione in Commissione in tempi rapidi, perché poi sappiamo che ci saranno le comunicazioni riguardo alle nuove offerte e alle tempistiche della scelta eccetera eccetera, quindi riteniamo che questo sia un emendamento che, così come formulato, possa essere votato da tutto il Consiglio. Auspichiamo che su questo una riflessione venga fatta perché non è un argomento che riguarda poche persone, ma è qualcosa che riguarda praticamente l'intera comunità valdostana."
47269,XVI,18/04/2024,"ENERGIA, Energia idroelettrica",5,it,198.0,1964.0,M,FI,4,5217,"Ringrazio le colleghe per aver presentato quest'iniziativa che ci consente di fare alcune riflessioni su quest'argomento che è diventato di grande attualità a seguito dell'annuncio sostanzialmente da parte della società CVA circa le nuove politiche tariffarie che abbiamo sollecitato sin dal mese di dicembre, quando è stata lanciata l'offerta ""CVA 7"" che pareva fosse un prezzo fisso per sette anni e, a distanza di tre mesi - quando i Valdostani hanno potuto toccare con mano quello che era sostanzialmente il riverbero sulle rispettive bollette di questi aggiornamenti di quest'offerta - la società ha preso atto di quanto avevamo evidenziato, anche con grande intensità in questi ultimi mesi, e ha aggiornato l'offerta cercando di venire incontro alle esigenze dell'utenza e dei propri clienti valdostani. In particolare ha presentato due offerte, una a tasso fisso e una a tasso variabile. Noi, sotto il profilo del principio, riteniamo che ci stia questa possibilità di avere due tipologie di offerte, perché il cliente è libero di scegliere se aderire a una piuttosto che all'altra. Alcune considerazioni sulla prima, quella che viene considerata a tasso fisso: continuiamo a dire che a tasso fisso non è, perché - anche dalla comunicazione, così come ha già evidenziato la collega Minelli prima - non è vero quello che viene detto in questi giorni, che la possibilità di modifica delle offerte è solo ed esclusivamente per delle situazioni di miglioramento. Allora chiediamo che venga scritto nero su bianco sul sito della società che, per questa offerta, che può solo avvenire il cambiamento delle tariffe per delle questioni di miglioramento delle medesime a vantaggio dell'utenza, perché così non è scritto. Questo credo che sia dovuto per dirimere ogni possibile interpretazione. Al netto di questa considerazione, l'offerta che viene fatta adesso su questo pseudo tasso fisso è di 9,87 centesimi a kilowatt/ora. Il prezzo di riferimento dell'ultimo mese che si è concluso, il prezzo unico nazionale, è di 8,88 centesimi. Noi continuiamo a sostenere che al 31 del mese di dicembre del 2023 sul prezzo unico di riferimento c'era uno sconto del 40%, queste erano le condizioni di cui beneficiavano i Valdostani. A oggi, portandolo a 9,87 centesimi, non solo non c'è uno sconto rispetto al prezzo di riferimento, c'è un maggiore costo rispetto al prezzo di riferimento del 19%, quindi il prezzo di tariffa al 31 dicembre sul prezzo di riferimento era: sconto ai Valdostani del 40%; oggi c'è aumento ai Valdostani del 19% sul prezzo unico di riferimento. È questo che dovrebbe essere spiegato in Commissione, cosa significa il discorso che non possiamo fare delle offerte di tipo predatorio sul mercato... non basta fare questo tipo di annuncio, ma credo che sia doveroso che venga messa a disposizione del Consiglio regionale la ragione per cui, se è vero, non c'è la possibilità, ""Assolutamente"", di scendere rispetto a questo tipo di valore che oggi hanno prospettato, perché non basta dire ""Sennò si incorre nella situazione predatoria"", perché, se sul metodo al 31 dicembre si poteva applicare uno sconto del 40% rispetto al prezzo di riferimento del mercato, io credo che non ci sia nessuna norma che è intervenuta da allora a oggi che impedisca di poterlo fare oggi, almeno non sono a conoscenza di norme sopravvenute dal 31 dicembre che impongano la non possibilità di applicare quest'agevolazione ai Valdostani. Questo è il primo problema. Quanto alla seconda offerta ""prezzo variabile"" - a cui abbiamo mostrato anche interesse nelle precedenti iniziative che abbiamo discusso nel Consiglio regionale, abbiamo anche prospettato, l'abbiamo anche richiesto... e per questo ringraziamo la società di essere andata in questa direzione - io sfido chiunque a capire quell'offerta lì oggi come si concretizza. Non si può capire da come è stata prospettata in quel comunicato stampa, non ci sono le condizioni per rendersi conto se sia una buona o una cattiva offerta. Detto questo, noi riteniamo che l'emendamento presentato dalle colleghe, che sostanzialmente chiede che la società venga - per quanto ci interessa, e siamo attenti - a illustrare quali sono le ragioni che hanno portato al dimensionamento di quest'offerta e a spiegarle concretamente in Commissione; noi riteniamo che questa proposta non possa che essere condivisa da tutti, perché credo che sia l'interesse di tutto il Consiglio regionale, non solo dell'opposizione, che si possa capire come vengano tutelati gli interessi dei Valdostani. Da parte nostra non può che essere sostenuto questo principio di poter fare degli approfondimenti e di poter capire cosa sta succedendo; riteniamo comunque - già da una prima lettura, come ho evidenziato poc'anzi - che l'aggiornamento, della proposta a tasso fisso porta a un'offerta che prima era -40 % a +19% rispetto al prezzo di riferimento, quindi c'è una differenza tra il -40 al +19, del 59% in negativo a carico di tutti i clienti. Da parte nostra, se non sono intervenute delle leggi dal primo gennaio, che non danno più la possibilità di fare questo, riteniamo che sia doveroso, da parte della politica, da parte del Consiglio regionale, farsi carico dello svisceramento di questo problema."
47269,XVI,18/04/2024,"ENERGIA, Energia idroelettrica",5,it,293.0,1968.0,M,UV,6,275,"Chiedo solo un attimo perché - come abitualmente fanno anche le colleghe, prima di poter disquisire in merito a qualcosa - non era sufficiente la mera lettura della modifica, quindi mi prendo qualche minuto anche per leggere personalmente, poi gli altri non so se la leggano."
47269,XVI,18/04/2024,"ENERGIA, Energia idroelettrica",5,it,293.0,1968.0,M,UV,9,5522,"In replica, anche se poi in realtà dall'analisi della mozione, così come emendata, le richieste sono totalmente modificate, ma quello che mi premeva era esprimere alcune considerazioni nel merito della questione per poi focalizzarsi sulla risposta puntuale all'impegnativa. Nel merito della questione, io credo che bisogni partire da una considerazione di carattere generale sui prezzi. La politica tariffaria spetta all'azienda e in questo perimetro dobbiamo lavorare: ognuno di noi avanza le proprie sollecitazioni, le associazioni dei consumatori sollecitano alcune prese di posizione in un sistema che, a suo modo, ha la possibilità d'interfacciarsi con le offerte di CVA, offerte che, ci tengo a sottolinearlo, sono - non a detta del sottoscritto e non a detta di CVA - confrontabili sui portali dedicati ai raffronti con le altre aziende che producono energia e risultano tra le migliori del panorama delle offerte sull'energia elettrica... anzi, su alcuni parametri sono assolutamente le migliori. In questo percorso ognuno evidenzia dal suo punto di vista delle criticità, qualche volta molto pretestuose, perché sinceramente si vanno ad analizzare solo gli aspetti che più ritornano utili alla propria lettura della situazione. Io invece tengo a sottolineare un paio di aspetti che non vanno trascurati. Uno è assolutamente l'indipendenza decisionale da parte di CVA - che noi confermiamo anche in questa situazione - che ha fatto un percorso serio, a mio avviso, e corretto riguardo alle tempistiche decisionali, poi possiamo fare tutti i confronti che desideriamo ma CVA è uscita, nel momento di calo dallo shock tariffario del 2022/2023, con un'offerta interessante che è stata apprezzata anche dalle associazioni dei consumatori. Poi ieri ho raccolto un'esternazione da parte della collega Minelli, che diceva che anche le associazioni dei consumatori capiscono poco... buon Dio, avremo tutti i nostri limiti, però bisogna dire che tempo per tempo le valutazioni possono cambiare, così come cambiano le situazioni, ma vi è molta serietà nell'approccio, nel metodo, nell'offrire delle nuove opportunità alla clientela regionale, che dimostra l'attenzione al territorio. Un'offerta a prezzo fisso che è stata calata di 20 centesimi o quelle che sono le risultanze dichiarate, 2 centesimi, che ci portano oggi ad avere la giusta attenzione su una tariffa a tasso fisso che, a dispetto di quello che si era paventato (ovvero che questa clausola di possibilità di variazione sarebbe stata utilizzata solo per aumentare i prezzi) è stata usata invece per renderla più appetibile al mercato nostrano. Questo ci dà la possibilità di continuare in questo percorso, senza alcun intervento ulteriore, per garantirci per i prossimi sette anni, affiancando questa situazione alla migliore offerta possibile, addirittura migliore delle offerte avanzate da grandi gruppi per accaparrarsi il mercato tutelato che dal primo luglio, se non erro, partirà con i nuovi gestori, in questo caso un gestore a livello nazionale; quindi a modellare una nuova offerta a tasso variabile, in alternativa a quella a tasso fisso, che potrà essere presa in considerazione, come giustamente è stato accennato. Dipenderà dalla sensibilità di ognuno di noi avvicinarsi all'una o all'altra, ognuno facendo le valutazioni che meglio crede. Tenevo comunque a sottolineare come riguardo a qualche informazione, anche all'interno di quest'Aula, se non se ne è a conoscenza, bisognerebbe metterla almeno tra virgolette con un'accezione di dubbio, perché CVA 7 è un'offerta che viene riproporzionata per tutte le tipologie di utenze: sia quelle di prima casa sia quelle di seconda casa e sia quelle delle piccole imprese, quindi su tutto il panorama, dove era applicata in precedenza, viene applicata anche in questa fase di abbassamento dei costi, a dispetto di quello che è stato detto dalla consigliera Minelli in quest'aula. Quindi quello di CVA è un atteggiamento, a mio avviso, che denota molta attenzione verso il panorama dell'utenza nel suo complesso. Detto questo, credo invece che siano da spendere due valutazioni sulla richiesta che impegnerebbe il Presidente della Commissione competente. Ognuno di noi ha giustamente il diritto di fare degli approfondimenti rispetto alle necessità di chiarimento e anche, io direi, rispetto alle proprie capacità di voler approfondire o di voler approfondire in maniera corretta, quindi questo processo di richiesta d'informazioni è un processo che è insito nei lavori delle Commissioni. All'interno delle Commissioni si possono chiedere delle audizioni e, se quest'opportunità viene negata, allora si può portare all'attenzione del Consiglio una richiesta sottolineando che c'è stato un diniego in un percorso di approfondimento, e questa è un po' la linea che la maggioranza vuole mettere sul piatto per significare come, rispetto a questa mozione, noi ci asterremo, ma il processo di approfondimento, così come è nelle corde dei lavori delle varie Commissioni, può essere affrontato all'interno delle stesse con delle richieste di audizioni specifiche, questo può essere sicuramente un'opportunità per interloquire in maniera appropriata con CVA, che non avrà sicuramente dubbi e non si tirerà sicuramente indietro rispetto a delle scelte di corretta gestione aziendale, di gestione tariffaria, nel rispetto delle necessità di attenzione verso la nostra popolazione e, soprattutto, in quell'indipendenza e in autonomia decisionale che deve caratterizzare soprattutto questo tipo di scelte aziendali."
47269,XVI,18/04/2024,"ENERGIA, Energia idroelettrica",5,it,206.0,1966.0,F,PCP,11,9989,"Ringrazio il collega Marquis che è intervenuto in discussione generale, apportando degli elementi aggiuntivi a quanto avevo evidenziato, in relazione soprattutto all'analisi che ha fatto riguardo al Prezzo Unico Nazionale, al PUN, e alle percentuali che sono state evidenziate, quindi di aumenti anche in quel senso. Il suo intervento ha aggiunto qualche cosa al dibattito, e lo ringrazio. Ho ascoltato le parole del presidente Testolin che dice: ""La mozione è totalmente modificata""; certamente, la mozione doveva essere modificata, perché quello che proponeva era ante conferenza stampa - decisione di rendere noto a tutti una serie di comunicazioni da parte di CVA - anche perché questa mozione chiedeva di fare un confronto. Intanto impegnava il Previdente a riferire alla Commissione sull'esito delle interlocuzioni in materia tariffaria con CVA e con le Associazioni dei consumatori, che gli avevano chiesto un incontro, che risulta non esserci mai stato, e anche questa è una cosa un po' strana dal mio punto di vista. Poi c'era la necessità di un'interlocuzione che coinvolgesse la Regione, le associazioni e ovviamente la società; questo è ormai superato perché sono state avanzate l'altro ieri due nuove proposte. Il Presidente poi fa delle considerazioni sulla politica tariffaria, che spetta all'azienda - ognuno può fare le sue considerazioni, però poi le offerte le fa la società - e lui dice: ""Sono confrontabili sui portali e risultano essere le migliori o fra le migliori di quelle che sono oggi in campo""; questa cosa era stata detta anche a fine 2023, quando era stata annunciata l'offerta CVA 7 e così poi non si è verificato. C'erano anche delle difficoltà di previsione del mercato, so che l'altro ieri è stato detto anche questo in conferenza stampa e, sarcasticamente, è stato chiesto se qualcuno di noi abbia contatti diretti con chi si occupa di geopolitica, insomma, il discorso potrebbe andare avanti a lungo... Noi abbiamo fatto delle considerazioni sulla base dei fatti e sull'indipendenza decisionale di CVA che ha fatto un percorso serio e che aveva fatto lo sconto del 40% al momento dello shock tariffario... lì si possono fare delle valutazioni. Come voi sapete, noi riteniamo che il Consiglio regionale, il Governo regionale debbano avere delle interlocuzioni con CVA su alcuni elementi, e anche sulla politica tariffaria, che non significa imporre delle cose, ma per lo meno discuterne e non recepire semplicemente quello che viene deciso a valle, ma bisognerebbe parlarne anche a monte. Devo fare un paio di precisazioni: il Presidente ha detto che ieri avrei in qualche maniera accusato le associazioni dei consumatori di capire poco. No, Presidente, io ho detto un'altra cosa, ho detto che le associazioni dei consumatori, all'epoca dell'annuncio dell'offerta di CVA 7, avevano fatto una valutazione positiva, credo anche in buona fede, perché le spiegazioni che erano state date potevano essere esaustive e far capire che si andava in una direzione precisa, poi però si sono fatti i conti e si è visto che le cose non stanno esattamente così. Tra l'altro io credo anche, ma questo lo dico in tutta sincerità, che un po' tutti noi che viviamo in Valle d'Aosta pensiamo che affidarci a una compagnia elettrica che sia nostra, che sia valdostana, significa, quasi per logica, che ci siano delle offerte che sono sempre vantaggiose per i Valdostani. Viene da pensare così e così dovrebbe essere. In questo caso non è stato esattamente così. Sulla questione che la clausola è stata usata, quella dei 3 mesi, solo per aumentare i prezzi, io non ho detto questo, ma ho detto che nella lettera arrivata ai clienti, quando c'è stata la proposta di modifica unilaterale del contratto, quella frase non compariva, non c'era scritto proprio nulla, sono cliente CVA da sempre, ho varie bollette, sia di prima casa e un paio di seconda casa, ho letto tutte le lettere, quella frase che invece c'è sul sito per i clienti che dovevano fare il nuovo contratto con CVA 7, cioè quella che dice che si possono fare con tre mesi di preavviso le modifiche eccetera eccetera, c'è sul sito, non era presente in nessuna delle lettere che sono state mandate a settembre 2023 per annunciare l'offerta a partire dal 2024, c'era scritta un'altra cosa, era scritto: ""Rimangono valide tutte le clausole contrattuali precedenti"", la formula non è esattamente quella che ho detto però la sostanza è questa. E cosa c'è scritto nei contratti precedenti che io sono andata a vedere? C'è scritto che con tre mesi di preavviso si possono fare delle modifiche, ma non c'è scritto che si possono fare delle modifiche né migliorative né peggiorative, c'è scritto ""Delle modifiche"", mentre nel comunicato uscito da parte della CVA, dopo la conferenza stampa del 16 aprile, c'è proprio scritto: ""In una logica di attenzione per i propri clienti, al fine di cogliere le opportunità di una possibile stabilizzazione dei prezzi nei mesi a seguire, CVA Energie aveva inserito nella proposta contrattuale la possibilità di introdurre modifiche migliorative, qualora il mercato si fosse stabilizzato"". Questa è una cosa che ha pensato CVA, a introdurre modifiche migliorative, ma di scritto nero su bianco non c'era niente di questo, c'era scritto: modifiche. Vengo poi a un'altra questione, lei dice: ""Bisogna essere cauti quando si parla, informarsi e sapere bene come funzionano le offerte, perché CVA 7 è per tutte le utenze, non solo della prima casa ma anche le altre, le pertinenze"" eccetera. Io non ero alla conferenza stampa, però leggo il comunicato stampa, io non so chi scrive il comunicato stampa però c'è scritto questo alla seconda pagina del comunicato: ""Offerta a prezzo fisso CVA 7. Le offerte a prezzo fisso 'CVA 7' e 'CVA 7 anni sicura', destinate alle prime case e alle pertinenze, rimarranno attive, ma il corrispettivo per la materia energia verrà ridotto da 0,1193 a 0,0987 euro al kilowatt/ora"". Io non sono un'esperta, so leggere, leggo, e non avendo avuto altre informazioni, leggo ""Destinate alle prime case"". Abbia pazienza ma se io leggo questo, credo che le seconde case non rientrino in questa cosa, perché se c'è scritto ""Prime case"", uno pensa che è quello, altrimenti se è destinato a tutte, non si scrive così, ma si scrive: ""Le offerte 'CVA 7' e 'CVA 7 anni sicura' rimarranno attive ma il corrispettivo sarà di tot"". Questo secondo me si deve scrivere se si vuole fare una comunicazione chiara, ma la comunicazione chiara non c'è stata. Lei dice poi che vi astenete sulla mozione e che non c'è nessun problema per i Consiglieri a chiedere delle audizioni in Commissione sugli argomenti più disparati, quindi anche sulla questione che stiamo discutendo, sulle tariffe. Invitare CVA a venire a spiegare credo che sarà una cosa che dovremo fare, ma la mozione ha uno scopo preciso, che è quello - ed è esplicitato nell'emendamento che avete ricevuto - di effettuare un confronto, una discussione tra Consiglieri che, secondo me, va fatta perché ci stiamo occupando di una materia che riguarda la Valle d'Aosta, che riguarda tutti i cittadini valdostani, se non tutti una gran parte. Questo confronto deve essere fatto ma in tempi brevi, perché se è giusto il comunicato - però io adesso a questo punto non lo so più - l'offerta CVA EasyFlex sarà sottoscrivibile per i nuovi clienti a partire dal 15 maggio. Oggi è il 18 di aprile, immagino che se l'offerta sarà sottoscrivibile dal 15 maggio, forse bisognerà che la comunicazione e i tempi consentano alle persone di farla questa cosa, e io credo che sia una cosa importante discuterne in tempi rapidi nella Commissione consiliare, nel Consiglio della Valle d'Aosta, perché ricordo che tutti noi qui rappresentiamo i cittadini e le loro esigenze, i loro problemi: la questione dell'approvvigionamento energetico, delle bollette che le persone devono pagare non è una questione di poco conto. Poi in ultimo mi sembra che non ci sia - ma questo l'ho verificato in più situazioni - una valorizzazione o comunque un rispetto del ruolo istituzionale che abbiamo, che ha quest'assemblea e che hanno le Commissioni consiliari, perché noi possiamo decidere di invitare, di chiedere audizioni eccetera eccetera, quello che io però vorrei è che su temi come questo - e anche su altri, avremo modo di discuterne - ci sia un vero dibattito interno che ha necessità di avere le informazioni tecniche, talvolta, quindi in questo caso, anche di avere i termini esatti di queste proposte contrattuali, che potranno essere illustrate da chi di dovere o potremmo informarci, non lo so... però poi c'è bisogno di un confronto anche tra di noi, perché le posizioni sono diverse, ci sono posizioni antitetiche, ci sono delle sfumature anche soltanto, ma io credo che il dibattito in quelle occasioni sia utile e arricchente per tutti, anche semplicemente per capire meglio, perché nessuno di noi è nato ""imparato"", per dirla in termini molto semplici, quindi un confronto sarebbe utile anche e soprattutto nel rispetto di coloro che noi qui rappresentiamo e che ci chiedono ogni tanto - forse qualche volta a chi sta seduto in questi banchi più che a chi è al Governo - ci chiedono di comprendere, di sapere, di capire e anche di impegnarci in questo senso. Ovviamente la mozione, così come è emendata, non verrà ritirata, verrà messa ai voti, e mi sembra che, ancora una volta, si voglia perdere un'occasione importante, anche perché - e ovviamente questo è ciò che pensiamo noi e non è detto che sia l'opinione di tutti, però va detto - noi crediamo che questa società, pur operando nel mercato, pur essendo ormai svincolata da tutta una serie di normative, resta una società che è pubblica e su tematiche come queste, che riguardano anche le tariffe, pur dovendo rispettare tutte le condizioni di mercato - e questo l'abbiamo capito - ci sono dei margini per lo meno per discutere e interloquire prima che si arrivi a delle decisioni finali, margini e possibilità alle quali si vuole rinunciare. A me questa sembra una cosa grave."
47269,XVI,18/04/2024,"ENERGIA, Energia idroelettrica",5,it,0.0,1985.0,M,RV,13,3901,"Intervengo in dichiarazione di voto, dopo aver ascoltato il dibattito e gli interventi della proponente, del collega Marquis e anche del Presidente. Noi abbiamo letto con attenzione in particolare la nuova formulazione della mozione e su questa mi vorrei concentrare, visto anche il tempo a mia disposizione. Io penso che le tematiche e le politiche di prezzo non le debba definire il Consiglio regionale, né per la CVA, né per gli impianti a fune, né per VDA Structure, né per ogni società partecipata; è onere e responsabilità degli organi di Governo di queste società su cui è anche giusto e auspicabile che comunque la politica, quindi anche gli azionisti, possano fare degli auspici o delle richieste, quindi per quello che riguarda la prima impegnativa della nuova formulazione della mozione, al netto del fatto che sul suo riferimento normativo ho qualche piccolo dubbio, comunque ci sta che un gruppo piuttosto che il Consiglio o altro possano giustamente fare i loro auspici. C'è un passaggio che ritengo particolarmente interessante, che è la seconda impegnativa, al di là di come andrà - ed è abbastanza certo che se la maggioranza non voterà la mozione questa non passerà - però invito in particolare il Presidente della IV Commissione, visto che è quella di riferimento: che possa fare tesoro del contenuto e magari nell'ambito della Commissione si possa elaborare un documento anche di sintesi, ma non soltanto sul tema delle attuali tariffazioni, e su questo vorrei spiegarmi. C'è un errore di fondo che si continua a fare: noi giustamente parliamo della nostra società partecipata, ma non fa il 100% del mercato valdostano, ci sono anche altri operatori, e mi sembra che in Commissione, giustamente, un po' nell'ambito delle audizioni del Piano energetico e un po' in realtà anche prima (si era già fatto nel momento dell'esplosione dei prezzi), c'erano state delle audizioni; forse potrebbe essere utile, anzi, più che utile, fare un'elaborazione di sintesi che tenga conto non soltanto delle tariffe fatte da CVA ma di tutto il mercato valdostano, o delle possibilità, perché altrimenti noi vediamo soltanto un pezzo della situazione e del peso che c'è sui consumatori e sulle imprese valdostane; questo sarebbe, almeno a giudizio di chi parla, riduttivo nonché fuorviante, posto il fatto che, ripeto, mi auguro che i prezzi vengano definiti dalla libera concorrenza, per quanto non sia libera, perché il mercato non è libero, è regolamentato, ed è anche nella responsabilità del management di una società, che a fine periodo poi tirerà le conseguenze. Vero è che questo cambio di passo che è avvenuto in questi ultimi giorni merita una particolare attenzione: io non so se per i vari input, per non usare altri termini, che sono arrivati dalla politica, consumatori o quant'altro, o forse perché una nuova analisi dello scenario di mercato implica che l'operatore faccia delle altre politiche di prezzo che tengano conto del nuovo scenario, comunque sia, rispetto anche solo a un anno fa, i presupposti sono completamente cambiati. Ripeto: voglio analizzare a mente fredda quello che è avvenuto. Io confermo e dico che il gruppo di Rassemblement Valdôtain comunque voterà questa mozione, perché le due impegnative sono comunque condivisibili; sull'ultima faccio un invito informale al Presidente della IV Commissione, e anche se non abbiamo i Commissari proveremo magari a darne forma durante una prossima audizione anche per essere di aiuto al lavoro dei colleghi, perché si possa fare comunque un'analisi che però, ripeto, non ritengo completa se concentrata soltanto sulle tariffazioni fatte da CVA perché, ripeto, il mercato valdostano, e soprattutto il consumo valdostano, non è oggi fatto soltanto da clienti di CVA, quindi sarebbe riduttivo, fuorviante e non servirebbe a nulla, perché l'obiettivo è capire il peso che le famiglie e le imprese pagano per l'energia elettrica."
47270,XVI,18/04/2024,"ISTRUZIONE PUBBLICA, Istituzioni scolastiche",6,it,185.0,1983.0,M,LEGA VDA,2,4651,"Viviamo oggi in una società che, a causa della crescente globalizzazione, sta perdendo progressivamente memoria delle sue radici storico-culturali e delle sue tradizioni cancellate spesso in ragione della follia della cultura woke sempre più dilagante. Osservando il mondo moderno, viene spesso da chiedersi quale possa essere il futuro di una società senza radici, senza valori, una società in cui, a farla da padrone è l'individualismo esasperato: tutti chini, anche i bambini, purtroppo, dietro agli strumenti tecnologici, troppo presi da una vita frenetica il cui unico obiettivo è quello di soddisfare i desideri personali di ciascuno. Una società senza radici è però una società senza storia, senza memoria, senza valori di riferimento, e, quando non ci sono radici, qualsiasi evento finisce per trascinarti spesso nella direzione sbagliata. È un modello di società, quello che si sta formando, molto lontano da quelli che sono, da sempre, i valori e gli ideali di cui la Lega si fa portavoce sin dalla sua nascita. È necessario, a nostro avviso, in un tempo in cui spesso anche le famiglie hanno smesso di educare i loro figli, tornare a riscoprire le radici storico-culturali del nostro Paese, radici che qualcuno, in nome della paventata offesa nei confronti degli altri, vorrebbe cancellare, creando ogni giorno bisogni fittizi sempre nuovi, con il fine di arrivare a un appiattimento delle nostre differenze, che sono anche il nostro valore, in netto contrasto con chi invece ci vorrebbe tutto identici, tutti omologati, senza idea, magari per riuscire a venderci gli stessi prodotti in tutto il mondo. Le radici invece sono fondamentali, perché stabiliscono la differenza fra essere e apparire, fra l'essere comunità o essere individuo autoreferenziale, e un mondo senza radici, lo vediamo chiaramente oggi con i nostri stessi occhi, è un mondo malato. È per questo che oggi portiamo all'attenzione dell'Aula questa mozione, una mozione che chiede di effettuare una ricognizione degli istituti scolastici di competenza dell'amministrazione regionale per accertare che nelle aule sia esposto il crocifisso. La base, l'abbiamo inserita nel testo, è solida ed è la medesima che pochi anni fa ricevette l'approvazione del Consiglio comunale di Aosta a guida Centoz, e uno dei colleghi che votò favorevolmente è seduto in quest'aula nei banchi del Governo. I valori che essa rappresenta sono altrettanto solidi e meritano di trovare accoglimento. Il crocifisso infatti non è solo l'emblema di valore universale della civiltà e della cultura cristiana, ma è riconosciuto quale elemento essenziale e costitutivo e perciò irrinunciabile del patrimonio storico e civico culturale dell'Italia e dell'Europa intera, indipendentemente da una specifica confessione religiosa. Rischiare di non avere il crocifisso nelle nostre aule, nei nostri uffici, nei nostri luoghi di lavoro significa cancellare uno dei simboli della nostra identità, collante indiscusso di una comunità, significa svuotare di significato i principi su cui si fonda la nostra società e renderla, come detto poc'anzi, sradicata e dunque malata. Rispettare le minoranze non vuol dire rinunciare, delegittimare o cambiare i simboli e i valori che sono parte integrante della nostra storia, della cultura e delle tradizioni del nostro Paese. Non possiamo accettare che vengano costantemente messi in discussione i simboli e i valori fondanti della nostra comunità. Il crocifisso non discrimina, ma è simbolo fulgido di non violenza, di perdono, di accoglienza, è un simbolo che rappresenta interamente la nostra cultura, che non lede il principio di laicità dello Stato, come più volte ribadito anche dalle norme che abbiamo citato nelle premesse di questa mozione. È un oggetto che rappresenta un sistema di valori di libertà, eguaglianza, dignità umana e tolleranze religiose, quindi anche della laicità dello Stato, principi questi che innervano la nostra carta costituzionale. Chiedere dunque che il crocifisso venga esposto nelle aule scolastiche non è - come vorrebbe qualcuno per sminuire l'importanza di questa nostra iniziativa - una battaglia di religione, la stessa Corte di Cassazione in una sentenza del 2021 ha stabilito che l'esposizione del crocifisso nelle scuole non può essere ritenuto atto discriminatorio nei confronti di chi non confessa il credo religioso e/o comunque non lo condivide. Quella che portiamo avanti oggi con quest'iniziativa è dunque una battaglia per riaffermare le nostre radici, i nostri valori, le nostre tradizioni, una battaglia per fermare la deriva della nostra società, trasmettendo ai nostri figli la nostra storia della nostra comunità."
47270,XVI,18/04/2024,"ISTRUZIONE PUBBLICA, Istituzioni scolastiche",6,it,156.0,1976.0,F,FP-PD,4,6749,"Collega Manfrin, faccio un piccolo inciso a livello personale, visto che spesso mi viene detto: ""Rispondi in modo asettico, tecnico, mi piacerebbe sentire qual è il parere dell'Assessore"", quindi, successivamente all'inciso, faccio poi anche un intervento a nome del Governo e della maggioranza riguardo a ciò che abbiamo concordato. Pur considerandomi io un cattolico praticante, seppur pieno di difetti e di mancanze, devo dire che mi sento politicamente molto più vicino alla Francia che non all'attuale indirizzo italiano per quanto riguarda il tema della laicità dello Stato, più che italiano diciamo dell'attuale Governo, e poi spiego anche perché. Credo fortemente nel principio di laicità dello Stato che lei ha giustamente invocato e che, a mio parere, non significa imporre l'agnosticismo di Stato né tantomeno l'ateismo di Stato, anche se con delle differenze, devo dire, rispetto ai nostri cugini d'oltralpe, chiamiamoli così, circa la libertà per esempio delle persone di portare i segni della propria religione nelle scuole; basta, a mio modesto parere, che queste non compromettano la riconoscibilità e l'ordine pubblico, ma non credo che il mio pensiero e il mio credo personali siano importanti ai fini della discussione, anche perché ho sempre cercato di separare le mie convinzioni personali dalla mia attività di amministratore e credo che questo debba essere anche un principio al quale ciascun amministratore pubblico dovrebbe attenersi, cioè evitare d'imporre le proprie idee, o peggio, le proprie ideologie, soprattutto su temi sensibili che toccano le sacrosante libertà di credo e di espressione che, per fortuna, sono ancora molto ben radicate nella nostra carta costituzionale. Lo dico anche perché - e aggiungo un elemento al dibattito - ho letto la proposta recentemente presentata da una deputata, che mi sembra proprio una deputata della Lega per Salvini premier, che prevede l'obbligo di affissione del crocifisso nelle aule delle scuole, negli uffici pubblici, nelle carceri, nelle strutture sanitarie, nelle stazioni, negli aeroporti e in tutti i luoghi cosiddetti pubblici, fissando tra l'altro pesanti sanzioni a carico del pubblico ufficiale responsabile di questi luoghi, cioè del pubblico ufficiale che non ottempera a quest'obbligo di legge. Ho fatto questa premessa in quanto il tema dell'esposizione del crocifisso è argomento molto delicato, perché coinvolge in questo caso l'educazione dei bambini e dei ragazzi, oltre che sensibilità individuali degli insegnanti e dei genitori che fanno parte in questo caso della comunità educante ma, oserei dire, anche dell'intera comunità nazionale; è un dibattito sul quale spesso ci si confronta non solo per quanto concerne la scuola ma, in termini più generali, per quanto concerne proprio i principi fondamentali della Costituzione, la libertà proprio di espressione; è un dibattito anche molto interessante che in Italia periodicamente torna in auge, quindi ci sono molte posizioni diverse sul punto, ne è prova la proposta di legge presentata a settembre 2023 di cui accennato e il cui iter parlamentare è in corso e credo personalmente anche piuttosto tortuoso - anche leggendo alcuni commenti di costituzionalisti che dicono essere una proposta di legge che tocca e contraddice alcuni principi costituzionali fondamentali - ma questo non è un problema mio. Il problema è che nel frattempo un punto fermo, rispetto all'argomento, è rappresentato proprio da una sentenza della Corte di cassazione del 2021 delle Sezioni unite della Corte di cassazione a cui, peraltro, lei ha fatto accenno in fondo alle sue premesse. In quella sentenza e in quell'occasione la Corte di cassazione non ha preso una presa di posizione drastica, bensì, per usare proprio le parole della Suprema Corte, un accomodamento ragionevole. In sintesi dice la sentenza, che io ho letto con molta attenzione: ""L'esposizione del crocifisso a scuola è legittima ma non può essere imposta e la mancata affissione non è sanzionata. Perciò la dirigenza scolastica, con i propri provvedimenti amministrativi, non può imporre, ma non può nemmeno vietare il crocifisso nelle aule"". I paletti decisivi in questo caso, secondo la sentenza, sono messi agli opposti confini: ""Gli estremi in un senso o nell'altro non sono consentiti"" - così dicono le Sezioni unite della Corte di cassazione - ""Perciò non può mai esserci un'imposizione del crocifisso nelle aule scolastiche ma neanche un divieto assoluto di esporlo. Per il resto tutto è possibile"" - dice questa sentenza - ""Purché le decisioni vengano raggiunte con l'accordo e attraverso il dialogo"" - ribadisce la sentenza - ""Tra i ragazzi, gli insegnanti e i genitori"", quindi il confronto deve avvenire negli appositi organi collegiali, nei consigli di classe e d'istituto. Secondo le Sezioni unite, la decisione di apporre il crocifisso in classe deve essere condivisa da tutta la scuola, c'è quindi un chiaro rimando, come dicevo prima, alla volontà espressa dagli appositi organi collegiali, come i consigli di classe e di istituto, insomma, in caso di contrasti tra punti di vista diversi, bisogna discuterne in tale sede, quindi ogni istituzione deve discuterne, prima di prendere le opportune decisioni che devono essere sempre condivise e mai imposte in modo unilaterale dal dirigente scolastico o dai singoli insegnanti, ""Perciò"" - spiega la sentenza della Cassazione - ""L'aula scolastica"" - questo è proprio un virgolettato - ""Può accogliere la presenza del crocifisso quando la comunità interessata valuti e decida in autonomia di esporlo"". La pronuncia della Cassazione, tra l'altro, contiene anche un'altra importante novità: ""In particolari occasioni"" - e questo lo dice la sentenza che lei ha citato nelle sue premesse - ""Il crocifisso potrà non essere solo"", cioè non potrà essere da solo. La Suprema Corte ammette infatti la possibilità di accompagnarlo con i simboli di altre confessioni presenti nella classe ma ricercando, come dicevo prima, sempre un ragionevole accomodamento tra posizioni difformi. Alla luce quindi di quanto sopra espresso, risulta al momento non opportuno che s'imponga l'esposizione del crocifisso, anche ai sensi di questa sentenza della Corte di cassazione, e credo che sia ancor meno opportuno che tale imposizione possa essere fatta dalla politica che in questo caso, per lo meno fintanto che non verrà modificata con un dispositivo di legge, non può in alcun modo indurre le scuole o - come è scritto nell'impegnativa che ho qua davanti - disporre la fornitura e l'installazione dei crocifissi mancanti. In virtù delle cose che le ho rappresentato, ovviamente le chiederei di ritirare la mozione, in caso contrario ci asterremo. Dalle ore 11:52 assume la Presidenza il vicepresidente Marguerettaz."
47270,XVI,18/04/2024,"ISTRUZIONE PUBBLICA, Istituzioni scolastiche",6,it,185.0,1983.0,M,LEGA VDA,6,6105,"Grazie, Assessore, per la sua risposta che ovviamente non posso condividere per una serie di aspetti, in primis per l'errore più madornale che contiene, ovvero il fatto di far passare l'impegnativa che noi abbiamo voluto mettere all'interno della nostra mozione come se fosse un'imposizione, quindi io, Assessore, la rileggerei con lei, evidenziando che ovviamente non vi è alcuna intenzione di ritirare quest'iniziativa. La presente mozione impegna l'Assessore competente a predisporre l'effettuazione di una ricognizione nelle aule degli istituti scolastici di competenza e, nel caso sprovvisti, a disporre la fornitura e l'installazione dei crocifissi mancanti, il che non significa un'imposizione. Lei ha citato dei principi, principi di una sentenza che vanno un po' - e su questo possiamo eventualmente concordare - in controtendenza rispetto a quanto affermato soltanto pochi anni fa, alla presenza però di circolari ministeriali, e le ho citate, che invece predispongono e prevedono che vi sia il crocifisso esposto in aula, ma la questione è che, purtroppo - e questo veramente glielo dico con grosso rammarico - a volte i principi costituzionali possono variare al variare dei giudici costituzionali che compongono il collegio. Io non voglio fare ovviamente il costituzionalista, ma di certo ho come l'impressione che... se vi sarà, come pare quando vi sarà un rinnovo delle cariche dei giudici costituzionali che compongono il collegio, temo che ci saranno poi anche degli orientamenti di tipo differente, anche rispetto, per esempio, alle eccezioni che lei ha sollevato rispetto alla proposta di legge; quella sì che impone un obbligo di presenza del crocifisso. È di tutta evidenza, Assessore, come potrà immaginare, che è tendenzialmente molto difficile per un parlamentare presentare un disegno di legge che sia palesemente incostituzionale. Spesso si utilizzano i criteri di incostituzionalità come delle armi o come delle frecce del proprio arco per provare un po' a rovinare la proposta altrui, e sappiamo anche che a volte i criteri di costituzionalità possono essere usati in maniera impropria. Le faccio un esempio su tutti: una disposizione che prevede che venga erogato un aiuto economico per una parte della popolazione - ed immaginiamo la popolazione che ha magari un maggior bisogno e un minor reddito - potrebbe essere impugnata in virtù dell'articolo 3 della Costituzione, che invece impone che vi siano uguaglianze e non vi siano distinzioni fra i cittadini, ma è di tutta evidenza che un rilievo costituzionale di questo tipo potrebbe essere agevolmente superato, perché effettivamente non viene rispettata l'uguaglianza di tutti i cittadini, in virtù di un principio che è quello di aiutare le persone che sono maggiormente in difficoltà. Rispetto alle interpretazioni, come lei ha visto, abbiamo evidenziato la possibilità di farlo e anche la possibilità della fornitura può tranquillamente passare anche dalla concertazione d'istituto, posto il fatto, Assessore, che ho come l'impressione che, se noi mettiamo questo principio, non verrà mai realizzato nulla, perché se anche soltanto una persona all'interno dell'intero istituto scolastico è contraria, secondo quello che lei ha evidenziato, questo non sarà mai possibile, eppure vi sono oggi aule che hanno al loro interno un crocifisso esposto e vi sono aule che, purtroppo, invece non lo hanno. Noi abbiamo voluto però incentrare la presenza e l'attenzione nei confronti di questo simbolo anche in virtù di quello che, come lei ricorderà e come ho ricordato, è stato addirittura approvato dal Consiglio comunale di Aosta che nel 2016 aveva una presenza di due esponenti della Lega però approvò a maggioranza la fornitura da parte del Comune di questi crocifissi. Proprio perché vogliamo con questo rappresentare un simbolo, riteniamo che questo sia un simbolo che rappresenta appieno non soltanto una religione ma anche una tradizione e una radice, riteniamo che una battaglia per tutelare questo simbolo, nel quale si possono riconoscere anche le persone che magari sono atee o non si riconoscono in quella fede, obiettivamente abbia una priorità, proprio per non perdere il nostro patrimonio. Io le chiederei un po' di coraggio, so che dopo quello che ha detto ovviamente lei ha esposto la posizione della maggioranza e quindi immagino che la maggioranza non lo voterà, io sono certo che però i cittadini valdostani valuteranno il voto di ogni singolo componente della maggioranza e se vi saranno cittadini che valuteranno sicuramente positivamente, magari per chi, di sinistra radicale, immagina che ci debba essere la più completa iconoclastia e quindi si debbano cancellare i simboli; lei prima ha evocato l'esempio della Francia dove vengono proibiti tutti i simboli, compresi i simboli dell'Islam, compreso il velo, io la vorrei vedere a sostenere una campagna di questo tipo: fuori tutte le persone con il velo dalle scuole, vi togliete il velo quando entrate a scuola e poi ve lo rimettete quando uscite. Vorrei vederla di fronte a questa sfida e vorrei vedere quale sarebbe il risultato che otterrebbe. Io temo che su questo sarebbe molto meno veemente. Come dicevo, le persone potranno giudicare sicuramente in maniera positiva, ricordo poco tempo fa, mi pare fosse l'onorevole Morani che aveva sostenuto la brillante idea di mettere delle tendine amovibili nei cimiteri sulle croci per fare in modo che quando c'era il funerale di un laico - che secondo probabilmente la sua comprensione del testo, il laico significava una persona che non era cristiana, ma in realtà non significa questo - potevi coprire le croci dei cimiteri con la tendina amovibile, celebrare il funerale e poi togliere le tendine. In questa furia cieca, probabilmente qualcuno vi sosterrà, probabilmente ci sono invece tanti altri Valdostani che in questa battaglia vorranno vederci chiaro e vorranno vedere quale sarà l'esito della votazione e soprattutto ovviamente fare le proprie considerazioni una volta acquisito il nome della persona che avrà votato a favore o contro questa mozione. Ovviamente manteniamo la nostra iniziativa."
47270,XVI,18/04/2024,"ISTRUZIONE PUBBLICA, Istituzioni scolastiche",6,it,113.0,1964.0,M,LEGA VDA,8,9279,"Soltanto alcune precisazioni per chiarire la risposta dell'assessore Guichardaz. Ovviamente questo chiarimento è un chiarimento che va a puntare il dito, ma con un senso di verità, con la volontà di essere fedele alla verità e non certo a un posizionamento ideologico; è rivolto a lei, assessore Guichardaz, perché lei ha preso la parola, ha avuto questo compito, forse anche ingrato, di dover esprimere a nome della sua maggioranza il posizionamento, però mi permetta di fare alcuni chiarimenti esattamente riguardo a quello che lei ha detto. Pensare che la croce sia un elemento di espressione di un'ideologia o di una confessionalità significa non aver capito nulla sul concetto di simbolo e di cultura. Lo prenda non come un attacco di Distort nei confronti di Guichardaz - perché lei sa benissimo che il rispetto tra le persone è garantito e a volte anche una sorta di legame che va al di là del rispetto - però la verità è questa, e, come diceva Giovanni Bosco, ""Quando credi che qualcosa sia giusta, costi quel che costi falla"", quindi ritengo sia giusto mettere i puntini sulle i, su questi elementi, su questi aspetti, perché altrimenti noi possiamo prendere la parola e dire quello che pensiamo senza avere il supporto di tutta la storia del pensiero del mondo occidentale, basato su scelte, su posizioni, su valori, ma attraverso l'uso della ragione e della logica, quindi non è perché io posso avere degli elementi in più di lei, assolutamente, ma semplicemente perché ho piacere di essere fedele a questo percorso di verità, di ragione e di logica. Poi, le posso dire con certezza che il pensare che la rimozione del simbolo della croce e la proposta in alternativa di un muro bianco siano affermazione di laicità significa non conoscere il concetto e il significato di laicità, non conoscere il significato di laicismo e non conoscere la differenza tra laicità e laicismo. Questa, ribadisco, non è una critica rivolta a lei, perché questo è il dibattito su cui la società, il mondo occidentale, sta incappando, sta inciampando, c'è una confusione totale tra la laicità e il laicismo. La laicità, per fare solo un esempio, l'ha espressa molto bene Benedetto Croce, tutt'altro che un cristiano, tutt'altro che un cattolico, tutt'altro che una persona con una confessionalità, anzi, lui si definiva ateo e agnostico, però sapeva usare bene la ragione ed era onesto intellettualmente e preparato. Nel suo libro del 1942, ""Non possiamo non dirci cristiani"", lui sostiene: ""Il cristianesimo ha compiuto una rivoluzione che operò nel centro dell'anima, nella coscienza morale e, conferendo risalto all'intimo e al proprio di tale coscienza, quasi parve che le acquistasse una nuova virtù, una nuova qualità spirituale, che fino ad allora era mancata all'umanità che, per merito di quella rivoluzione, non può non dirsi cristiana"". Questo è un dato di fatto: condividere e accettare il concetto di laicità non è minimamente un'azione di subordinamento dello Stato o comunque delle strutture civili nei confronti del mondo religioso. Assolutamente. Il mondo religioso prosegue benissimo, le croci possono essere cancellate, può essere anche perseguitato il popolo di Dio. È successo più volte e continua a succedere. I Cristiani sono la categoria di persone che al mondo subisce più attacchi, sono la categoria più attaccata e più perseguitata in tutto il mondo, ma non cambia, perché, come diceva Tertulliano già all'epoca, ""Il sangue dei martiri è seme di nuovi Cristiani"". Non è un problema quindi di confessionalità, non è un problema di difendere o non difendere i Cristiani, di difendere o non difendere il Cristianesimo, l'identità cristiana e la confessionalità cristiana si difende da sola, si difende attraverso una scelta, un sì, che ogni singolo individuo esprime con la propria coscienza e che poi attua in un progetto di società, perché se non fosse per un progetto di società, se non fosse per questo contenuto nel Cristianesimo, Gesù Cristo non sarebbe finito morto sulla croce: l'avrebbero ignorato, semplicemente. Sul ruolo d'identità storica e il fatto quindi che il crocifisso non sia da collocarsi nel solco dell'identità storica ma sia frutto di un accordo di scelta, e così anche di parificazioni con altri simboli, significa non aver capito nulla di storia, di come questa storia è entrata in due millenni della storia del nostro Paese, quindi l'ha connotato. Sarebbe come dire se dovessimo decidere se coprire la Venere di Botticelli oppure no, perché può turbare certe sensibilità. Sarebbe come dire se decidere, dover decidere, mettere al voto, se mantenere delle iscrizioni in latino oppure proporle in altra lingua, perché il latino potrebbe essere rappresentativo di un'identità che si vuole cancellare, ma mi sa che comunque di questo passo arriveremo anche lì, perché la finestra di Overton racconta esattamente tutta questa serie di passaggi, pian piano un mattone dopo l'altro e smonti completamente una cultura, la cultura della cancellazione si attua in quel modo. Proprio sul discorso del latino, lei che è Assessore alla pubblica istruzione, si chiede perché si studia il latino? Perché si studia il latino dopo 400 anni dall'entrata in disuso del latino come lingua, definita una lingua morta; perché si studia il latino, Assessore alla pubblica istruzione, perché? Se lo chieda. Ma perché nel latino, oltre a un discorso di collegamento, una sorta di cordone ombelicale con tutta la grandezza del mondo classico, ci sono schemi mentali, logici, che sono fondamentali per avere una certa impostazione, una certa cultura, una certa formazione, una certa capacità di essere uomini e donne, uomini in senso generale, adulti e capaci di ragionare. Questo è il ruolo del latino. Allora non è che io voglia fare una sorta di macedonia in cui metto insieme... ma voglio semplicemente evocare il fatto che tutto ciò che ha costruito l'identità di una civiltà è valore e la laicità è esattamente questo: andare a percepirlo come valore, riconoscerlo, difenderlo, tutelarlo, perché si tratta di custodire, e tra l'altro si tratta di tramandarlo alle generazioni successive. Questo è un concetto che è esattamente espresso dalla parola ""Sostenibilità"". La sostenibilità non è altro che consentire alle generazioni che seguono di poter beneficiare di ciò che ha costituito una ricchezza, un patrimonio, per le generazioni precedenti. La sostenibilità non si confina soltanto nell'ambito dell'ambiente, la sostenibilità allarga e abbraccia anche il campo della cultura, dell'identità culturale, quindi la rimozione di simboli cristiani non è affermazione di laicità, ma è un esercizio di laicismo e dalla Francia non abbiamo nessuna lezione da prendere, a meno che non vogliamo regredire, perché loro hanno dimostrato di non essere in grado di gestire il concetto di laicità, loro hanno scelto la strada del laicismo e la chiamano laicità. La rimozione dei simboli cristiani non è affermazione di laicità, ma è un esercizio di laicismo e di autocensura che, tra l'altro, piacerà tanto... a chi piace questo? Piace ai liberal massonici, a quelli che, di fronte a questo tema, o sono contro o si astengono, i liberal massonici. Ai progressisti della cultura della cancellazione. Bellissimo passo avanti! Se fosse per questo spirito, a noi dei classici greci e latini non sarebbe arrivato niente, se non ci fosse stato il ruolo dei monaci medievali che hanno traghettato questa immensità culturale, se avessero invece adottato questa follia della cultura della cancellazione, noi avremmo dovuto reimparare tutto da zero, ma è quello che chi segue la cultura della cancellazione vuole proporre come metodo per le prossime generazioni. Bella tabula rasa, bellissimo, grande! Questo sì che è un senso morale con cui si assume un impegno nei confronti delle prossime generazioni. Piace infine agli amici di Soros, di Rothschild e compagnia bella. Ecco il voto di astensione, non per un discorso né elettorale né di posizionamento ideologico, ma si tratta di fare una scelta, voi evidentemente l'avete fatta. Io concludo semplicemente con la riproposizione di quanto il Consiglio di Stato nel 2006 aveva espresso, quando nel 2006 avevano ancora idee un po' più chiare e il coraggio di guardare la realtà in faccia rispetto a quanto ha riportato lei, assessore Guichardaz. Nel 2006 il Consiglio di Stato diceva: ""Il principio di laicità non risulta compromesso dall'esposizione del crocifisso nelle aule scolastiche. Il crocifisso è simbolo altresì di un sistema di valori di libertà, uguaglianza, dignità umana e tolleranza religiosa, e quindi anche della laicità dello Stato"" - il Consiglio di Stato, non Distort o Manfrin, e conclude: - ""Mentre non si ravvisano elementi positivi di concrete discriminazioni in danno dei non appartenenti alla religione cattolica, il crocifisso in classe può e deve essere inteso anzi come uno dei simboli dei principi di libertà, eguaglianza e tolleranza, infine della stessa laicità dello Stato. Si deve pensare al crocifisso come un simbolo idoneo a esprimere l'elevato fondamento dei valori civili sopra richiamati, che sono poi i valori che delineano la laicità nell'attuale ordinamento dello Stato"". Ripeto, noi dai Francesi non abbiamo nulla da imparare. Alle ore 12:03 riassume la Presidenza il presidente Bertin."
47270,XVI,18/04/2024,"ISTRUZIONE PUBBLICA, Istituzioni scolastiche",6,it,278.0,1959.0,M,LEGA VDA,10,5387,"Interessanti questi argomenti, in parte quello che dirò è stato già anche richiamato sia dal collega Manfrin e ancora di più dal collega Distort. Ci muoviamo in un campo sempre delicato, quello della distinzione fra lo Stato, la laicità, Stato teocratico... temi che sono interessanti, importanti e a volte delicati in cui anche i giudici, quando vengono a essere chiamati a pronunciarsi su queste questioni, a volte si legge che si muovono su un terreno a volte un po' minato anche dall'ideologia e da certe convinzioni a volte personali. Ha già fatto cenno il collega Distort alle sentenze del Consiglio di Stato, il quale più volte si è pronunciato in questi temi non tanto in sede giurisdizionale quanto in sede consultiva; come molti di voi sapranno, il Consiglio di Stato ha anche questa funzione, si pronuncia su dei ricorsi giurisdizionali ma anche in via consultiva su richieste della pubblica amministrazione o di altri organi che sono autorizzati a interpellarlo su dei temi che, a volte, possono porre delle problematiche anche amministrative, come è il caso che ci occupa: il fatto di mettere o meno, imporre o meno, tollerare o meno la posizione del crocifisso nelle aule scolastiche. Allora il Consiglio di Stato - come già in parte ha accennato il collega Distort - si è pronunciato in sede consultiva e ha affermato dei principi interessanti, molto importanti: a parte il significato per i credenti, il crocifisso rappresenta anche un simbolo di civiltà della cultura cristiana nella sua radice storica come valore universale, indipendente da specifica confessione religiosa, poi diremo di questa cosa già accennata anche dal collega sulla differenza fra confessioni e altri concetti. La Costituzione, lo sappiamo, non prescrive alcun divieto all'esposizione nei pubblici uffici di un simbolo, che - è come quello del crocifisso - per i principi che evoca e dei quali si è già detto - dice il parere - fa parte del patrimonio storico. Questo è uno dei passaggi importanti: il crocifisso non è soltanto un simbolo religioso, ma è anche un elemento che fa parte del nostro passato e del nostro patrimonio storico. Queste argomentazioni si trovano poi anche in un altro parere più recente del 2006 - il primo era del 1988, quindi uno può anche pensare che fosse un po' datato; anche nel 2006 il Consiglio di Stato ha espresso di nuovo questi principi, in modo ancora più preciso sotto certi profili, perché parla proprio del principio di laicità. Dice: ""Il principio di laicità non è compromesso dall'esposizione del crocifisso nelle aule scolastiche, il crocifisso è simbolo altresì di un sistema di valori di libertà, uguaglianza, dignità umana, tolleranza religiosa e quindi anche della laicità dello Stato"", quindi il discorso è proprio questo: è vero che parte come viene interpretato, magari nell'accezione più comune, come un simbolo religioso, in realtà è un simbolo che rappresenta addirittura la laicità dello Stato. Attenzione: dobbiamo sempre stare attenti all'interpretazione dei termini, cioè laico per il nostro ordinamento non significa ateo, significa non confessionale, quindi non appartenente a una precisa confessione religiosa, questo nasce dal confronto e dall'esame degli articoli 7 e 8 della Costituzione, quindi capiamoci bene su questo. Se il crocifisso esprimesse solo una valenza religiosa o addirittura confessionale, per giurisprudenza andrebbe rimosso; non essendo questo, ""Ma essendo invece il crocifisso simbolo di un patrimonio di valori condivisi a livello civile nel nostro Stato, in Italia, non può discriminare nessuno"", dice anche il Consiglio di Stato, anzi, conferma nella sua prospettiva laica il valore di quei principi di libertà e uguaglianza a cui si era appellato qualcuno a volte, proprio per contestarne la presenza, invece è esattamente il contrario, ci dicono questi giudici che hanno esaminato queste questioni. Allora se questo è il principio, cioè se il crocifisso in realtà è un simbolo di un patrimonio anche storico, al di là di un patrimonio religioso, anzi, oltre il patrimonio religioso, se questo è il principio che credo sia condivisibile - da me sicuramente, da noi della Lega sicuramente, lo abbiamo già dimostrato tante volte, ma credo anche per voi- mi spiace davvero che voi rinunciate a questi simboli, questo è un chiaro segno politico, forse lo posso accettare da una parte della Sinistra, sicuramente, ma da parte di voi Autonomisti questo non mi sento di accettarlo, almeno credo che nemmeno voi dovreste farlo, perché la rinuncia ai nostri simboli, alle nostre tradizioni, alla nostra cultura, anche di libertà di laicismo, non è accettabile e sarebbe grave, quindi non sottomettiamoci a questo pensiero unico, al politicamente corretto, che omologa tutto e tutti. Continuiamo a difendere e ad affermare anche attraverso i nostri simboli la nostra cultura e le nostre tradizioni. Non è un obbligo esporre il crocifisso? Benissimo, va bene, ma promuoviamolo, proprio noi, voi Autonomisti, mi rivolgo appunto a voi che difendete identità e tradizioni, come facciamo anche noi. Questo è uno dei passaggi fondamentali perché cominciando a perdere i simboli, si perdono anche tutti gli altri riferimenti, e questa è la gravità di questa cosa. Pensiamoci, perché i simboli non sono banali, sono elementi in forza dei quali si sono combattute delle battaglie, anche di libertà, e non bisogna dimenticarsele."
47270,XVI,18/04/2024,"ISTRUZIONE PUBBLICA, Istituzioni scolastiche",6,it,156.0,1976.0,F,FP-PD,12,2649,"Solo per dire che, al di là delle mie posizioni personali che ho espresso all'inizio: io ho detto che razionalmente sono un cattivo praticante, diciamo così, non mi attengo spessissimo da un punto di vista anche mio, magari il comportamento personale, non dico politico-amministrativo perché su quello si può dire fino a prova contraria, però l'ho detto proprio all'inizio, io non credo di portare in quest'aula, e noi non crediamo di portare in quest'aula, nessuna ideologia. Noi abbiamo semplicemente citato una sentenza della Corte di cassazione - che tra l'altro non è decisa, per fortuna, dalla politica - la cui composizione, come sappiamo... quando si riunisce a Sezioni unite, la Corte di cassazione riunisce giudici che hanno particolari requisiti stabiliti dalla norma e che sono giudici lo sappiamo benissimo, e la Corte di cassazione a Sezioni unite si riunisce quando ci sono questioni particolarmente importanti, e questa del crocifisso evidentemente è una questione che è stata ritenuta tale. Quella sentenza dice delle cose molto precise: non si può vietare ma non si può, allo stesso modo, obbligare qualcuno, tant'è che quella sentenza è stata attivata da un insegnante che aveva ricevuto una sanzione, se non erro di trenta giorni di sospensione, perché non aveva applicato una circolare di un dirigente che obbligava a mettere il crocifisso durante le lezioni, il crocifisso nelle aule, quindi c'è stata questa diatriba e la Suprema Corte in questo caso si è pronunciata, cancellando questa sanzione a carico dell'insegnante. Attualmente il più recente dei pronunciamenti... al di là delle posizioni personali o dei giusti ragionamenti e disquisizioni filosofiche sulle radici cristiane, giudaico-cristiane eccetera, l'indirizzo è questo: né i dirigenti, né la comunità scolastica, se non attraverso una decisione della comunità stessa, tanto meno la politica - almeno fintanto che magari questa vostra legge, la legge che è stata depositata in Parlamento nel 2023 non detterà diversamente - non può in alcuna maniera imporre; poi voi dite che non avete scritto ""Imporre"" ma ""Dispone"", lì possiamo fare anche delle disposizioni sui termini, ma nel momento in cui scrivete: ""E nel caso sprovviste, disporre la fornitura"", poi possiamo disquisire sul termine ma ""Disporre"" significa comunque che non è che la metti lì e poi rimane, ""Disporre la fornitura e l'installazione"" quindi vuol dire che qualcuno fa una disposizione e, oltre a fornire il crocifisso - come quello che peraltro è dietro il collega Distort - ne dispone anche l'installazione. Questo non è possibile, a prescindere dalle idee del singolo Consigliere regionale."
47270,XVI,18/04/2024,"ISTRUZIONE PUBBLICA, Istituzioni scolastiche",6,it,206.0,1966.0,F,PCP,14,2594,"Una dichiarazione di voto breve. Io ho fatto l'insegnante per la stragrande maggioranza degli anni della mia vita sempre con la presenza in aula del crocifisso che devo dire non aveva creato alcun problema a nessuno di noi, né a chi era credente né a chi non lo fosse anche perché - e qui mi dispiace dirlo - non era visto come un simbolo di quello che è non solo un credo religioso ma anche una tradizione, una storia eccetera eccetera, ma - voi direste probabilmente ""Purtroppo"", forse lo posso dire anche io - come un elemento di arredo, cioè c'era e così era, ed era neanche quasi considerato. Non so quindi se tutto quello che è stato detto a proposito dell'importanza dei simboli, che condivido, perché i simboli sono importanti... però lì in quella realtà, in quelle situazioni, non rivestiva poi tutta quell'importanza. Al di là di questo, quello che io leggo è l'impegno di questa mozione, e l'impegnativa di questa mozione chiede all'Assessore competente di predisporre l'effettuazione di una ricognizione nelle aule degli istituti scolastici di competenza - credo anche che, se dovessimo farla, la stragrande maggioranza degli istituti scolastici abbia un crocifisso in tutte le aule - ma poi dice: ""Nel caso sprovviste, disporre la fornitura e l'installazione di crocefissi mancanti"". Ora dare una disposizione, significa dare un ordine, in lingua italiana significa questo, significa un ordine inteso a regolare una condotta, a far eseguire qualche cosa, impartire delle disposizioni affinché si faccia qualche cosa, e, in base anche a quanto ha detto l'Assessore e alla sentenza che è stata citata, non si può imporre, a meno che non ci sia una concertazione. Mi sembra quindi che sia un impegno che non possa essere accettato proprio per questo. Poi, certo, sulla questione delle sensibilità, sulla questione dell'importanza di tramandare quella che è non solo una tradizione ma anche una storia, io non ho nessun problema a dire che la nostra dell'Occidente è una storia che affonda le radici nel Cristianesimo, sono però anche consapevole del fatto che, in 2000 e più anni di storia, ci sono state tante trasformazioni che hanno portato alla situazione attuale, quindi anche a questa concertazione che ci deve essere all'interno delle comunità scolastiche che, lo voglio ricordare, si occupano di tutti gli alunni di qualsiasi credo religioso e provenienza siano, facendo dei grandi sforzi. Devo dire che nella quotidianità sono impegnate a cercare quell'integrazione, quella possibilità di fare comunità che è alla base anche della morale, del credo, della dottrina cattolica."
47270,XVI,18/04/2024,"ISTRUZIONE PUBBLICA, Istituzioni scolastiche",6,it,185.0,1983.0,M,LEGA VDA,16,4115,"Ho ascoltato anche io con grande attenzione, e ringrazio i colleghi Distort e Sammaritani per i loro interventi che hanno ribadito quali sono le nostre volontà. Vede, Assessore, lei sostanzialmente parte da una posizione, poi dice che questa non è una scelta politica, quella che lei ci espone è una posizione della maggioranza e quant'altro ma non è scelta politica, perché lei si trova, da quello che dice, nell'impossibilità di poter adempiere. Allora, guardi, io le dimostro in maniera plastica che questa è invece una scelta politica, in primis perché la maggioranza è la consegna del silenzio, perché io so che c'è un collega vicino a lei, e non parlo dei banchi della Giunta, che freme dalla voglia d'intervenire per dire qualcosa, ma dovrebbe aver avuto l'ordine di rimanere ai box, immagino, per non mettere in difficoltà nessuno, altrimenti potrebbe far echeggiare la sua voce e dirci cosa ne pensa. Allora potrà prenotarsi e deliziarci con la sua idea in ordine a questa mozione, altrimenti chi tace ha sempre torto. Questa è una scelta politica primo per questo motivo, ...poi non so perché abbia parlato un collega specifico, perché io non ho fatto nomi. Questa è una scelta politica per questo motivo ed è una scelta politica anche perché quando si approvano impegni, che sono impegni politici - e le mozioni sono impegni politici - si fa una scelta, si comunica un'adesione o meno a un principio, a un'idea, a un'azione, e allora l'approvazione di una mozione, di un'iniziativa politica, di un'impegnativa politica, ci mette nella condizione di dire: ""Sì, condivido quest'impegno"" oppure ""No, non lo condivido"". Lei l'ha detto chiaramente, lei a nome della maggioranza non condivide il fatto che ci debba essere un crocifisso nelle aule e condivido quello che ha detto la collega Minelli: in molte c'è, per fortuna, io sono cresciuto... e ricordo distintamente in tutte le aule che ho frequentato che il crocifisso c'era, anche all'Università. Ricordo, e lo ricordo con orgoglio. È una scelta politica? Direi di no perché manda un messaggio e dice che la maggioranza che lei rappresenta non ritiene che questa sia una scelta da perseguire; è corretto, io l'apprezzo, perché per lo meno diamo un messaggio anche di chiarezza, chi ovviamente non voterà quest'iniziativa lo dirà con il suo voto. La collega Minelli dice che il crocifisso è un elemento d'arredo, che è percepito come un elemento d'arredo. Mi piacerebbe quasi che fosse così, perché forse effettivamente verrebbe accettato di più e non avremmo di queste questioni, però nelle sentenze che io ho richiamato, ci sono diverse sentenze favorevoli al crocifisso, che sono state originate proprio dai genitori più che dai figli (perché immagino che ai figli non interessasse assolutamente alcunché), genitori che invece si sono rivoltati contro quello che lei chiama elemento d'arredo. Allora se questo elemento d'arredo non veniva neanche percepito, allora evidentemente come poteva poi generare delle cause che addirittura arrivano alla Corte europea dei diritti dell'uomo contro il crocifisso? Perché invece questo era un simbolo e aveva un valore ed è proprio quel valore che noi oggi vogliamo riaffermare. Rispetto a questo - e ringrazio la professoressa che ci ha chiarito anche alcuni significati delle parole - io ho fatto una breve ricerca, perché magari effettivamente potrebbe essere non chiaro, ma siccome io ho scritto l'impegnativa e non ricordo di aver scritto: ""E impone con obbligo, fruste e castighi divini se non verrà collocato il crocifisso"", ma l'impegnativa che abbiamo scritto è: ""Disporre la fornitura e l'installazione"" e sono andato a vedere il significato della parola ""Disporre"", che significa mettere nella condizione di, anche perché d'altra parte se io non ho un crocifisso, non lo posso installare, e quindi non posso essere messo nella condizione di poterlo fare con tutte quelle eventuali valutazioni che lei riteneva e richiamava. Il fatto che si possa mettere nella condizione di poter installare un crocifisso, per noi rimane ovviamente un'idea che chiediamo di perseguire per il tramite di questa mozione."
47270,XVI,18/04/2024,"ISTRUZIONE PUBBLICA, Istituzioni scolastiche",6,it,278.0,1959.0,M,LEGA VDA,18,2885,"Chiaramente nel ribadire che voteremo questa mozione e che il concetto che ha espresso il collega Manfrin è corretto, lo abbiamo detto noi stessi, e faccio riferimento anche a ciò che ha detto l'assessore Guichardaz. L'abbiamo detto: la giurisprudenza, la Cassazione si è pronunciata in questo senso, lo abbiamo anche dichiarato: non è un obbligo mettere il crocifisso. Benissimo, quindi non si può certo obbligare. La sentenza a cui faceva riferimento l'Assessore la conosciamo, è la sentenza che partiva appunto dal fatto che un docente era stato sanzionato perché l'aveva tolto il crocifisso, si è arrivati a dire questo: non è sanzionabile disciplinarmente perché non era obbligato a metterlo, cioè a lasciarlo lì; voglio vedere - l'altro pezzo che chiaramente nella sentenza non ci sarà perché è impossibile nei fatti - se lui si era consultato con chi per toglierlo, perché è lo stesso concetto. Per metterlo ti devi consultare, devi trovare una condivisione ma anche per toglierlo, quindi questo tipo di sentenze lasciano un po' sempre il tempo che trovano. Se, come dice giustamente - e lo condivido per certi versi - la collega Minelli, probabilmente il crocifisso a volte diventa un elemento d'arredo, perché non ci si accorge neanche più che c'è, visto che c'è sempre, forse questo però è un problema degli insegnanti - mi perdoni, io non ho niente... anzi, ho anche una figlia che fa l'insegnante - i quali dovrebbero dire agli allievi che cosa rappresenta e soprattutto dire agli allievi che non è solo un simbolo del Cristianesimo ma anche, come abbiamo detto, un simbolo della nostra storia, delle nostre tradizioni, ed è su questo che noi insistiamo e diciamo che ci sembra strano che si possa non votare una mozione di questo genere dove chiaramente non diciamo: ""Mettete obbligatoriamente i crocifissi"", ma laddove non ci sono, confrontatevi e magari interrogatevi se non sia il caso di metterli. Questo è il tema. L'integrazione. Qui si aprirebbe una parentesi molto più delicata ancora, perché appunto l'integrazione non significa rinunciare alle nostre tradizioni e ai nostri simboli per diventare appetibili agli altri, tutt'altro. Significa che gli altri che vengono qui sono ben accetti se accettano le nostre tradizioni, i nostri simboli e ci rispettano, solo così si arriva all'integrazione, altrimenti si arriva a una resa, che non è integrazione ma è un cedere le armi agli altri, cedere gli spazi che sono sempre stati nostri agli altri. Se poi arriverà qualcuno prima o poi che rispetta le mucche per propria confessione religiosa e impedirà di fare le Bataille des Reines, allora forse ci renderemo conto che abbiamo esagerato e che forse abbiamo tradito le nostre tradizioni, abbiamo ceduto questi spazi, e non dovevamo farlo. Questo noi vi chiediamo, non rinunciamo ai nostri simboli, alle nostre tradizioni e alla nostra identità, altrimenti è finita."
47271,XVI,18/04/2024,"DIRITTO ALLO STUDIO, ISTRUZIONE PUBBLICA, Università",7,it,11.0,1955.0,M,FI,2,3931,"In realtà abbiamo riflettuto a lungo, a seguito dell'interrogazione del 7 marzo e sulla base appunto delle risposte che avevamo avuto, soprattutto della corposa messe di dati che è arrivata, e ovviamente dopo aver fatto un'ulteriore valutazione della situazione congiunturale regionale nella nostra regione sugli interventi della Regione per l'attuazione del diritto allo studio nell'ambito universitario. Abbiamo anche esaminato e approfondito il bando di concorso per l'attribuzione degli assegni di studio e i contributi alloggio a favore degli studenti valdostani, sia dei corsi universitari fuori dalla nostra regione e va detto che la situazione economica (così come descritta nel DEFR per il triennio 2024-2026 nel quadro sintetico del contesto economico finanziario) non sta certamente migliorando, anzi, ci sono due guerre in atto, la benzina è tornata a costare davvero molto, il carrello della spesa è molto più elevato rispetto anche a qualche tempo fa, i mutui sono rimasti a livelli piuttosto esagerati. Per questo abbiamo deciso di fare un'ulteriore riflessione, lo avevamo annunciato nell'interrogazione, e di tornare sull'argomento, in sintonia con il nostro gruppo giovani di Forza Italia che ha fatto degli approfondimenti - all'interno dei percorsi personali e con gli amici universitari, anche con altre forze politiche - dove è ancora risultato che la situazione economica delle famiglie è davvero molto difficile, soprattutto per diverse fasce già provate prima della pandemia e messe ulteriormente in difficoltà dal susseguirsi dagli effetti dei conflitti, acuiti anche dall'ultimo, quello della crisi mediorientale. Le famiglie quindi non vivono condizioni migliori di quelle che vivevano tempo fa. Il nostro gruppo giovani ci ha fatto un ulteriore approfondimento e noi siamo giustamente i portavoce di questo approfondimento: è emerso chiaramente che le difficoltà, le incertezze, l'impossibilità di programmare con una certa serenità il futuro familiare delle ragazze e dei ragazzi che intendono intraprendere gli studi universitari, è complicato, soprattutto dal punto di vista economico. Nell'interrogazione del 7 marzo sono emersi dati sicuramente interessanti e positivi e ribadisco ancora un ringraziamento ai suoi uffici, Assessore, che hanno fatto un gran lavoro e hanno prodotto tutta una serie di dati interessanti. È certamente emerso che la qualità della formazione in uscita è decisamente elevata in Valle d'Aosta e per questo riteniamo sia importante allargare la platea dei fruitori perché ce n'è veramente bisogno sulla base degli approfondimenti che abbiamo fatto nei nostri ambiti. È emersa la richiesta di maggiore informazione per chi esce dagli istituti e dai licei - se n'è parlato anche in occasione del monitoraggio ""Valle d'Aosta Oriental"" - e c'è bisogno certamente di più informazioni anche per quel che riguarda l'accesso al mondo del lavoro, quindi un incremento significativo degli studenti universitari che hanno necessità di avere maggiore sostegno. Fatte queste premesse, noi chiediamo un impegno della Giunta a deliberare, secondo la scadenza stabilita della legge regionale n. 30 del 14 giugno 1989, entro il 30 aprile 2024 il bando di concorso per l'attribuzione di assegni di studio e contributi ai Valdostani e di innalzare il limite massimo dell'indicatore per le prestazioni agevolate per il diritto allo studio universitario, ovvero l'Isee universitario - che già avevate aumentato l'anno scorso, questo va detto, ma riteniamo che non sia sufficiente - da euro 44 mila a euro 49 mila. È un dato che viene fuori da un approfondimento che è stato fatto appunto dai nostri giovani e chiediamo che la Giunta s'impegni in questa direzione. Non abbiamo ancora contezza di quale può essere l'impatto economico da mettere in campo ma riteniamo che possa essere un investimento importante ed efficace per i nostri giovani e per chi vuole proseguire gli studi universitari."
47271,XVI,18/04/2024,"DIRITTO ALLO STUDIO, ISTRUZIONE PUBBLICA, Università",7,it,156.0,1976.0,F,FP-PD,4,1789,"Con la DGR 843 del 31 luglio del 2023, che lei ha correttamente riportato nella mozione, il limite massimo Isee in questione, che da una decina di anni era fissato in 40.500 euro, per la prima volta, dopo più di dieci anni, è stato incrementato passando a 44 mila euro. Questo lo voglio dire perché - è giusto anche saperlo - il limite massimo Isee stabilito dallo Stato per i bandi finanziati con i fondi nazionali è di 26 mila euro, cioè noi abbiamo un limite massimo che era già superiore rispetto a quello normalmente considerato dalle disposizioni nazionali e, neanche un anno fa, l'abbiamo ulteriormente elevato di un ulteriore 10%. Non so e non capisco perché sia stato individuato questo limite dei 49 mila euro, ma è vero anche che non è possibile immaginare, proprio perché non si hanno dei dati a disposizione relativamente a questo lasso, da 44 mila a 49 mila, non è possibile immaginare né il numero dei fruitori né, tanto meno, le somme a disposizione. Noi abbiamo ritenuto, come maggioranza - e del tema ne stiamo parlando anche da diverso tempo - di non accettare questa mozione per i motivi che le ho detto, anche perché si è fatto un grosso lavoro comunque di innalzamento della quota Isee rispetto al nostro Isee che è già di molto superiore rispetto a quello dello Stato, stiamo ragionando da diverso tempo - e il collega Chatrian ne è testimone - della possibilità anche eventualmente di aumentare l'importo delle borse con particolare riferimento, visto che abbiamo fatto un grosso sforzo anche per intercettare la cosiddetta fascia media - e questa è un'analisi che stiamo facendo anche a livello di maggioranza - con particolare riferimento alle fasce più basse. Il ragionamento è aperto, le chiederei in questo caso di ritirare la mozione, altrimenti ci asterremo."
47271,XVI,18/04/2024,"DIRITTO ALLO STUDIO, ISTRUZIONE PUBBLICA, Università",7,it,11.0,1955.0,M,FI,6,1762,"Trattandosi di un impegno annuale, nel senso che ogni anno la delibera deve essere posta all'attenzione della Giunta, sarebbe stato interessante andare a sperimentare quanti nuovi studenti in qualche modo potevano accedere in quella fascia, che è proprio la fascia media di cui parlava lei che andiamo a toccare in questo ambito; quindi è uno sforzo che continuiamo a chiedere, lasciando che ci sia una votazione rispetto a questo provvedimento, e non lo ritiriamo. I dati che ha lei come Assessorato e che abbiamo noi non ci danno la certezza di quanto possa impegnare ulteriormente nell'ambito del bilancio, ma parliamo di studio, parliamo di studenti universitari che hanno l'esigenza di muoversi, che vanno in città come Torino, Milano, dove la spesa è molto più cara di quanto è cara la Valle d'Aosta, quindi non intendiamo ritirarla. Vediamo chi la vuole votare. Tenga conto che probabilmente, magari tra un anno, ci ritorneremo e faremo un eventuale valutazione più attenta, oppure chiederemo che gli uffici facciano un'ulteriore valutazione più attenta, oppure chiederemo che gli uffici facciano un'ulteriore valutazione: se all'interno di questa fascia media si riesce a individuare quali sono le famiglie che sono in difficoltà. Le famiglie sono in difficoltà, quella fascia media - lo abbiamo detto anche quando abbiamo parlato del Piano della povertà - è fortemente in difficoltà. Due figli che vanno all'Università sono un impegno pesantissimo, per questo diciamo che dobbiamo assolutamente dare una risposta anche in questo senso. Sono 4 mila euro in più, mi sembrava una cosa abbastanza normale che la mozione fosse approvata; mi pare strano che la maggioranza decida di non approvarla, comunque noi la manteniamo e vediamo cosa succederà al voto."
47725,XVI,18/09/2024,CASA DA GIOCO,5,it,293.0,1968.0,M,UV,2,3050,"La Casino de la Vallée-Gestione straordinaria è stata istituita nel 1993 con legge 88. La legge n. 36/2001 ha istituito la Casino de la Vallée S.p.A. e ha autorizzato la messa in liquidazione della gestione straordinaria. La liquidazione è iniziata il primo gennaio del 2003. L'articolo 3 della legge regionale n. 88/1993 prevede che la gestione straordinaria sia amministrata da un comitato di gestione, ora liquidatore, mentre il comma 4 dell'articolo 8 prevede l'approvazione del bilancio annuale di esercizio da parte del Consiglio regionale. La funzione e l'oggetto principale di una liquidazione è stato assolto già all'inizio della procedura di liquidazione; a oggi, di fatto, la procedura di liquidazione si protrae unicamente e obbligatoriamente per gestire i contenziosi nell'ottica di difesa delle pretese finanziarie di terzi. Il bilancio è pertanto formato da poche poste e non sono presenti né immobili né personale dipendente. Quanto al contenzioso, la relazione del liquidatore al bilancio del 31 dicembre 2023 evidenzia come, sebbene le cause con la società del gruppo Lefebvre si siano nel tempo quantitativamente ridotte, restino ferme tutte le perplessità già evidenziate in quanto alla possibilità di recupero delle spese di lite cui è stata condannata la controparte. Il contenzioso in essere può essere riassunto in quattro punti: - cause riunite, ruolo generale 841-842: giudizio di rinvio in appello la cui pretesa risarcitoria si riferisce ai canoni penali e interessi per il presunto ritardo nella consegna dei beni immobili concessi a suo tempo in uso, la causa è ora in attesa di giudizio della Corte d'Appello di Torino che, in data 20 dicembre 2023, ha fissato l'udienza per il 29 maggio 2024, poi rinviata al 27 novembre; - cause riunite, 841-842: giudizio di revocazione, in questo caso il soggetto principale è la Casino de la Vallée S.p.A. e si è in attesa della fissazione della Camera di Consiglio; - pignoramento presso terzi, gestione terzo pignorato, Tribunale di Aosta, n. 674 del 17: allo stato nulla deve la gestione straordinaria; - recupero delle spese di giudizio, si tratta cioè del recupero delle spese legali in favore della gestione straordinaria in seguito a sentenze esecutive che, tuttavia, non vengono liquidate dal gruppo Lefebvre che usufruisce delle loro sedi off-shore per non provvedere al pagamento. Il bilancio della gestione straordinaria al 31 dicembre 2023 non rileva particolari posizioni degne di nota ed evidenza nel conto economico - con un risultato di esercizio positivo pari a 2.066 euro, con una liquidità pari ad euro 262.806 - debiti complessivi per euro 49.248, fondi rischi per euro 164.774 e crediti netti per le spese giudiziarie per euro 77.489. Dopo la presentazione del bilancio da parte del liquidatore, non sono intervenuti fatti di rilievo. In particolare con nota del 21 maggio 2024 il liquidatore ha comunicato che l'udienza per la precisazione delle conclusioni prevista per il 29 maggio, come già anticipato prima, è stata rinviata d'ufficio al 27 novembre 2024."
47726,XVI,18/09/2024,BILANCIO E CONTABILITA' REGIONALE,6,it,293.0,1968.0,M,UV,2,6358,"Il bilancio consolidato è redatto ai sensi dell'articolo 11bis del decreto legislativo 118/2011. Ai sensi dell'articolo 2 comma 1 del medesimo decreto, la contabilità economico-patrimoniale - e conseguentemente il bilancio consolidato - è redatta ai fini conoscitivi. Per l'anno 2023 il bilancio consolidato deve essere approvato dal Consiglio regionale entro il 30 settembre del 2024. Il bilancio consolidato è composto da stato patrimoniale consolidato, conto economico consolidato e relazione sulla gestione che comprende la nota integrativa. È un documento contabile a carattere consuntivo che rappresenta il risultato economico, patrimoniale e finanziario del gruppo Amministrazione pubblica, attraverso un'opportuna eliminazione dei rapporti finanziari, sia economici che patrimoniali, che hanno prodotto effetti soltanto all'interno del gruppo, al fine di rappresentare le transazioni effettuate con i soggetti esterni al gruppo stesso. Con deliberazione della Giunta regionale n. 1532 del 22/12/2023 sono stati definiti il gruppo Amministrazione pubblica e il perimetro di consolidamento composto, come negli esercizi precedenti, oltre che dal rendiconto consolidato della Regione (con il Consiglio regionale e l'Istituto per il sistema previdenziale dei Consiglieri regionali), dalle seguenti tredici società o gruppi: gruppo Finaosta-Aosta Factor, gruppo CVA, Struttura Valle d'Aosta S.r.l., SIV S.r.l., Cervino S.p.A., Courmayeur Mont-Blanc Funivie S.p.A, Monterosa S.p.A, Pila S.p.A., In.Va. S.p.A, Società di Servizi Valle d'Aosta S.p.A., Raccordo autostradale Valle d'Aosta RAV S.p.A., Società Autostrade Valdostane SAV S.p.A. e Autoporto della Valle d'Aosta S.p.A.. Inoltre non è ricompresa nel perimetro la Casino de la Vallée S.p.A. in quanto il decreto legislativo 118/2011 prevede espressamente che non siano comprese le società in concordato preventivo. Finaosta S.p.A. ha provveduto, ai sensi delle direttive di consolidamento, a predisporre un bilancio consolidato del gruppo Finaosta S.p.A. che comprende le società controllate direttamente e indirettamente dalla Finaosta stessa ricomprese nel perimetro. Come richiesto dalle direttive di consolidamento, in attuazione a quanto richiesto dalla sezione di controllo della Corte dei conti, i Consigli di amministrazione delle società Finaosta S.p.A. e CVA S.p.A., hanno approvato i bilanci alimentanti il consolidato regionale. Il bilancio consolidato Finaosta - Aosta Factor e il bilancio consolidato del gruppo CVA sono riclassificati secondo gli schemi previsti dal decreto legislativo 118/2011. In analogia con quanto effettuato negli anni precedenti, le società d'impianti a fune comprese nel perimetro di consolidamento, i cui bilanci hanno una scadenza temporale diversa dall'esercizio solare, hanno riclassificato i bilanci, assicurando il principio dell'uniformità temporale, e quindi trasmesso i bilanci riclassificati alla data del 31 dicembre. Gli uffici hanno provveduto alle operazioni di pre-consolidamento e di elisione delle operazioni infragruppo, provvedendo ad allineare le operazioni attraverso le opportune scritte contabili e a evidenziare le differenze di consolidamento, nonché a elidere il valore delle partecipazioni con la corrispondente frazione di patrimonio netto iscritto nei bilanci delle società consolidate. Per quanto concerne i rapporti creditori-debitori tra le società del gruppo e la Regione, gli stessi sono stati oggetto di riconciliazione in occasione del rendiconto della Regione, predisposto nel mese di aprile ed approvato dal Consiglio regionale con la legge regionale 6/2024. Si è provveduto con il consolidamento dei bilanci applicando il metodo integrale per le società controllate e il metodo proporzionale per le altre partecipate, vale a dire consolidando le voci dei bilanci delle società controllate per il loro intero importo e consolidando le voci dei bilanci delle società partecipate in misura corrispondente alla quota di partecipazione detenuta dalla Regione. Il bilancio consolidato del gruppo evidenzia una situazione solida di un gruppo, Amministrazione pubblica, che garantisce l'equilibrio economico patrimoniale e persegue i propri fini istituzionali. Lo stato patrimoniale consolidato pareggia infatti su un importo di 7 miliardi e 485,42 milioni di euro e il patrimonio netto consolidato risulta pari a 5 miliardi e 209 milioni di euro, con un incremento di 683 milioni rispetto al 2022, un importante risultato che dimostra l'equilibrio finanziario, economico e patrimoniale e una solidità nel medio periodo che consente d'indirizzare con tranquillità le risposte alla collettività, così come pianificate dagli indirizzi forniti dal Consiglio regionale Si indicano le voci più significative dell'attivo patrimoniale: le immobilizzazioni immateriali ammontano a circa 480 milioni di euro, le immobilizzazioni materiali sono pari a 2 miliardi e 655 milioni di euro, le immobilizzazioni finanziarie ammontano a 1 miliardo e 59 milioni di euro e la competenza più rilevante è rappresentata dai crediti delle immobilizzazioni per circa 833 milioni, la cui componente principale è rappresentata dai crediti verso la clientela per finanziamenti di Finaosta concessi grazie ai fondi di rotazione e dalla gestione speciale. L'attivo circolante ammonta a 3 miliardi e 271 milioni. Per quanto riguarda il passivo patrimoniale, le voci più significative risiedono nei fondi accantonamento che sono pari a 328 milioni di euro, i debiti e i finanziamenti ammontano a 1 miliardo e 232 milioni di euro, altri debiti sono pari a 552 milioni di euro. Il conto economico dell'esercizio chiude con un risultato positivo di 483 milioni di euro. L'analisi del risultato d'esercizio consolidato del gruppo prima delle imposte, nelle sue singole componenti, evidenzia un risultato di gestione caratteristico positivo per 562 milioni, un risultato di proventi e oneri finanziari negativo per 1 milione di euro, un risultato delle rettifiche di valore delle attività finanziarie positivo per 5,8 milioni e un risultato della gestione straordinaria negativo per 5,6 milioni di euro. Il risultato economico risulta quindi essere ampiamente positivo e, associato alla solidità patrimoniale, conferma la capacità del gruppo Regione di mantenere nel tempo l'equilibrio economico patrimoniale nel perseguimento delle proprie finalità istituzionali."
47726,XVI,18/09/2024,BILANCIO E CONTABILITA' REGIONALE,6,it,206.0,1966.0,F,PCP,4,2315,"In dichiarazione di voto. Il perimetro di questo consolidamento di bilancio è costituito da ben tredici società; tra di esse vorremmo concentrare l'attenzione sul gruppo CVA, che è una società anch'essa della Regione tramite Finaosta al 100%, tant'è vero che il consolidamento di bilancio riguardante la CVA è definito integrale, perché il controllo della Regione è totale. È un atto che si ripete ogni anno ma che richiede una riflessione alla luce di quanto afferma l'articolo 2497sexies del Codice civile, il quale afferma che: ""L'attività di direzione di coordinamento di società è esercitata dalla società o ente che è tenuto al consolidamento dei loro bilanci"". Il fatto che il bilancio di CVA nella sua integralità sia parte del bilancio consolidato della Regione è per noi l'ennesima eloquente conferma di quanto sosteniamo da tempo e che era stato evidenziato del resto esattamente un anno fa, a settembre 2023, dal parere autorevole del professor Giovanni Maria Caruso, secondo cui l'intero gruppo CVA è sottoposto all'attività di direzione e di coordinamento da parte della Regione e il fatto che il gruppo abbia acquisito nel tempo uno strumento finanziario quotato in borsa, non cambia nulla nella sua posizione di società controllata e soggetta a coordinamento e indirizzo da parte della Regione. Voi sostenete - lo sappiamo - una tesi diversa e, di fatto, non viene esercitata quella secondo noi doverosa attività di controllo, direzione e coordinamento nei confronti della società che opera come se fosse una società privata, sganciata dalla Regione, mentre di fatto non lo è. Noi non condividiamo una serie di scelte che sono state fatte e che si stanno facendo da parte del gruppo dirigente (sulle quali - l'abbiamo anche detto più volte - pesa il silenzio della Regione) e temiamo che nel tempo possano risultare alla lunga dannose. Attualmente la principale società della Regione, nata per realizzare la politica regionale in campo energetico, è una società fuori dal controllo della mano pubblica, ed è una situazione - lo abbiamo ripetuto più volte - che non condividiamo. Il nostro voto sul bilancio consolidato non sarà dunque positivo, perché non abbiamo votato il bilancio della Regione ma anche perché non condividiamo quest'atteggiamento nei confronti di una società importante come CVA."
47729,XVI,18/09/2024,"INFORMAZIONE, Sistema informativo",9,it,60.0,1958.0,M,UV,2,17439,"L'occasione è utile, da una parte per presentare l'insieme di contenuti che ci sono in questo Piano pluriennale, ma soprattutto quella che viene chiamata, anche dalla legge di riferimento, come l'agenda digitale. Quel che è indubbio è che la rivoluzione digitale assomiglia ad alcune grandi scoperte dell'umanità, che sia il fuoco, il libro, la rivoluzione industriale, anzi, a essere precisi, la rivoluzione digitale è, in fondo, una nuova rivoluzione industriale, che ha impattato sulle diverse generazioni, e sarebbe molto interessante capire fra di noi come ci siano delle differenze fra i baby Boomer, come il sottoscritto, la Generazione X, i Millennials, la Generazione Z e i giovanissimi della Generazione Alpha. Purtroppo, come per ogni evoluzione, ci sono anche aspetti oscuri ma ci sono anche aspetti per fortuna molto positivi. L'esame che farò molto rapidamente di questi documenti, quindi, serve per capire dove vogliamo andare come Regione Autonoma, sapendo che la questione del digitale è una questione mondiale, globale; si vede dalla legislazione del Parlamento europeo come tutta una serie di questioni, penso all'intelligenza artificiale, finiscano per dover essere regolati nel rapporto fra una realtà molto grande, come l'Unione europea, e dei player del settore che sono, come si diceva una volta, delle multinazionali che, in realtà, hanno talvolta dei bilanci e un'incisività che è quella di grandi Stati, di Stati importanti, pertanto il tentativo di regolare in qualche maniera il mercato del digitale è uno dei compiti più difficili; lo si vede da alcune polemiche recenti, ad esempio sui social, che cosa significhi avere una specie di posto non fisico all'interno del quale si finisce per trovare di tutto: il caso di Telegram - e la scelta dei Francesi di arrestare il fondatore di Telegram - deriva proprio dal fatto che oggi si è molto in difficoltà a regolare alcuni settori del digitale. Questo documento che viene presentato in Consiglio è un lavoro che è stato svolto dal Dipartimento dell'innovazione, assieme a In.Va., che è la nostra società in house, e con la collaborazione di Easy Gov, che è una costola del Politecnico di Milano, che ci ha aiutato soprattutto a mettere a fuoco alcune questioni che riguardano proprio gli aspetti dell'innovazione. L'innovazione corre, per cui noi ci troviamo sempre un po' all'inseguimento; nel momento in cui le Amministrazioni pubbliche decidono di cristallizzare la loro attenzione su alcune tecnologie, il rischio è che queste tecnologie siano così rapidamente in movimento da trovarsi in qualche maniera in difficoltà, quindi tu scegli una certa tecnologia e questa tecnologia all'indomani rischia già un invecchiamento anzitempo. Il confronto ha riguardato non solo gli Enti locali, con cui abbiamo discusso di questo documento, ma ha interessato anche i diversi Dipartimenti dell'Amministrazione, che hanno presentato nella discussione dell'ultima parte del documento circa 95 progettualità; abbiamo poi dovuto sintetizzarle, anche perché uno degli aspetti che troverete nelle schede conclusive è che si fa riferimento, rispetto alle problematiche, anche alla loro copertura finanziaria che avviene con risorse proprie, con risorse del PNRR, quindi all'orizzonte del giugno del 2026, sempre che poi questa data non venga in qualche modo rinviata per poter spendere tutti questi soldi di provenienza europea, poi ci sono gli altri fondi comunitari che alimentano anch'essi il settore del digitale. Troverete anche una scheda, la S4.E, a pagina 68, in cui si dà atto proprio di quanto dicevo precedentemente, cioè del fatto che bisogna essere flessibili in quanto potrebbe essere che nel corso della realizzazione ci debbano essere dei cambiamenti, anche repentini e improvvisi, dovuti alla trasformazione del quadro tecnologico a cui accennavo precedentemente. È stata molto importante un'interlocuzione con il Dipartimento della Presidenza del Consiglio che si occupa di innovazione; approfitto dell'occasione per ringraziare il sottosegretario Butti, che si è sempre dimostrato molto attento, e in particolare il direttore generale Borrelli, con il quale abbiamo affrontato tutta una serie di problemi concreti che riguardano questo settore. Va detto con oggettività che da parte del Dipartimento c'è stato un cambio di passo, che è stato accolto positivamente da tutte le Regioni, compresa la nostra, perché per la prima volta, al posto d'immaginare una logica esclusivamente dirigistica, nella visione nazionale sul digitale c'è stata un'interlocuzione positiva sui principali dossier. Esiste però naturalmente anche una prospettiva di tipo europeo; ricordo a questo proposito che la Valle d'Aosta all'interno della Macro Regione alpina è capofila proprio del settore del digitale e questo offre degli spunti molto interessanti che in qualche maniera vengono sintetizzati anche all'interno del documento alla vostra attenzione, che abbiamo chiamato non a caso ""Montagna digitale"", perché è ovvio che il digitale, che ha caratteristiche generalistiche, deve essere poi applicato in diversi territori e alle situazioni socio-economiche e riteniamo che quest'Osservatorio alpino che ci vede come protagonisti sia davvero uno strumento utile per poter fare in modo che ci sia un incastro fra le cose che noi dobbiamo fare e le tecnologie che si possono applicare. Se uno dovesse proprio ricordare i temi che vengono affrontati, aggiungerei ancora che i servizi, i dati sono l'elemento più prezioso: i big data non si chiamano così per caso, ma perché chi oggi detiene i dati e sa utilizzarli ha una ricchezza nella propria tasca. Competenze, infrastrutture e connettività, cybersicurezza e governance responsabile nella logica di quella che viene chiamata, con un termine alla moda, ""Transizione"", in questo caso transizione digitale. Che cosa c'è all'interno di questo documento che è volutamente, per così dire, sintetico? Si sarebbero potuti fare dei grossi libroni, ma abbiamo preferito declinare gli obiettivi in maniera sintetica: il miglioramento della qualità della vita, il digitale serve nella misura in cui incide sui cittadini; la parità di accesso alle tecnologie, per non lasciare nessuno indietro. Quando citavo precedentemente le generazioni che si succedono, è chiaro che è molto diverso l'atteggiamento che mio figlio, che ha 13 anni, ha nei confronti di tecnologie, essendo un nativo digitale, rispetto invece all'inseguimento continuo che può riguardare una generazione come la mia degli anni 50; la cooperazione istituzionale. Risponderò più avanti a un'interrogazione che riguarda proprio la necessità di fare sistema, cioè sarebbe assurdo che noi decidessimo non di adeguare le tecnologie alle specificità della Valle d'Aosta, ma decidessimo di prescindere da un mercato dove ci sono delle grandissime eccellenze, ed è la ragione per la quale personalmente ho avuto contatti con grandi società come Google, come Amazon, come Accenture, è molto importante interloquire con chi si occupa di queste vicende al vertice, quindi cercando di capire, non con soggezione, ma anche tenendo conto delle nostre specificità, con questi grandi Player che si occupano del mercato. In fondo, il riassunto vero e proprio lo si trova a pagina 4, in quello che abbiamo chiamato ""Il dizionario della montagna digitale"", che declina, dalla A alla Z, l'insieme di argomenti che trattiamo all'interno del documento stesso. Cito, da questo punto di vista, alcuni esempi che ritengo significativi all'interno di quelle infografiche che abbiamo deciso di mettere all'interno del documento, proprio per renderlo più leggibile e più facilmente comprensibile: L'aggiornamento degli applicativi. Questa è una lotta quotidiana e continua: migliorare le esperienze di accessibilità ai servizi. L'idea- su cui stiamo lavorando - di avere una piattaforma unica, un nuovo sito della Regione che sia più comprensibile serve proprio per fare in modo che ci sia un'accessibilità per cittadini e imprese; uno sviluppo dei servizi a favore degli Enti locali. Questa mattina si è ricordato - purtroppo in senso negativo per una sentenza della Corte costituzionale - questo legame forte che, grazie alla competenza esclusiva sull'ordinamento degli Enti locali, la Valle d'Aosta ha con gli Enti locali, che sono una componente essenziale della democrazia valdostana, rispetto alla quale, ad esempio, la scelta in passato di fornire tutti i Comuni della Valle d'Aosta della fibra ottica, ben prima che questo avvenisse a livello nazionale, fa sì che oggi ci sia una rete accessibile, utile; il susseguirsi di nuove tecnologie deve essere calato anche sull'insieme del pubblico in Valle d'Aosta, avendo sempre attenzione anche ai Comuni e sapendo che ogni cambiamento comporta dei sacrifici, e non si deve, rispetto a queste tecnologie, avere un atteggiamento luddistico o conservativo. Ogni volta che viene cambiato un software, sono in tantissimi che si fanno vivi con me per dire: ""Non funziona, non va"". L'aspetto della formazione continua a essere un elemento essenziale perché è sempre più facile mantenere gli strumenti che si conoscono rispetto che affrontare, talvolta anche in maniera difficile, delle nuove sfide; favorire la dematerializzazione degli archivi regionali. Noi oggi abbiamo interi palazzi di archivi cartacei, e anche qui esiste una forte resistenza a dire: ""No, ma io trovo più facilmente perché so che il fascicolo che è in alto a destra contiene i documenti che mi interessano"". È ovvio che tutto questo oggi deve essere trasformato in file, deve essere facilmente consultabile, anche in una logica democratica di accesso; il sistema delle conoscenze territoriali. All'interno del progetto ""Bandiera"", che è uno dei capisaldi per i prossimi anni, esiste una conoscenza specifica del territorio che si rivelerà preziosa, in particolare per le conseguenze del cambiamento climatico, e inciderà moltissimo sul territorio, e oggi avere una conoscenza perfetta, attraverso l'uso anche di tecnologie che sembravano un tempo quasi dei giocattoli, come i droni, oppure l'utilizzo, che già avviene nell'amministrazione, dei satelliti; tutto questo fa parte del sistema, e soprattutto lo scambio d'informazioni, che vuole anche dire un peso minore per i cittadini che oggi molto spesso, nel passare da un Assessorato all'altro, devono farsi riconoscere, devono portare dei documenti che l'Amministrazione ha già nel proprio seno; l'utilizzo di banche dati da una parte, e anche di nuove piattaforme. Stiamo sperimentando alcune piattaforme con l'utilizzo dell'intelligenza artificiale, che è questione molto interessante, perché l'intelligenza artificiale, accompagnata sempre dal mantenimento per alcune generazioni di logiche di sportello, oggi è in grado di fornirti moltissime risposte. Certo, bisogna educare le competenze digitali, bisogna farlo per entrare nel mercato del lavoro, bisogna farlo nell'impiego pubblico, bisogna avere - e questo è uno sforzo che stiamo cercando di fare anche con l'Università - figure professionali con competenze digitali elevate, perché non si tratta solo di avere, come in passato, degli informatici che potessero saper programmare, ma oggi ci vogliono anche persone che siano in grado di fare la manutenzione e di essere rapidi nell'utilizzo e nella facilitazione; la facilitazione è uno dei progetti in corso del PNRR per consentire alle fasce di popolazione più in difficoltà l'ottenimento di uno Speed, la comprensione di come funzioni la posta elettronica. Questi sono argomenti essenziali, pensiamo alle difficoltà di una persona anziana di poter entrare nel fascicolo sanitario. Il fascicolo sanitario è un'altra di quelle strutture e di quegli strumenti che miglioreremo nel tempo, fino ad arrivare a situazioni molto favorevoli: la capacità di presentarsi al Pronto Soccorso e avere, nel momento in cui si fa il triage, da parte del personale sanitario una piccola scheda rapidissima che ti dice la vita di quella persona, che magari arriva al Pronto Soccorso dopo un incidente stradale. Oggi, l'abbiamo visto, ad esempio da Google, che ci sono tecnologie che, in quattro righe, ti fanno una fotografia esatta, che consente anche di decidere immediatamente a quale terapia sottoporre al malato. Aggiungerei alcune cose ancora, i cablaggi sono importanti: noi stiamo seguendo, dopo aver subìto Open Fiber, la seconda fase della cablatura della Valle d'Aosta attraverso quel meccanismo che si chiama ""Un giga"" che è gestito da TIM, e ne seguirà un altro. Con il Ministero abbiamo lamentato più di una volta l'incoerenza di alcune scelte che a suo tempo sono state fatte e che sono state centralistiche; oggi nella definizione dei nuovi percorsi della fibra ottica, finalmente con TIM - anzi si chiama Fibercop, perché, come sapete, oramai la rete si è scissa dall'aspetto della telefonia - c'è un atteggiamento diverso: abbiamo dei fondi del FESR che consentiranno di rafforzare quelle nervature di fibra ottica che la Valle d'Aosta ha cominciato a realizzare all'inizio degli anni '90, e, se oggi il territorio valdostano è abbastanza servito dalla fibra ottica, questo lo si deve a queste nervature che sono state costruite, senza le quali assai probabilmente noi saremmo, come la maggior parte dei territori alpini, non serviti dalla fibra. E ancora il Piano 5G, la connettività, tutta una serie di argomenti che ci portano a riflettere su un tema fondamentale, che è quello della cybersicurezza. La Regione sceglierà, con dei provvedimenti, un'agevolazione ad esempio dello smart working, che è un tema molto importante, anche per il ripopolamento dei Comuni più piccoli, consentendo alle persone di venire in ufficio poche volte rispetto all'abitudine attuale e di lavorare di più in una logica di progettualità e di risultati, che possono essere raggiunti anche magari in luoghi fisici di coworking, che possono consentire di lavorare in questo modo. Tutte queste vicende, cioè il fatto che ci sia una diffusione di strumenti informatici, ci hanno obbligato a intervenire - e con il PNRR c'è una fortissima azione sulla cybersicurezza - sapendo che oggi la maggior parte dei dati finiscono in iCloud, nelle nuvole, quindi bisogna fare in modo che non ci siano intromissioni e rischi di ricatti. Non la voglio far lunga perché, come tutti i documenti, questi sono documenti che vanno letti piuttosto che illustrati; vorrei concludere quindi con due frasi che danno una fotografia della sfida di fronte alla quale ci troviamo - che è riassunta molto modestamente all'interno dell'agenda digitale e del Piano pluriennale - perché, come dicevo precedentemente, queste questioni vanno a toccare vicende umane, sociali, economiche molto delicate. C'è uno psichiatra, che si chiama Tonino Cantelmi, che ha detto: ""La rivoluzione digitale è tale perché la tecnologia è divenuta un ambiente da abitare, un'estensione della mente umana, un mondo che s'intreccia con il mondo reale e che determina vere e proprie ristrutturazioni cognitive, emotive e sociali dell'esperienza, capace di rideterminare la costruzione dell'identità e delle relazioni, nonché il vissuto dell'esperire"", cioè sperimentare, mettere in opera; pensiamo a come le tecnologie impatteranno sulle generazioni più giovani. Chi vive nel mondo della scuola sa perfettamente che esiste questo busillis. Facciamo il proibizionismo dei telefonini o insegniamo ad adoperare i telefonini? Diciamo ai ragazzi di non usare il telefonino e poi chi ha dei figli si accorge che i compiti vengono messi oramai su map dei telefonini. Insomma, ci sono degli interrogativi che, in qualche maniera, vanno sciolti. Un grande giurista, Stefano Rodotà, diceva: ""L'accesso alla conoscenza va garantito nella maniera più larga, qui le grandi opportunità offerte dalla tecnologia della creazione di quell'immenso spazio pubblico che è Internet"" - ricordo che Rodotà è stato anche Presidente dell'authority che si occupa della questione della privacy, che è un tema fondamentale - ""Rappresentano una risorsa grande per la crescita della persona, in relazione a ciò devono trovare la loro misura"". Il digitale, quindi, è una sfida democratica molto importante: ciascuno di noi la vive anche nel proprio privato. Io scrivo su X, ex Twitter, che è uno degli strumenti social più interessanti, e un po' mi inquieta che questo social sia nelle mani di una personalità bizzarra come Elon Musk; quando entriamo, come capita a me, nell'ambiente Apple, ci si rende conto che si è dei prigionieri ""Felici"" di una tecnologia molto distante, i cui aspetti talvolta sono anche un po' inquietanti, perché noi sappiamo perfettamente che, ogni volta che entriamo in Internet, noi diamo dei dati, delle informazioni. Io ogni tanto vado a vedere negli Spam ed è divertentissimo, perché, evidentemente, quelli che fanno le pubblicità conoscono la mia età, quindi ci sono le pompe funebri - facendo le corna - e ci sono quelli che mi spiegano cosa fare per la prostata oppure per l'udito. Questo per dire che siamo tutti classificati, siamo tutti come dei soldatini di piombo nel mondo digitale, però, come tutte le grandi scoperte, dalla clava in poi - la clava poteva essere usata in senso positivo o per tirare una mazzata in testa a qualcuno, un coltello può servire per tagliare il salame oppure per accoltellare una persona - c'è sempre una specie di moneta a due facce e penso che da parte nostra, nel nostro piccolo, avere una programmazione possa essere considerato una cosa utile."
47729,XVI,18/09/2024,"INFORMAZIONE, Sistema informativo",9,it,0.0,1985.0,M,RV,4,8454,"Soltanto per rappresentare la posizione di voto del gruppo di Rassemblement Valdôtain e per fare alcune considerazioni che sono poi quelle che in Commissione sono già state oggetto anche d'interlocuzione con l'assessore Caveri. Io, quando sento parlare di utilizzo del digitale nella pubblica amministrazione, penso sempre ai contenuti di un importante libretto di Ludwing von Mises che si chiama ""Burocrazia"". Io mi auguro che l'utilizzo del digitale nella P.A. non finisca per aumentare la pervasiva espansione della burocrazia, e non lo dico da luddista ma, anzi, lo dico quasi da nerd, perché utilizzo molto la tecnologia, so anche che spesso non è democratica, a differenza dell'auspicio, o forse più del sogno, dell'Assessore, però purtroppo dipende dal provider, perché, se su X c'è un bizzarro personaggio, su Facebook ci siamo trovati il Governo americano direttamente, per non dire quelli che non sappiamo. Purtroppo, laddove c'è un punto di ingresso e il perimetro è definito, e tale è il sistema tecnologico, sappiamo che la democrazia sta nella benevolenza dei suoi attori; al massimo si cambia anche social, per quanto io condivida la passione di X con l'assessore Caveri, come lui ben sa. Era molto meglio quando alcuni twitt erano ridotti, in modo tale che era più facile, ma questo va anche nelle possibilità di ognuno. Quello che noi abbiamo espresso in Commissione e che mi sento di rappresentare anche qui è questo: sicuramente da un lato la tecnologia ci consente di efficientare, di rendere più rapide e più corte le filiere della burocrazia, e secondo me è importante che su molti progetti, se non tutti, si tenga anche conto poi dell'utenza, cioè dell'effetto che l'applicazione, il progetto, il nuovo portale hanno sull'utenza, non soltanto in termini di praticità, perché sappiamo che in alcuni casi c'è la necessaria azione che deve fare lo stesso utente che utilizza - quindi ha una visione diversa dal burocrate che rende disponibile la piattaforma - e quindi in tal senso è anche importante che ci sia una comunicazione attiva e la tecnologia dovrebbe servire anche e soprattutto su questo, anche perché problemi tecnologici, magari piccoli, possono essere risolti in maniera molto più rapida rispetto al passato, e questo è anche un vantaggio. Ben venga quindi che i nostri operatori siano formati e conoscano le evoluzioni tecnologiche, però che ci sia anche la possibilità per l'utenza di non trovarsi degli ulteriori costi sull'applicazione. Io ho già rappresentato un caso molto pratico - in realtà poi c'è un'iniziativa che discuterò proprio con l'Assessore - cioè se io devo pagare un tributo, o una tassa, una tariffa o quello che è, (e quindi sono obbligato, non è che posso scegliere di pagarla o no sennò ho delle giuste conseguenze) non mi si può obbligare a pagare una commissione per l'intermediario, perché dovrebbe sostenerla colui che mi obbliga a sostenere questa tariffazione, questo costo; oggettivamente lo vedo come un principio di democrazia fiscale o tributaria, nel senso che, se mi obblighi a utilizzare una piattaforma per assolvere un'obbligazione tributaria, non vedo perché io debba anche sostenere il costo dell'intermediario se sono obbligato a utilizzare quell'intermediario. Lo dico da ex fornitore di alcuni di questi intermediari, perché, checché se ne dica, si crea tanta tecnologia e tanta efficienza però alla fine, se andiamo a vedere nei fatturati degli intermediari bancari, finanziari e non soltanto, le Commissioni sui servizi sono ancora molto importanti, quindi in realtà non abbiamo ridotto il costo per l'utenza. Quello che mi auguro è che, in tutta una serie di questi progetti che implicano ovviamente una ricaduta sull'utenza, ci possa anche essere un minor aggravio (il mio cognome è spesso utilizzato a sproposito in tal senso) per l'utenza finale. Sicuramente sono dei percorsi anche complessi, in realtà con altre iniziative e con lo stesso Assessore abbiamo già avuto modo di parlarne: laddove si cambia magari un applicativo che viene utilizzato da un sacco di anni, è già difficile per chi in realtà è appassionato di tecnologia, figurarsi per chi non lo è. Io penso che il tema degli archivi sia uno dei misteri dell'uomo, perché abbiamo tanti archivi e poi alla fine però chiediamo sempre le stesse cose, abbiamo tanti archivi e poi chiediamo ogni volta l'autorizzazione all'utilizzo del dato perché sennò, giustamente, il garante privacy ci crea dei problemi. Lei faceva l'esempio - e poi ne avevamo anche discusso in Commissione - della scheda dal Pronto Soccorso ovunque sia, però poi il garante della privacy giustamente dice: ""Attenzione che..."". Parliamo di Case della Salute e di possibilità che i medici possano lavorare in sinergia e poi la normativa impedisce l'utilizzo... Sull'utilizzo del dato, si potrebbe aprire un grande paniere, poi lei giustamente diceva: ""Alla fine poi io vado sul social e mi trovo delle pubblicità veicolate"". Sappiamo che se io adesso vado a cercare un paio di scarpe sul motore di ricerca, da qui in avanti mi troverò tutte pubblicità di scarpe nell'ambito dei siti Internet, e poi ci preoccupiamo di dire se siamo maschi, femmine o quando siamo nati ogni volta che compiliamo un'autocertificazione o una dichiarazione. Questo è il grande mistero della tecnologia. Quello che ci auguriamo è che ci possa essere per l'utenza sempre un punto di riguardo, anche perché spesso e volentieri è un'utenza obbligata a utilizzare un certo strumento. L'altro elemento che avevamo portato in Commissione e che oggi vorrei ribadire è il fatto che giustamente si fa una grande pianificazione, si dà tutta una serie di dati e quant'altro, ma è necessario, se non funzionale alla buona prassi, anche monitorare non soltanto gli stati di avanzamento delle progettualità, ma anche quelli che possono poi essere effettivamente i GOL che vengono raggiunti nell'ambito di questi progetti molto complessi e molto complicati. Concludo con una considerazione finale che riguarda anche il tema trasversale delle fonti di finanziamento: il PNRR - al di là del fatto che continuo a ritenerlo un Piano di riforme con degli investimenti, perché noi ci stiamo dimenticando tutta una serie di passaggi, le grandi concessioni di derivazione idroelettrica lo insegnano - è qualcosa di più rispetto a un piano d'investimenti, io mi auguro che molti di questi investimenti generino anche una produttività o una ricaduta positiva, perché il rischio è che molti di questi investimenti, sostenuti da una finanza di debito in gran parte, e non soltanto, poi in realtà abbiano una produttività limitata. Sulla pubblica amministrazione la produttività è augurarsi che diminuiscano i costi e aumenti l'efficienza, sia per la P.A. sia per gli utenti. Sul sistema nel complesso, io mi auguro che ci siano progettualità che possano aumentare la produttività e che determinino la funzionalità della spesa a un aspetto produttivo. Rifare un sito Internet è sicuramente utile per l'utenza e quant'altro, il suo livello di produttività o di resa sulla comunità è da bilanciare rispetto a rifare un ponte. Adesso faccio due esempi che, in realtà, non sono poi così distanti da quello che spesso e volentieri... Vicino all'Assessore competente ci sono due Assessori, di cui uno è molto sensibile a certe infrastrutture, perché ovviamente la produttività di rifare un'infrastruttura forse è maggiore rispetto a quella di efficientare un percorso digitale; ci va l'una e l'altra, per carità, però se devo indebitarmi, ovviamente personalmente consiglierei di rendere un... però non dipende neanche totalmente da noi, lo subiamo molto. In tal senso però questi progetti non devono essere visti soltanto come un elenco di cose, lei l'ha anche spiegato in Commissione, bensì poi con delle ricadute che sono onerose ma devono generare un ritorno. Per quello che riguarda il gruppo, si asterrà in vigile attesa per vedere quale sarà l'evoluzione dei singoli progetti, di cui tra l'altro alcuni saranno sicuramente oggetto di ulteriori iniziative e quest'iniziativa sarà utile a comprendere magari lo stato di avanzamento - sul progetto ""Bandiera"" è già successo - e tra poco poi ci occuperemo anche di un altro aspetto. Ci auguriamo che gli effetti sull'utenza possano essere positivi dal punto di vista della sopportazione mentale - senza dover rifarsi a degli psichiatri, è singolare che ci sia uno psichiatra che parla del tema - e soprattutto che non ci alleggerisca le tasche."
47729,XVI,18/09/2024,"INFORMAZIONE, Sistema informativo",9,it,11.0,1955.0,M,FI,6,2602,"Grazie, Assessore, per la sua esposizione che ha toccato tanti temi. L'agenda digitale guarda a 360 gradi rispetto a un futuro tecnologico; lei ha parlato di tecnologie importanti, di potenziamento della rete e della cybersicurezza, che sono elementi fondamentali, ci ha parlato di tutta una serie di aspetti che si possono e che si dovranno affrontare, come la dematerializzazione dei documenti della pubblica amministrazione; noi avevamo a suo tempo presentato un'iniziativa in questo Consiglio, ci fa piacere che sia stata valutata positivamente, riguardo al fascicolo sanitario elettronico, che è uno degli elementi chiave in sanità. Rispetto alle sue considerazioni, lei dice ""L'ambiente da abitare e la montagna digitale sono elementi fondamentali"", è vero, ma c'è una madre che è l'Amministrazione regionale che ha un sito. Quest'intervento, che non era previsto, le risparmia anche una futura interrogazione, però il tema è così fascinoso che ci permette di dire anche queste cose: noi abbiamo l'esigenza di avere un sito istituzionale della Regione che deve inevitabilmente migliorare. Il progetto deve ridefinire l'albero dei contenuti del sito istituzionale, aggiornare e diffondere le linee editoriali di chi scrive i contenuti sul sito istituzionale, ma soprattutto definire una governance fra i vari soggetti che saranno preposti a occuparsi degli ambiti interessati dal sito istituzionale e mi riferisco agli aspetti organizzativi delle strutture preposte all'aggiornamento del sito: l'uniformità del linguaggio; l'uniformità dell'aspetto grafico, che è fondamentale, soprattutto per la fruizione dei contenuti in mobilità attraverso lo Smartphone è una delle esigenze primarie; una navigazione semplice e intuitiva su un sito web impostato in modo coerente in tutte le sezioni. Questi sono elementi che vanno assolutamente presi in considerazione. Anche la comprensione, rispetto a utenti meno esperti: è vero che i nostri figli e i nostri nipoti sono decisamente più avanti di noi, ma c'è ancora qualcuno che, purtroppo, è ancora dietro di noi. Tutto questo per dire che è vero che l'innovazione corre, ma deve comunicare meglio; attraverso il sito della Regione noi dovremmo cercare di comunicare meglio. Dal nostro punto di vista, siamo ancora un po' in ritardo e noi la sollecitiamo semplicemente a dare corpo a quanto si è definito per esempio nella delibera 868 che avete approvato il 29 luglio, che va nella direzione di avere come obiettivo l'approvazione di un progetto che vada a migliorare il sito. Noi ci asterremo, ma siamo molto attenti a questo percorso che ci coinvolge."
47729,XVI,18/09/2024,"INFORMAZIONE, Sistema informativo",9,it,246.0,1979.0,M,LEGA VDA,8,6787,"Per esprimere l'astensione, quella sarà la posizione del nostro gruppo. In realtà esprimerò alcuni pareri un po'a contraltare della visione di fondo dell'Assessore. Il nostro gruppo è all'opposizione, io stesso posso dare atto a chi amministra di dover avere posizioni più pragmatiche, personalmente posso anche avere posizioni più radicali, poi se tocca amministrare ovviamente ad alcuni procedimenti e ad alcuni processi non si può chiudere la porta in faccia, probabilmente non lo faremmo nemmeno noi, ma quantomeno - e già in parte l'ha fatto il collega Aggravi su alcuni temi - io quello che farò nel mio intervento è mettere qualche punto da rovescio della medaglia a quello che è il tecno-ottimismo assoluto dell'Assessore che lo rappresenta, probabilmente rappresenta un po' tutti, perché oggi certi dettami non possono più essere messi in discussione o, quantomeno, sono delle direzioni che ci vengono in qualche modo imposte: vediamo appunto l'organizzazione del PNRR che è basata su alcuni presupposti, tra cui la digitalizzazione forzata, quindi un procedimento che viene considerato come inevitabile, mentre in realtà la tecnica non è inevitabile, è comunque una scelta. Ho ascoltato la posizione legittima, ben rappresentata a livello sovranazionale, ci mancherebbe, dell'esaltazione, diciamo un po' della tecnica sovrana, noi oggi siamo, in realtà, al passaggio tra il mondo dell'umano a quello del mondo post-umano. Un giorno gli storici guarderanno indietro e vedranno che, con l'avvento dell'intelligenza artificiale e di processi che stiamo vedendo, stiamo traghettando l'essere umano verso nuove frontiere. Vero che il progresso c'è sempre stato, ma questo processo implicherà degli elementi che mai erano stati toccati dall'essere umano. Abbiamo dei giovani, io lavoro a scuola, lavoravo a scuola, rilavorerò a scuola, parlo con i miei colleghi, mi parlano di generazioni che io posso dire tranquillamente anche invalidate dall'uso meccanico, dall'uso continuo dei cellulari; lo sappiamo, chi ha i figli lo sa ma questo è un problema, e sicuramente c'è una relazione anche quantomeno con le diagnosi di ADHD, [f1] [f2] ad esempio. Lasciamo perdere tutto il campo della dislessia, che lì è un campo dedicato, ma ci sono deficit dei disturbi dell'attenzione che stanno aumentando in maniera esponenziale con l'utilizzo del digitale, tanto che ci sono nazioni considerate più progredite in genere, ad esempio i paesi nordici e la Svezia, dove abbiamo visto che stanno tornando indietro sull'utilizzo di dispositivi digitali nelle scuole. Bisogna fare quindi delle riflessioni assolutamente anche a contraltare dall'esaltazione continua del digitale, soprattutto, io dico, nella scuola; poi un conto è quando si formano dei lavoratori altamente specializzati che devono avere a che fare con un tessuto produttivo che deve essere iper performante, ma ci mancherebbe, ma sull'utilizzo in generale di questi strumenti e sul fatto che i vecchi libri abbiano un qualcosa che non va, quando siamo andati avanti per centinaia di anni e abbiamo prodotto come civiltà occidentale altissimi livelli, penso che dire che oggi siamo tutti più intelligenti, rispetto ai fondatori della nostra civiltà che non avevano gli strumenti digitali, sia una falsità palese. L'esempio della scuola quindi ce l'abbiamo, l'esempio dell'aumento della burocrazia che citava anche il collega assolutamente, io ho il dubbio fortissimo che la burocrazia non stia diminuendo, in realtà stia aumentando sotto altre forme. Tutti noi abbiamo pagine piene di codici di password dappertutto perché stanno aumentando con il digitale, anche questa è una riflessione che andrebbe fatta. Io sono assolutamente scettico sul fatto che un maggior utilizzo del digitale significherà o stia significando meno utilizzo della burocrazia. È vero, non è materiale, non è cartacea, ma da qualche parte c'è, perché il digitale è un mondo parallelo che però esiste, che si è aperto e che potenzialmente non ha un limite, perché il digitale non ha un limite, potremmo continuare a produrre scartoffie burocratiche digitali potenzialmente all'infinito. Questo è un altro elemento, in più avremo già un mondo che è totalmente controllato e controllante, stiamo creando strumenti di controllo che mai sono stati detenuti dal peggiore tiranno che l'umanità possa ricordare, quindi si creano degli strumenti nuovi di controllo sugli individui che, se girati malamente, porteranno a conseguenze potenzialmente terrificanti. Lei ha citato il caso di Telegram, vero, non ha citato il caso di Zuckerberg il quale ha ammesso di aver ricevuto pressioni dal Governo USA sulla policy delle sue attività su Facebook, quindi anche su questo c'è il contraltare. Non le sfuggirà, Assessore, che i grandi potentati economici digitali come Google e come tutti questi attori hanno un legame di fondo molto profondo anche con tutto quello che riguarda i servizi segreti americani, quindi c'è un controllo sotterraneo di tutte le nostre attività. Quello che io voglio dire - poi chiaramente non lo dico io che sono il ""Signor nessuno"" ma semplicemente mi attacco, leggo e guardo teorie esposte da un pensiero divergente, che è l'altro lato della medaglia di quello che definisco il ""Tecno ottimismo"" - è che è la tecnica ormai che usa noi e non viceversa. Questa è una riflessione che è stata fatta ad esempio da Martin Heidegger, da Ernst Jünger, abbiamo Oswald Spengler, che hanno già previsto ampiamente, alla fine dell'800-primi del 900, processi che oggi chiaramente stiamo vedendo inverarsi. Io pongo il contraltare contrario, le do atto che comunque un tentativo di cercare di controllare questi processi, che si veda in positivo o in negativo, è il doppio lato della medaglia. È giusto che vengano fatti, quindi gliene do atto poiché l'Amministrazione questo deve fare. Ripeto, io posso fare una critica più radicale perché sono all'opposizione, posso dedicarmi a questo, ma le do atto quantomeno di quello. Noi ci asterremo ma io ho l'impressione che qui noi non controlleremo più nulla, la stessa intelligenza artificiale creerà dei meccanismi per cui - e penso ad esempio nell'arte - non potremo più assolutamente capire quando un prodotto ha una qualità o quando è contraffatto, saremo invasi da quantità enorme di materiale digitale, penso ad esempio quello musicale, per cui la qualità finirà sotto il tappeto e saremo sommersi da quello che è stato definito da altri pensatori, certamente non da me, il ""Regno della quantità"", ed è quello a cui stiamo andando incontro. Noi ci asterremo. Ripeto, le do atto del tentativo di controllare queste cose, è giusto che ci sia, ci saranno aspetti positivi, ma l'impressione è che siamo dentro a un meccanismo molto più grande di noi e che essere ottimisti su questo abbia parecchie lacune."
47729,XVI,18/09/2024,"INFORMAZIONE, Sistema informativo",9,it,160.0,1973.0,M,UV,10,4135,"Molto è già stato detto in tema d'innovazione digitale e condivido l'impostazione del piano e la presentazione che ha fatto l'Assessore, così come condivido parzialmente gli interventi di chi mi ha preceduto. Viviamo in un'epoca in cui nel tema dell'informatizzazione la velocità è l'elemento più importante, nel nostro vivere ce ne rendiamo conto, avete già fatto in aula degli esempi significativi. Il processo di alfabetizzazione informatica in qualche modo - anche grazie ai social, e questo nel bene e nel male - è stato portato avanti, e lo vediamo ogni giorno, e questo è un elemento fondamentale, importante, c'è una dimestichezza nell'utilizzare gli strumenti, soprattutto gli smartphone e le applicazioni. In aggiunta a quanto è stato detto, credo che sia necessario, e mi riferisco al rapporto tra il cittadino e le Amministrazioni pubbliche - qualunque queste siano, regionali, statali o enti locali - sia necessario mettere più attenzione allo sviluppo di procedure e procedimenti che utilizzino pienamente le potenzialità degli strumenti informatici. Troppo spesso, e lo avete già ripetuto in aula, ci tocca fornire dei dati che sono già presenti in centinaia di archivi dell'Amministrazione e di tutte le Amministrazioni, troppo spesso ci vengono richieste informazioni che possono essere facilmente ricavate da altri archivi e non lo si fa perché non c'è l'interscambio, che nel passato era un problema tecnologico, adesso non lo è più: non è un problema tecnologico ma un problema di procedura, un problema anche culturale. Molte volte non si sa neanche che i dati sono già in altri archivi, quindi il problema non è lo sviluppo tecnologico: gli strumenti a disposizione ci sono, ce ne sono veramente tanti, il problema è la capacità di fare innovazione, bisogna essere formati per fare un'innovazione, bisogna essere formati per voler fare innovazione, bisogna essere formati per immaginare procedure e procedimenti che siano innovativi. È un processo culturale il cui percorso di ammodernamento è iniziato, ma c'è ancora tanto da fare, e deve essere decisamente sviluppato; quindi un focus, forse è questo, più che concentrarsi sugli strumenti, concentriamoci sui procedimenti, su un problema culturale di volere informatizzazione. Bisogna quindi essere aiutati nel migliorare le procedure e i procedimenti. L'ultimo elemento, forse è ancora più difficile, bisogna volerlo il cambiamento, perché il dit-on ""Si è sempre fatto così"" è frequente, soprattutto nelle amministrazioni, perché facendo così si sa di non sbagliare, cercando di innovare chiaramente presenta delle incognite. Qui sta la vera e propria rivoluzione dell'Amministrazione. Abbiamo la fortuna, come Valle d'Aosta, di avere dei numeri, delle potenzialità, delle strutture, delle risorse umane, che ci permettono di fare la differenza per poter creare un sistema informatico a misura del cittadino in Valle d'Aosta, quindi questo ci deve permettere di fare dei veri e propri processi amministrativi che siano riorganizzati e che siano in grado di raccogliere l'informazione, metterla a disposizione e permettere di ridurre, se possibile - sembra utopistico dirlo - il carico burocratico, per permettere di semplificare i nostri adempimenti; questo proprio con l'obiettivo di razionalizzare le banche dati, di disporre di queste banche dati e di farle utilizzare. Sovente, nelle analisi politiche, nelle predisposizioni di legge, ci mancano le informazioni; le informazioni ci sono, sono solo raccolte in archivi che probabilmente non sono sufficientemente integrati. Concludendo, quindi, bene che ci sia lo sviluppo informatico ma attenzione a garantire l'efficacia e l'efficienza di questo sviluppo, perché l'informatizzazione non è un processo fine a se stesso, l'obiettivo di fare un'App non è capire quanto sia bella l'App, ma quanto quest'applicazione, questa App, sia in grado di aiutarci nel nostro vivere quotidiano e nelle nostre attività. L'informatica è uno strumento di base, così come ce ne sono altri che possono aiutarci e supportarci nelle attività che ognuno di noi fa, quindi credo che si possa mettere attenzione su quest'elemento."
47729,XVI,18/09/2024,"INFORMAZIONE, Sistema informativo",9,it,178.0,1963.0,M,RV,12,1087,"Sarò rapidissimo, solo perché un elemento che ritengo molto interessante e dall'aspetto salutistico non è stato citato in questa discussione: non abbiamo assolutamente approfondimenti su tutta una serie di evoluzioni di questa tecnologia. Ho personalmente richiesto ai Presidenti delle Commissioni competenti di riunirsi e di affrontare anche questo tema in futuro, perché naturalmente l'aspetto dell'innovazione tecnologica non può assolutamente non prevedere un'attenzione particolare alla salute di chi, come noi - anche io che personalmente non sono avvezzo a utilizzare questi modi - è 24 ore su 24 bombardato da onde elettromagnetiche, da sistemi satellitari, da continue emissioni di radio-telecomunicazione che probabilmente, a mio avviso, non sono state sufficientemente approfondite. Prova ne è l'approvazione in Parlamento dell'elevamento a 15 volt/metro delle emissioni che non hanno nessun supporto della Commissione e del Ministero della salute. Ho chiesto, e spero che al più presto ci sia modo di discuterne nelle Commissioni competenti. Grazie a tutti per l'esposizione."
47729,XVI,18/09/2024,"INFORMAZIONE, Sistema informativo",9,it,60.0,1958.0,M,UV,14,5311,"Sarò molto rapido. Temo che non si tratti di essere né ottimisti né pessimisti rispetto a queste tecnologie, bisogna essere - a mio avviso - realisti, cioè è molto difficile oggi immaginare un atteggiamento di rifiuto, ci deve essere invece un atteggiamento di attenzione. Personalmente sono ottimista rispetto ad alcuni versanti, per esempio sulla burocrazia credo di poter dire al collega Aggravi che tutta una serie di riflessioni, che sono fatte più nelle schede che nella parte più prosaica della prima parte, dimostra - avendolo visto anche sul campo nell'incontro con grandi aziende che si occupano di questa questione - che se c'è la volontà - e lo ricordava anche il collega Jordan come sia poi un elemento di volontà - molte delle pratiche che ci sono oggi potranno essere eliminate. Quando ne abbiamo discusso in Giunta, giustamente il presidente Testolin, che è una persona pragmatica, ci ha detto: ""Ma quante piattaforme farete?"". Almeno per semplificare dobbiamo farne una, perché il rapporto deve essere una piattaforma, poi è indubbio che quella piattaforma possa spostarti a un altro link, ma oggi come oggi è del tutto evidente che siamo di fronte a una situazione che è ancora molto complessa. Ad esempio, nel rapporto con lo Stato, lo dico sempre al collega Aggravi, una grande novità potrà venire dalla App Io. Noi abbiamo interlocuzioni su questo Wallet pubblico, che comincia a essere interessante, e c'è la disponibilità del Dipartimento di fare una parte dedicata alla Valle d'Aosta come sperimentazione. Per capirci il Wallet pubblico ci consentirà, ad esempio, di avere tutti i documenti lì sopra, la patente dovrebbe essere messa da qui alla fine dell'anno e si possono pensare delle applicazioni che riguardino la Valle d'Aosta. Sul monitoraggio - ce ne occupiamo a pagina 39, 40 e 41 - sono d'accordo: c'è molto da fare anche per migliorare la qualità di approccio al digitale della popolazione valdostana. Il collega Baccega ha ricordato la delibera che, dopo molta fatica, siamo riusciti a partorire rispetto al fatto di uscire dall'attuale sito. L'attuale sito sembra una torta multistrato, cioè nel tempo si sono talmente messe tante cose da essere una specie di souk medio-orientale in cui c'è di tutto. Bisogna semplificarlo e questa semplificazione passa anche attraverso la necessità di avere però del personale nell'Amministrazione che sappia, con rapidità, caricare i dati e mettere le notizie. Questo vale anche per l'utilizzo dei social della pubblica amministrazione, ormai è un fatto del tutto indispensabile. Rispetto al collega Perron, ci sono tutti gli elementi per essere pessimisti: penso alle grandi attese che nel secondo dopoguerra c'erano per un controllo dell'energia nucleare. Oggi sappiamo perfettamente che il controllo dell'energia nucleare - mi riferisco alle bombe atomiche - è andato a farsi friggere, perché sono più gli Stati che continuano a incrementare la loro potenza nucleare e cercano di fare la bomba di quelli che non lo fanno. Personalmente però penso che spetti al diritto, cioè spetti alla politica, fissare delle regole. Ad esempio, molti se la sono presa con il regolamento europeo sull'intelligenza artificiale, che però per il momento è un unicum e fissa dei paletti che, secondo me, sono molto interessanti, perché l'intelligenza artificiale può far paura. Io appartengo a una generazione che ha visto i robot nei film di fantascienza che prima o poi sarebbero diventati prevaricatori della razza umana; io non credo che sarà così, però è vero che molti scienziati, anche nei mesi scorsi, hanno fatto un appello per cercare di trovare delle modalità che facciano in modo che non si venga superati ma che si abbiano degli strumenti che possano essere utili. Sull'intelligenza artificiale bisogna essere, secondo me, realisti. Io fossi un praticante avvocato, sarei spaventato dall'intelligenza artificiale, perché quando il tuo avvocato capo ti dice: ""Fai una ricerca di determinate materie"", l'intelligenza artificiale è in grado di trovare tutte le sentenze sul tema e dargli un elemento di sistematicità. Molto diverso è in altri casi, perché l'intelligenza artificiale può essere manipolatrice: vediamo già questi video che vengono costruiti con autorità di vario genere che vengono reinterpretati nelle cose che hanno detto, pensiamo a cosa può avvenire in un processo in cui tu porti un filmato in cui con la tua voce esatta viene ricostruito un elemento totalmente falso, però penso che questa sia veramente una questione di diritto, una questione di regolamentazione, cercando poi sempre di non esagerare, perché, per esempio, al Parlamento europeo, la discussione sull'intelligenza artificiale è stata interessante, perché da una parte c'erano quelli assolutamente rigoristi che avrebbero voluto porre dei limiti molto cogenti, dall'altra avevi quelli che dicevano: ""Sì, però poi c'è una concorrenza internazionale, non possiamo neanche immaginare che chiudiamo l'intelligenza artificiale rispetto alla possibilità che hanno negli Stati Uniti o Paesi anche non democratici come la Cina. Sono argomenti quindi importanti. Molto più modestamente noi nella nostra agenda digitale fissiamo questi sessanta progetti e cerchiamo di essere curiosi; curiosi nell'applicazione del digitale in una realtà alpina come la Valle d'Aosta."
47731,XVI,18/09/2024,"TURISMO E INDUSTRIA ALBERGHIERA, Ricettività turistica",11,it,271.0,1965.0,M,UV,2,3435,"La legge 10/2023, concernente la disciplina sull'imposta di soggiorno, è stata licenziata lo scorso anno in Consiglio regionale dopo numerose audizioni con gli addetti del settore turistico ricettivo. L'impegno dell'Assessore di competenza, Giulio Grosjacques, era stato anche quello di apportare le modifiche del caso, qualora se ne fosse presentata la necessità. Oggi, pertanto, a distanza di un anno, presentiamo il DL 150, che va proprio nella direzione di adattare la norma a quelle esigenze degli Enti locali e dei portatori di interesse che si sono concretizzate dopo questo primo periodo di applicazione. Le modifiche proposte vi arrivano anche in questo caso da un percorso di confronto approfondito in II e IV Commissione con gli stessi interlocutori auditi durante la prima stesura, esse andranno pertanto a migliorare l'applicazione rendendola più chiara ed efficace per tutti gli attori coinvolti. Articolo 1: ""Deliberazione dei Comuni in merito alla misura dell'imposta"". La modifica prevista all'articolo 1 riguarda il termine entro il quale i Comuni devono adottare la deliberazione che stabilisce la misura dell'imposta di soggiorno. La nuova disposizione prevede che i Comuni dovranno adottare questa deliberazione entro il 31 dicembre dello stesso anno, in caso di mancata adozione della predetta deliberazione, la misura dell'imposta corrisponde a quella minima approvata dalla Giunta regionale. Comma 2: ""Chiarimenti sulle esenzioni"". Il comma 2 dell'articolo 1 introduce una precisazione importante relativa all'esenzione degli autisti di gruppi organizzati. Tale esenzione sarà applicata solo a condizione che gli autisti beneficino di soggiorni gratuiti, eliminando ambiguità interpretative che potevano sorgere con la precedente formulazione, quindi al comma B il termine ""Le tariffe gratuite"", è sostituito da ""Soggiorni gratuiti"". Il comma 3 inoltre estende l'esenzione del pagamento dell'imposta di soggiorno anche agli studenti universitari, nonché ai loro autisti e accompagnatori. Questa modifica mira a favorire la partecipazione degli studenti universitari a eventi o a soggiorni nella nostra Regione. Articolo 2: ""Vigilanza sull'applicazione dell'imposta"". L'articolo 2 comma 1 amplia - aggiungendo dopo la parola ""Comuni"", i termini ""E le loro forme associative"" - di utilizzare i dati relativi alle presenze nelle strutture ricettive, per verificare la corretta applicazione dell'imposta di soggiorno. Questa misura rafforza il controllo e la trasparenza nella gestione del tributo a livello locale. Articolo 3: ""Disposizioni transitorie"". Si prevede una disposizione transitoria che consente alla Giunta, previa acquisizione dei necessari pareri, di apportare modifiche procedurali alla disciplina dell'imposta entro il 31 ottobre del 2024. Tuttavia, a seguito di un emendamento presentato in Commissione, questo termine è stato spostato al 30 novembre 2024 per garantire tempi adeguati al percorso legislativo. Articolo 4: ""Clausola di invarianza finanziaria"". Si conferma ancora che le modifiche proposte non comportano nuovi o maggiori oneri a carico del bilancio regionale. La clausola di invarianza finanziaria, già presente nella legge 10/23, resta dunque invariata. Articolo 5: ""Dichiarazione di urgenza"". Infine l'articolo 5 dichiara urgente il disegno di legge, permettendo l'entrata in vigore delle modifiche il giorno successivo alla pubblicazione nel Bollettino ufficiale della Regione."
47731,XVI,18/09/2024,"TURISMO E INDUSTRIA ALBERGHIERA, Ricettività turistica",11,it,0.0,1985.0,M,RV,4,8099,"Ne approfitto per esprimere già la dichiarazione di voto e alcune considerazioni sulla proposta di legge e, per efficientare la discussione, presentare gli emendamenti che abbiamo depositato all'attenzione della Presidenza del Consiglio, in maniera tale da poter rappresentare non soltanto il singolo contenuto degli emendamenti, ma anche il principio che ci ha portato a fare questa proposta. Il principio, in realtà, non è una novità, era già stato oggetto di mio intervento nell'ambito della discussione che c'era stata quando fu affrontata la legge 10/23, ovvero il fatto che, se l'imposta di soggiorno è un'imposta di rango comunale, è corretto che ci possano essere dei Comuni che scelgano di non applicare anche il livello minimo dell'imposta, perché, come ho già detto in quella sede, di fatto si sta sostanzialmente trasformando un'imposta che, sì, ha una destinazione comunale - quindi ai singoli Comuni - però di fatto la si sta gestendo in maniera centrale e, passatemi il termine, ""dirigista"" dal punto di vista della Regione. C'è anche il riferimento normativo che, se non erro, è l'articolo 4 che addirittura consente alla Regione d'intervenire, quindi modificare con deliberazione, anche se c'è una scelta differente da parte del Comune. È una visione differente rispetto a quella che ha portato alla costruzione della disciplina dell'imposta di soggiorno, che non è una posizione contraria a portare un contributo a tutta una serie di spese di promozione di finalità, di miglioramento dell'ambito turistico di ogni Comune, ma anche di dare la possibilità di scegliere di non poter applicare l'imposta. Vero è che qualcuno potrebbe dire che il livello minimo è contenuto, perché comunque è nei 50 centesimi, però oggettivamente- e lo vediamo come Gruppo - il principio... dal punto di vista di finanza derivata, se un tributo, o meglio una tariffa, perché l'imposta oggettivamente è passata così ma non è proprio allineata, è più una gabella se vogliamo, giusta o meno... però secondo noi - da parte dei Comuni che lo ritengano opportuno da un punto di vista anche di competizione interna, di scelte, anche di efficienza della non applicazione, perché magari le strutture sono contenute - ci deve essere la possibilità di scegliere di non applicarla. In tal senso gli emendamenti che sono stati da noi presentati, i quattro emendamenti, hanno questo fil rouge, ovvero a partire dal primo emendamento l'applicazione statuita dall'articolo 2 della legge 10 passa dal ""É applicata"" al ""Può essere applicata"", e questa modifica si ritrova anche nell'emendamento 2 e nell'emendamento 3, in maniera tale da poter rendere questo principio. Poi nell'ambito dell'emendamento 3, che è quello un poco più corposo, sul quale mi soffermo un po' di più, ci sono tre tipologie di modifiche. La prima: togliere il comma 2 dell'articolo 4 della legge 10, che prevede per l'appunto la possibilità, da parte della Giunta, di andare ad intervenire nell'ambito del fissare le tariffe, che tra l'altro è anche oggetto di modifica da parte del DL 150; in più abbiamo inserito Due tipologie di ulteriori modifiche, che nascono dal lavoro che è stato fatto in commissione, o meglio, dalle sollecitazioni anche che sono emerse in Commissione. La prima, abbiamo modificato la lettera B del comma 4, laddove precedentemente si prevedeva la categoria dei pullman e dei gruppi di almeno 25 partecipanti per avere un'esenzione, la previsione era l'esenzione per gli autisti di pullman e gli accompagnatori turistici che prestano attività di assistenza a gruppi organizzati (dalle Agenzie di viaggi, turismo e tour operator) di almeno 25 partecipanti: l'abbiamo portato a 8 e abbiamo inserito invece nella denominazione ""Pullman, autobus e minibus""; il numero 8 non è a caso, ma considerando il minibus da nove persone con un autista si è ritenuto - e questa era un'osservazione emersa in Commissione - di poter porre la questione di favorire anche i gruppi più piccoli. Ci sono strutture molto piccole, anche in alcuni Paesi, e quindi è una scelta discrezionale politica di favorire anche quelle realtà che magari sono più contenute rispetto ai grandi Gruppi, quindi la misura di 8, o di almeno 8, è legata alla categoria del ""Minibus"". Devo dire che abbiamo recepito comunque alcune modifiche che sono state rappresentate nel DL 150 sui soggiorni gratuiti e anche sulla parte relativa alle scolaresche universitarie e abbiamo inserito delle ulteriori tipologie di esenzione che derivano da un'analisi che abbiamo fatto rispetto ad altre realtà. La prima è quella che coinvolge gli ospiti il cui pernottamento, legato a eventi istituzionali, sia a carico del Comune interessato. Abbiamo immaginato delle realtà comunali, o anche magari di interesse regionale, laddove ci sono degli ospiti che vengono per tenere un evento, quindi se ovviamente la spesa è a carico del Comune interessato, abbiamo ritenuto, come hanno fatto altre realtà - di prevedere l'esenzione. E poi due tipologie che sono dello stesso ambito, ovvero prevedere l'esenzione per i malati che devono effettuare terapie, visite mediche presso strutture sanitarie pubbliche site nel territorio comunale e pure per un eventuale accompagnatore, così come anche per chi assiste i degenti ricoverati presso strutture sanitarie pubbliche e private site nel territorio comunale, in ragione di un accompagnatore per degente. In tal senso abbiamo ritenuto d'inserire queste due categorie, come hanno fatto anche altri Comuni, considerando che comunque ci sono delle strutture sanitarie sul territorio e potrebbero esserci casi di questo tipo, che sono - magari - contenuti e limitati, ma che comunque noi riteniamo essere meritevoli di attenzione e quindi di esenzione. Abbiamo poi inserito un ultimo comma che nasce sempre da una sollecitazione, da un confronto che c'è stato in Commissione, che riguarda invece la categoria delle persone che vengono in Valle per motivi di lavoro. Abbiamo fatto è una proposta che non è nata, ripeto, dall'alambicco di Rassemblement Valdôtain, ma da un'analisi che abbiamo fatto con altre realtà comunali italiane. Abbiamo cercato comunque di contemperare il carico dell'imposta su queste casistiche, prevedendo un comma a sé stante e un principio di questo tipo, ovvero che l'imposta sia dovuta nel limite di 7 pernottamenti complessivi nell'anno solare, solo con riferimento a persone che alloggiano per periodi prolungati, anche in modo non continuativo, per esigenze lavorative e documentate ai sensi degli articoli 46, 47... le autodichiarazioni che sappiamo. Abbiamo pensato di limitarlo, visto che l'esperienza e le casistiche di altre realtà prevedevano questo limite, in maniera tale anche da rispondere a delle osservazioni che sono emerse in corso di audizione, in seguito a un confronto e a sollecitazioni che abbiamo ricevuto relativamente al caso di soggetti che pernottano per ragioni di lavoro: abbiamo visto che, nell'ambito di un benchmark di altri Comuni, c'è questa possibilità ovviamente limitata, che consente comunque di generare un introito, seppur ovviamente limitato. L''ultimo emendamento è l'adeguamento della disposizione transitoria. Ringrazio gli uffici del Consiglio per l'assistenza, perché ovviamente quello che viene prodotto, è prodotto prima di tutto dal nostro gruppo, e comunque ritengo che ci sia stato anche un lavoro di coordinamento relativamente ad alcuni refusi e a una miglior rappresentazione dal punto di vista della data limite della disposizione transitoria, sono modifiche formali ma che fanno comunque sostanza. Il principio cardine era quello di consentire o di prevedere la possibilità, per i Comuni che lo volessero, di non applicare l'imposta e anche di poter dare alcune risposte che ritenevamo potessero essere utili, sia nei casi di esenzione dell'imposta, sia anche di una limitazione dell'applicazione dell'imposta laddove vi sono delle esigenze lavorative. Detto questo, il gruppo vedrà e valuterà la discussione generale e anche l'espressione di voto da parte della maggioranza e condizionerà il suo voto sulla base dell'accettazione o meno degli emendamenti."
47731,XVI,18/09/2024,"TURISMO E INDUSTRIA ALBERGHIERA, Ricettività turistica",11,it,156.0,1976.0,F,PCP,6,4868,"Questo testo arriva a distanza di un anno rispetto all'approvazione della legge e dalla prima applicazione, quindi da alcune indicazioni che lo stesso Assessore ha detto essere arrivate dai Comuni e dalle associazioni di categoria che, come è ben espresso in relazione, sono volte a colmare alcune lacune, a chiarire dei passaggi procedurali, a eliminare alcuni dubbi interpretativi nel frattempo intervenuti e a dare la possibilità alla Giunta di rivedere degli aspetti operativi. Sotto questo punto di vista evidenziamo alcune cose già rilevate dal consigliere Aggravi, ossia che anche all'interno delle audizioni è emerso chiaramente il ruolo e la competenza degli enti locali, quindi sicuramente un'uniformità può aiutare, ma dall'altra parte conosciamo bene le differenze tra i vari Comuni, quindi anche il fatto di poter decidere in alcuni periodi dell'anno di non applicare tout court la norma, potrebbe in qualche modo non solo agevolare gli host che locano la loro abitazione, ma produrre anche un'efficienza da parte degli uffici comunali proprio per la non applicazione, perché, come riporta sempre un articolo della norma, sappiamo benissimo che ci sarà anche una parte di controllo da parte degli Enti locali, quindi sotto questo punto di vista è del tutto evidente che, soprattutto in periodi di bassa stagione, in alcune località della Valle d'Aosta molto probabilmente è più il problema di dover magari anche solo compilare i modelli, e via dicendo, che non quello che poi entrerà ufficialmente a quei Comuni. Dopodiché è normale che proprio dai primi dati che avremo nel corso del prossimo anno, potremo anche vedere l'entità del fenomeno e l'entità quindi delle entrate rispetto alla tassa di soggiorno. Approfitto per presentare già in discussione generale l'ordine del giorno che abbiamo presentato come gruppo, perché all'interno delle audizioni è emerso chiaramente, proprio da chi opera nel settore: tutte quelle persone che non sono professioniste, ma che in qualche modo hanno dovuto adeguarsi a questa norma, hanno esplicitato chiaramente di essere d'accordo sull'imposta di soggiorno - anche perché è un'imposta che viene applicata su tutto il territorio nazionale, quindi sotto certi punti di vista anche i turisti sono abituati a doverla pagare anche in altre località - ma hanno evidenziato ancora una volta i problemi di burocrazia che stanno all'interno dell'applicazione di questa norma e soprattutto la richiesta di trovare strumenti per agevolare tutti gli adempimenti (quindi sia il calcolo dell'imposta, sia la dichiarazione prevista dall'ISTAT, sia la produzione del F24) e di poterli avere all'interno di quel portale, di quella piattaforma, che la Regione ha messo a disposizione di tutti i locatori per finalità turistiche. Sappiamo che in alcune Unités questo è già avvenuto attraverso delle App, che effettivamente danno degli ottimi risultati; dall'altra parte forse sarebbe utile che questa possibilità fosse data a tutti i locatori. In questo senso è normale che proprio nell'ottica che è un'imposta che riguarda i Comuni, non può essere la Giunta d'imperio a imporre una cosa di questo tipo, ma in collaborazione con gli Enti locali, quindi, se è un'esigenza, ponendola anche ai rappresentanti degli Enti locali; anche loro hanno in qualche modo dichiarato la volontà di aiutare coloro che hanno deciso di mettere a disposizione le loro case, quindi crediamo che prevedere una funzionalità aggiuntiva all'interno della piattaforma, che possa aiutare le persone che affittano i loro alloggi, potrebbe in qualche modo non solo aiutare i locatori, ma aiutare anche gli Enti locali, perché - lo sa benissimo, Assessore - ma se un qualsiasi host ha un alloggio in un Comune piuttosto che in un altro, potrebbe essere che le tariffe sono diverse, dall'altra parte, rispetto al calcolo, c'è chi con l'informatica magari è agevolato, si è creato dei file Excel o altre cose per potersi in qualche modo gestire, ma sappiamo anche che esistono delle persone invece che fanno le ricevute o addirittura non la chiedono e la mettono di tasca loro. Sotto questo punto di vista riteniamo che cercare degli strumenti che possano aiutare le persone che, ripeto, non lo fanno di professione possa essere utile. All'interno del dibattito poi è uscita tutta la questione di quello che cambierà con la normativa nazionale di cui parleremo in altri momenti in Commissione, perché sicuramente anche l'applicazione di quanto c'è a livello nazionale porterà forse - e in qualche modo l'Assessore l'ha già anticipato in un comunicato stampa - a degli adeguamenti rispetto all'altra norma che avevamo affrontato insieme. Tenevo a precisare che quello che richiediamo con quest'ordine del giorno è proprio una semplificazione - se è possibile - delle procedure per il calcolo, e non solo, per tutti gli adempimenti relativi all'imposta di soggiorno."
47731,XVI,18/09/2024,"TURISMO E INDUSTRIA ALBERGHIERA, Ricettività turistica",11,it,110.0,1962.0,M,PA,8,4020,"È nella natura delle cose che un testo normativo, anche relativamente recente, debba essere sottoposto a modifiche successive alla sua entrata in vigore, qualora si renda necessario colmarne le lacune, chiarirne alcuni passaggi procedurali ed eliminare dei dubbi interpretativi. È il caso della legge regionale n. 10 varata il 18 luglio 2023, riguardante la disciplina dell'imposta di soggiorno, che oggi ci apprestiamo a modificare con il disegno di legge 150 in discussione. L'imposta di soggiorno è un tributo locale, applicato a carico di chi alloggia, per le prime massimo sette notti consecutive, in una struttura ricettiva sita in un Comune diverso dal proprio e definito d'interesse turistico, che spetta al gestore della predetta struttura applicare, incassare e riversare nelle casse comunali. Come Gruppo consiliare di Pour l'Autonomie, riteniamo questo tributo particolarmente importante per la nostra Regione a forte vocazione turistica, in ragione del fatto che il suo gettito è destinato a finanziare gli interventi promozionali e gli eventi di attrazione turistica; gli investimenti di valorizzazione per migliorare l'immagine e la qualità dell'accoglienza turistica del territorio; i progetti di sviluppo degli itinerari turistici e dei circuiti di eccellenza - e in generale di mobilità turistica interna; e gli interventi di manutenzione, fruizione e recupero dei beni culturali e ambientali locali. Un'imposta in favore del nostro territorio, quindi, che gioca un ruolo cruciale anche nel modello di turismo sostenibile, più attento alla tutela degli equilibri ambientali, perché consente ai nostri Comuni di ricavare risorse destinate a gestirne l'impatto su contesti e comunità, e a preservare il nostro patrimonio naturale, storico, artistico e culturale, senza andare a pesare sulla tassazione dei cittadini residenti, ma applicando invece un tributo a chi decide di soggiornare nelle nostre località turistiche. Le modifiche che oggi s'intendono introdurre con questo disegno di legge ci appaiono necessarie e indispensabili a migliorare un testo su cui già avevamo espresso il nostro voto favorevole. Quella che già, dal nostro punto di vista, era una buona legge, adesso si completa con la definizione d'importanti elementi tecnici e procedurali. Riteniamo infatti opportuno che, con le modificazioni all'articolo 4: vengano fissati i presupposti per rendere note le tariffe dell'imposta con largo anticipo rispetto alla loro efficacia, con sicuro vantaggio per tutto il sistema turistico; vengano chiarite le esenzioni in favore di autisti di pullman e di accompagnatori turistici; e venga estesa l'esenzione anche agli studenti universitari. E che con la modificazione all'articolo 6, anche le Unités des Communes possano acquisire uno strumento da utilizzarsi ai fini di verifica della corretta applicazione della presente legge. Per quanto riguarda le possibili ulteriori esenzioni di cui si è parlato durante le audizioni del 9 e del 16 settembre, riteniamo che debbano essere oggetto di un'attenta valutazione tecnica, ma anche politica, che sappia tenere in considerazione e fare la sintesi tra gli interessi dei Comuni, le richieste di semplificazione dei gestori delle strutture ricettive, e il punto di vista degli operatori turistici. Operazione quanto mai complicata, dato che sulla materia questi tre attori hanno visioni spesso tra loro distanti e contrastanti. In conclusione, l'imposta di soggiorno costituisce un'importantissima risorsa per i Comuni della nostra Regione e, per esteso, anche per tutto il turismo valdostano, che certamente va sostenuto, promosso e incentivato, affinché esprima al massimo le sue potenzialità in termini di offerta e di attrattività. Anticipando la dichiarazione di voto, per i descritti motivi, il nostro Gruppo consiliare voterà in favore del disegno di legge 150, nella convinzione che queste modificazioni siano funzionali a una più corretta applicazione di un'imposta che va in favore della valorizzazione del nostro splendido territorio."
47731,XVI,18/09/2024,"TURISMO E INDUSTRIA ALBERGHIERA, Ricettività turistica",11,it,152.0,1962.0,M,UV,10,5971,"Parto ringraziando intanto tutti i Commissari della II e della IV Commissione, che hanno calendarizzato immediatamente alla ripresa questo disegno di legge che riveste carattere di urgenza, soprattutto per le applicazioni conseguenti che dovranno essere recepite dalle amministrazioni comunali. Non entro nel merito dell'articolato in quanto il relatore, il collega Rosaire, ha molto chiaramente illustrato le modifiche di manutenzione che vanno a colmare alcune lacune emerse in sede di prima applicazione che, ovviamente, hanno necessità di essere corrette. Vorrei ricordare che la legge 10/2023, quella sull'applicazione dell'imposta di soggiorno, è stata il frutto di un grande lavoro effettuato anche e soprattutto da chi mi ha preceduto, perché la gestazione di questa legge è durata circa due anni, e l'applicazione dell'imposta di soggiorno in maniera uniforme su tutto il territorio regionale è stata considerata un principio cardine indicato e richiesto dall'assemblea del CPEL, anche perché è stato condiviso il principio che la nostra regione sia un prodotto turistico unico, che può ovviamente essere declinato in forme e con attrattori diversi a seconda dei territori; comunque è stato ribadito il principio di prodotto turistico unico e da questo discende la volontà e la proposta, da parte dell'assemblea del CPEL, di applicazione unanime sul territorio dell'imposta di soggiorno. Oggi - e così intervallo il mio intervento andando a parlare anche degli emendamenti. Gli emendamenti sono alcuni condivisibili in linea di principio, ma credo che la discussione sulle proposte fatte... al di là dell'emendamento n. 4 che in qualche modo si sovrappone all'emendamento depositato in II e IV Commissione il 9 di settembre relativamente allo spostamento della data dal 31 ottobre al 30 novembre, quindi è la stessa dicitura, da questo punto di vista siamo assolutamente in linea con la necessità di differire i tempi anche per la tempistica di approvazione della legge. Dicevo: gli emendamenti dovranno essere - insieme ad altre suggestioni pervenute in questo primo periodo di applicazione della legge anche da parte dei portatori d'interesse, e quindi delle associazioni di categoria - discussi insieme al CELVA e alle associazioni maggiormente rappresentative, perché, anche al di là del fatto che riteniamo non accoglibile l'emendamento che riporta indietro la possibilità di applicazione alla normativa precedente (che, di fatto, dava la facoltà di applicarla), ma l'assemblea ha la stessa composizione dei Sindaci, sono gli stessi Sindaci che un anno e mezzo fa si sono espressi in modo unanime per l'applicazione uniforme, quindi credo che, anche per una questione di legislatura, eventualmente questo debba essere poi rimesso alla valutazione della prossima assemblea del CELVA, anche perché oggi i Sindaci sono gli stessi che hanno, in modo unanime, espresso questa volontà. Oltretutto quest'emendamento metterebbe sì da un certo punto di vista le associazioni di categoria nella condizione di esprimere un parere favorevole per esenzioni o mancata applicazione su alcuni territori, ma comporterebbe allo stesso tempo un mancato introito da parte degli enti locali che, ai sensi dell'articolo 5 della legge, destinano questi proventi a tutta una serie d'iniziative nel settore turistico. Direi quindi che, come, ho detto in apertura, pur essendo alcuni condivisibili in linea di principio, non accoglieremo gli emendamenti proprio perché è stata concordata una revisione all'atto dell'entrata in vigore - quindi del pagamento dell'imposta - che oggi ovviamente non c'è ancora, e sulla quale stiamo lavorando anche a livello di modulistica, e così rispondo anche all'ordine del giorno, che non accetteremo in quanto al tavolo costituito con In.Va. e con il CPEL stiamo già lavorando, oltre che sulla modulistica, sulla piattaforma applicativa che non riguarda solo le locazioni per affitti brevi ma anche le criticità che sono state in qualche modo sottoposte sia dal CPEL che dai portatori d'interesse, quindi dalle categorie. Oltretutto il disegno di legge potrebbe - uso il condizionale - essere modificato anche con l'eventuale approvazione a livello statale della proposta di legge che modifica la legge sulla materia, quindi l'applicazione dell'imposta di soggiorno a livello statale. Il Governo nazionale sta lavorando su quest'ipotesi, che peraltro modifica radicalmente il sistema di calcolo dell'imposta, in quanto non prevede più l'applicazione per persona ma per stanze occupate, quindi sarà certamente una riforma della quale dovremo tenere conto per eventuali nostre modifiche, anche se devo dire, siccome questo disegno di legge va a modificare il decreto legislativo 23/2011, che l'articolo 14 comma 3 del decreto legislativo 23/2011 contiene una clausola di salvaguardia per le Regioni a Statuto speciale e per le Province autonome, che possono attuare queste modifiche sulla base dei loro regolamenti e Statuti, quindi non abbiamo l'obbligo di un'applicazione tout court della norma che, eventualmente, sarà approvata a livello nazionale. Chiudo dicendo che sicuramente, dopo una prima applicazione, ci sarà necessità di modificare o comunque di lavorare per analizzare le criticità sorte; in quell'ambito saranno portate all'attenzione del tavolo di lavoro, e ovviamente anche alle Commissioni competenti, le modifiche che oggi vengono proposte da questi emendamenti sui quali riteniamo che non sia ancora il momento di ragionare e quindi di portare in approvazione. Rimandiamo per cui la discussione a una discussione più ampia con degli elementi ulteriori. Ovviamente alcuni emendamenti, come dicevo, potranno essere sicuramente oggetto di attenzione - anche se alcune delle proposte inserite in questi emendamenti, a quanto ho potuto verificare, non sono state in alcun modo al momento sottoposte alle associazioni di categoria - e comunque faranno parte del tavolo di lavoro che andrà ad analizzare l'applicazione di questa legge."
47731,XVI,18/09/2024,"TURISMO E INDUSTRIA ALBERGHIERA, Ricettività turistica",11,it,156.0,1976.0,F,PCP,12,1925,"Non lo illustrerò di nuovo perché l'ho illustrato in discussione generale, ma, visto che l'Assessore mi ha già in qualche modo risposto rispetto a quest'ordine del giorno, io vorrei evidenziare che è un ordine del giorno che riprende una mozione che avevamo già presentato nel mese di maggio scorso, quindi io capisco, ci si sta lavorando ma fra un po' i locatori dovranno presentare la modulistica. Sinceramente non capiamo com'è possibile che intervenire su un portale, semplicemente per far sì che sia più semplice l'individuazione dell'importo da pagare, e a quel punto anche la possibilità di scaricarsi in automatico un modello F24, che va a compilare i quattro campi che servono per quell'imposta... sinceramente lo troviamo un po' singolare. Da maggio a oggi abbiamo sentito l'Assessore che ha detto: ""Eh, ma ci stiamo lavorando"". Fra un po' l'imposta sarà da versare, magari ci avete anche lavorato, ma ai locatari tutta questa cosa peserà, perché è così. Oltretutto nel mese di maggio ci si diceva anche che giustamente andava condiviso con gli altri Enti locali, e lei anche ha detto che ci deve essere uniformità rispetto agli Enti locali, invece in questo momento c'è una diversità da locatori che stanno in alcune Unités ed altri, perché alcuni hanno uno strumento che li agevola, altri no. Credo che, se si vuole mantenere una regia regionale, questa regia regionale non è che possa dire: ""Lo faccio quando mi conviene e non lo faccio quando invece devo lavorarci"". Ribadisco quindi che l'ordine del giorno noi lo manteniamo. A maggio l'abbiamo richiesto, a settembre l'abbiamo di nuovo richiesto, se per il mese di dicembre questo non avverrà, anticipo già che ci sarà un'ennesima mozione che chiederà la stessa cosa anche per il mese di dicembre. Spero che il lavoro sia proficuo e che già per il primo versamento dell'imposta di soggiorno tutti i locatori valdostani possano avere le stesse semplificazioni."
47731,XVI,18/09/2024,"TURISMO E INDUSTRIA ALBERGHIERA, Ricettività turistica",11,it,0.0,1985.0,M,RV,14,3599,"La faccio preventiva, così sapete come ci comporteremo, nel senso che, prendendo atto dell'intervento che ha fatto l'Assessore, è comprensibile, come penso sia comprensibile anche la nostra visione politica su questo punto che, ripeto, non è nuova ma era già stata esplicitata, noi ovviamente sosterremo i nostri emendamenti e poi nel complesso ci asterremo sul disegno di legge. Faccio una considerazione, perché su tutta una serie d'iniziative legislative che coinvolgono gli enti locali, spesso si dice, anche giustamente, ""É una richiesta che viene dal Consorzio permanente degli Enti locali, è una richiesta dei Sindaci, c'è l'avvallo dei Sindaci"". Correttissimo. A questo punto mi sembra che l'autonomia comunale su quest'aspetto venga meno, di fatto è un'imposta di rango regionale, che si potrebbe anche semplificare prevedendo un passaggio tutto regionale, e probabilmente in futuro sarà così; lo dico perché capita spesso di vedere molti provvedimenti che spostano la possibilità, o i margini di autonomia comunale, alla Regione con l'avvallo della controparte comunale. È una scelta politica, per carità di Dio, ognuno è libero di farlo, però è inutile invocare l'autonomia comunale da un lato se poi si perdono delle competenze. Secondo noi l'imposta di soggiorno - se deve rimanere nell'alveo comunale, visto che, per carità, il gettito poi va ai Comuni - è giusto che gli Enti di riferimento, destinatari delle risorse finanziarie, possano anche scegliere di non applicarla, altrimenti non è più una questione di autonomia comunale, è un trasferimento che viene fatto dall'ente superiore all'ente beneficiario, allora a questo punto forse si potrebbe ricomprendere all'interno di un altro intervento normativo che metta un riordino complessivo alla finanza derivata a livello comunale, così risparmiamo una legge in più. Ripeto, è una posizione politica, però ci tengo a sottolinearla, perché - probabilmente sono un purista dal punto di vista dei flussi finanziari tra gli enti che stabiliscono un'imposta e gli enti beneficiari - se fosse così allora oggettivamente il comma 1 dell'articolo 4 avrebbe poco senso: sarebbe solo un passaggio burocratico in più, visto che abbiamo parlato prima di burocratizzazione o di processi burocratici, ma - ripeto - è una considerazione di questo tipo. Mi spiace che su certi argomenti arrivino pareri solerti che poi tolgono l'autonomia comunale e che su altri non ci siano né pareri né proposte che riguardano poi direttamente gli stessi Comuni, ma avremo modo di parlarne di più. Si sa che ci sono delle riforme molto più spinose e molto più complesse, ma questa la lancio più come provocazione utile a cercare di affrontare dei problemi un po' più grandi che riguardano leggi contraddistinte da numeri, come 50, 6, 48 e via discorrendo. Chi sa di che cosa parlo ha compreso benissimo. Prendiamo atto della scelta del Governo, ci comporteremo di conseguenza sul complesso e ci asterremo, ma la nostra posizione rimarrà tale. Soprattutto nell'emendamento 3, ci sono delle proposte che, secondo me, al di là del principio complessivo, possono anche essere condivisibili, io invito l'Assessore eventualmente a fare un ragionamento pro-futuro, laddove ci fossero degli ulteriori interventi, e a valutare anche queste nostre proposte in termini di ulteriori esenzioni e del caso dei soggetti che si intrattengono in Valle d'Aosta per ragioni di lavoro, perché non sono questioni o comunque punti di vista politici, ma possono essere parte di un efficientamento dell'applicazione dell'imposta, al di là di dove poi vada il flusso finanziario finale."
47731,XVI,18/09/2024,"TURISMO E INDUSTRIA ALBERGHIERA, Ricettività turistica",11,it,141.0,1968.0,F,LEGA VDA,16,738,"Alla luce di quanto ha esposto l'assessore Grosjacques, la dichiarazione di voto a nome del gruppo Lega Vallée d'Aoste sarà una dichiarazione di astensione, in quanto non si vuole sostanzialmente recepire quello che, secondo noi, è stato sia un ordine del giorno presentato dalle colleghe di PCP, che andava nell'ottica di risolvere delle criticità importanti, che comunque sono emerse in Commissione e che tanti Consiglieri di maggioranza presenti hanno potuto sentire e quindi sicuramente riportare al Governo; stessa cosa dicasi per gli emendamenti: voteremo a favore, perché comunque vanno anche questi a risolvere alcune delle criticità che sono state esposte da parte degli operatori del settore durante le audizioni in Commissione."
47731,XVI,18/09/2024,"TURISMO E INDUSTRIA ALBERGHIERA, Ricettività turistica",11,it,198.0,1964.0,M,FI,18,1094,"Anche da parte del gruppo di Forza Italia due considerazioni in dichiarazione di voto. Sostanzialmente annunciamo il nostro voto di astensione a questo disegno di legge perché sostanzialmente ricalchiamo le considerazioni che abbiamo già fatto nel momento di approvazione della legge 23/2010, al momento del quale abbiamo avuto modo di evidenziare che ci sarebbero state sicuramente delle difficoltà applicative per le ragioni per cui era stato composto il testo e l'articolato allora. Oggi si cerca di dare soluzione ad alcune problematiche che si sono verificate in prima applicazione, però prendiamo atto che, nei fatti, non c'è la volontà di sostenere l'ordine del giorno presentato dalle colleghe e riteniamo che anche gli emendamenti che sono stati presentati meritassero una maggiore attenzione. Invitiamo quindi il Governo regionale, qualora riprenda in mano la questione, a riconsiderare queste situazioni, anche sulla scorta dei primi effetti che si sono rilevati sul territorio, che sicuramente mettono in evidenza che forse, in tutta questa partita, costa più la corda che il sacco."
47731,XVI,18/09/2024,"TURISMO E INDUSTRIA ALBERGHIERA, Ricettività turistica",11,it,206.0,1966.0,F,PCP,20,1208,"Anche noi per dichiarazione di voto. Nel complesso il nostro sarà un voto di astensione. Voteremo nel merito degli articoli, e la considerazione è un po' questa: si tratta di un disegno di legge che è stato presentato come urgente per le modifiche che propone. L''Assessore ha detto: ""Sul resto, anche sugli emendamenti che sono stati presentati e sui contenuti dell'ordine del giorno, è in atto una riflessione, si sta lavorando"", però a noi sembrava che questa fosse l'occasione giusta e opportuna per concretizzare alcuni di quei ragionamenti, quindi di prendere in considerazione quelle che volevano essere delle proposte costruttive e che soprattutto tengono conto della realtà che ci è stata rappresentata - come ricordava la collega Foudraz e come hanno fatto altri - anche in Commissione. Consapevoli quindi del fatto che ci sia un primo intervento per modifiche che erano state in qualche modo già anche un po' evidenziate, la cui necessità era già stata anche evidenziata precedentemente - ricordava la collega Guichardaz che avevamo già presentato delle iniziative sul tema - ecco che un buon segnale di volontà di collaborazione sarebbe stato quello di prendere in considerazione queste proposte."
47868,XVI,18/10/2024,"FINANZA REGIONALE E LOCALE, Programmazione",1,it,261.0,1964.0,M,RV,2,2295,"Buongiorno a tutti i colleghi in Aula. Quest'ordine del giorno ha il titolo: ""Assunzioni negli organici della Giunta regionale e del Consiglio Valle"". Dalla lettura del DEFR, laddove si tratta la situazione delle risorse umane dei cinque organici, si è appreso che il numero di dipendenti in dotazione corrisponde a 1.565, il fabbisogno per quanto riguarda la Giunta è di 152 unità, mentre per il Consiglio abbiamo una presenza di 64 dipendenti e il fabbisogno è di 5 unità. Abbiamo quindi, analizzando i dati, un incremento di 245 unità; approvate nel 2024 vi sono 94 unità. Dall'analisi dello studio Bocconi, e soprattutto da quella che è una sintesi sulla situazione rilevata, è riportato che vi è una significativa incidenza dei dipendenti regionali rispetto alla popolazione: uno ogni 64 abitanti. Devo ammettere che io stesso non ritengo questo dato del tutto significativo, viste le dimensioni della nostra regione, però ciò che balza agli occhi è il confronto con altre regioni. Se poi andiamo a vedere lo studio, le proposte fatte, si rileva, per quanto riguarda la programmazione, una criticità emersa che è quella della limitata capacità di programmare i fabbisogni del personale e che vi è la necessità di introdurre un sistema strutturato per programmare i fabbisogni. Alla luce di quanto detto - e cerco di essere molto rapido - ci sono sorte alcune perplessità e avremmo necessità di avere dei chiarimenti; quindi, chiediamo gentilmente al Presidente, perché credo sia lui a rispondermi, se vi è la disponibilità di produrre un documento di analisi dei fabbisogni lavorativi da sottoporre alla Commissione consiliare competente, dove si possa comprendere i fabbisogni di ciascun Dipartimento e anche la possibilità di riuscire ad avere un confronto con i Coordinatori regionali, per comprendere quali siano i rilievi positivi o negativi rispetto allo studio di cui ho parlato in premessa. Questo perché ci troviamo in una fase delicata, dove non siamo in grado di comprendere se lo studio sia già stato posto in essere, per quanto riguarda l'argomento che stiamo trattando, e quindi la programmazione tiene in considerazione le indicazioni della Bocconi, oppure se si siano utilizzati altri criteri, quelli che la Bocconi indica come una criticità, per addivenire alle assunzioni."
47868,XVI,18/10/2024,"FINANZA REGIONALE E LOCALE, Programmazione",1,it,293.0,1968.0,M,UV,4,2734,"In premessa, solo una valutazione ""a caldo"" su un numero che è stato dato dal consigliere Restano, cioè l'1 a 64. Anche a me non preoccupa particolarmente, nel senso che, rispetto ad altri paragoni, è un numero che deve tenere conto anche di tutti i servizi di cui l'Amministrazione regionale si fa carico rispetto ad altre realtà che, ad esempio, non hanno i Vigili del fuoco ricompresi nell'organico, le guardie forestali ricomprese nell'organico, gli insegnanti ricompresi nell'organico, quindi c'è tutta una serie di motivazioni che possono dare un dato così può anche essere per certi versi fuorviante. Detto questo, i piani dei fabbisogni di personale che approva il Governo regionale sono predisposti nel rispetto dei vincoli assunzionali definiti con la legge finanziaria che, da quando è venuto meno il blocco del turnover , autorizza assunzioni nei limiti della spesa teorica annua, corrispondente alle unità di personale cessate e non ancora sostituite e cessate nell'anno di riferimento, quindi il numero è blindato. Ricordato questo, è anche da precisare che i numeri delle assunzioni effettuate nell'anno 2024 si riferiscono a fabbisogni relativi ad annualità anche precedenti e non ancora soddisfatti, perché i concorsi non sono riusciti a dare copertura a tutte le fuoriuscite di personale che ci sono state. Detto questo, il modello organizzativo proposto da SDA Bocconi ha dato indicazioni relative all'organigramma delle strutture dirigenziali, per recuperare efficienza e integrazione trasversale, ma non riferite alla determinazione dei fabbisogni di personale e alla loro distribuzione tra le varie strutture dirigenziali. Nel rispetto dei vincoli assunzionali (che sono dei vincoli di spesa), la scelta deve andare a far sorgere i bisogni futuri, non necessariamente sulle dotazioni organiche del passato, quindi possono anche essere riviste in funzione delle nuove strutture e dei profili professionali che si prevede inserire. Questa è una scelta organizzativa che compete alla Giunta, a valle di un'istruttoria tecnica del Dipartimento Personale e organizzazione, a partire dalle richieste dei Coordinatori dei dipendenti. Questo, è un ruolo che spetta al Governo regionale e non al Consiglio, quindi non ci sono i presupposti per una valutazione, da parte del Consiglio, in merito all'argomento. Detto questo, si può fare, si possono creare i presupposti per avere un organigramma di quello che sono, ma sono la somma delle deliberazioni di fabbisogno di personale che vengono periodicamente manifestate e approvate dalla Giunta e danno il quadro complessivo dei bisogni che le varie situazioni rappresentano e che vengono messe in ordine dal Dipartimento deputato e poi sottoposte e approvate dalla Giunta."
47868,XVI,18/10/2024,"FINANZA REGIONALE E LOCALE, Programmazione",1,it,261.0,1964.0,M,RV,6,1511,"L'ordine del giorno lo abbiamo presentato perché è vero che compete alla Giunta, ma compete al Consiglio, soprattutto alla minoranza, cercare di indirizzare la Giunta su certi temi, di dare delle indicazioni alla Giunta per modificare ciò che sembra modificabile o per indirizzarla verso quello che è il programma ideale per la minoranza. Però la necessità di avere dei chiarimenti è scaturita dal fatto che ai Consiglieri, che tengono all'operato della Giunta, non è chiaro a che punto siamo con la riforma, quindi sorgono dei dubbi sul fatto che queste assunzioni... Le posso fare un esempio: abbiamo 40 posti presso l'Amministrazione regionale, di funzionari categoria D, ci si può iscrivere con qualsiasi laurea, potremmo correre il rischio che un laureato in lettere si trovi a lavorare al legislativo perché è il primo nella graduatoria, allora sembrerebbe doveroso avere dei chiarimenti su questi aspetti, capire qual è il metodo che è stato seguito, se è già figlio della riforma o se siamo ancora legati al vecchio modello che è stato criticato dalla Bocconi, non da noi, perché non siamo tuttologi, ci limitiamo a leggere quello che c'è sull'elaborato predisposto dalla Bocconi. Immagino quale sia il vostro voto rispetto alla nostra esigenza, noi continueremo ad attenzionare - per utilizzare una terminologia che le è molto nota - la questione; se non troveremo, dalla lettura degli atti, le risposte che cerchiamo, ci permetteremo di produrre delle altre iniziative per avere ulteriori chiarimenti."
47868,XVI,18/10/2024,"FINANZA REGIONALE E LOCALE, Programmazione",1,it,198.0,1964.0,M,FI,8,1817,"Torniamo anche oggi a parlare di realizzazione di seconda canna del Tunnel del Monte Bianco. È un tema di cui si è parlato già all'interno della discussione del DEFR, c'è già stato un ordine del giorno che tratta lo stesso argomento in modo similare e riteniamo che sia importante che il Consiglio regionale deliberi su quest'argomento una forte azione di sostegno all'attività del Governo nazionale e del Governo locale per occuparsi di questa questione, che riteniamo che sia di fondamentale e vitale importanza per l'economia valdostana, ma non solo, anche per tutta quella del Nord ovest. Abbiamo avuto occasione, anche l'altro giorno, nell'Assemblea di Confindustria, di sentire l'intervento del Presidente nazionale di Confindustria, dove è stato esplicitato il grosso danno che, a livello infrastrutturale, si sta subendo, a livello economico nazionale, per le problematiche che ci sono nei collegamenti di frontiera. Ci sono delle grosse limitazioni nel traffico, soprattutto per ciò che concerne il trasporto merci e che, al di là di quelle che sono le ideologie di trasferimento su ferro, avviene in gran parte su gomma e sarà difficile che la situazione possa cambiare in modo significativo sotto questo profilo nei prossimi decenni. L'organizzazione distributiva logistica va in questa direzione e quindi, nonostante i buoni auspici, questa è la realtà che dobbiamo affrontare. Pertanto, con quest'ordine del giorno, sostanzialmente si chiede al Consiglio regionale, perché il Governo regionale ha già sostanzialmente attivato le iniziative per condividere questa problematica, si è già impegnato su quest'argomento e lo ha ben declinato all'interno del DEFR; noi però riteniamo che il Consiglio regionale si debba esprimere per rafforzare questo posizionamento della Regione Valle d'Aosta sull'argomento."
47868,XVI,18/10/2024,"FINANZA REGIONALE E LOCALE, Programmazione",1,it,293.0,1968.0,M,UV,10,948,"Come accennato, penso che l'abbia anche percepito anche il consigliere Marquis nelle occasioni in cui era presente, il Governo regionale si è espresso in maniera molto chiara e limpida sulle proprie iniziative a favore del raddoppio del Tunnel del Monte Bianco, per una questione principalmente di sicurezza e anche ambientale, e che sono stati espressi con altrettanta chiarezza anche nella manifestazione citata da lei di Confindustria, sia dal sottoscritto, nell'intervento di saluto, sia  dal collega assessore Bertschy, nella tavola rotonda dedicata ai lavori anche relativi alle infrastrutture e ai trasporti. Da parte nostra, penso che tutte le occasioni siano state sfruttate in maniera assolutamente cosciente e coerente con quello che ci viene chiesto dalla mozione, così come abbiamo già peraltro ribadito anche nella mozione precedente presentata da un altro gruppo consiliare. Penso che non ci siano altre cose da aggiungere in merito."
47868,XVI,18/10/2024,"FINANZA REGIONALE E LOCALE, Programmazione",1,it,185.0,1983.0,M,LEGA VDA,12,5659,"Con quest'ordine del giorno vogliamo riportare al centro la questione della carenza degli alloggi, una carenza degli alloggi che oggi si fa sicuramente sentire in tutte le città, in tutte le regioni, non soltanto in Valle d'Aosta ma che nella nostra regione non avevamo tendenzialmente mai registrato in maniera così importante. Credo che non serva uno studio particolarmente approfondito per evidenziare come ci sia, da parte di centinaia di persone, una ricerca spasmodica di un alloggio e segnatamente anche di un alloggio a condizioni accettabili e sostenibili da parte di un nucleo familiare, però ovviamente c'è una grave carenza che viene registrata. Rispetto a questo, abbiamo preso alcuni dati: nel capitolo 1.6 della sezione 3, relativo alle infrastrutture, ovviamente nella parte dedicata all'Assessorato dell'assessore Sapinet, si può leggere che viene inserito e previsto l'avvio della fase di progettazione per la realizzazione di circa 80 nuovi alloggi in Aosta presso il Quartiere Dora. Di questa progettazione e realizzazione però non vediamo, non c'è la scheda relativa con le tempistiche né con l'investimento né altro, quindi c'è una dichiarazione nella parte generale, non sappiamo le tempistiche, non ne conosciamo quale sarà il traguardo di realizzazione e quindi è impossibile capire e comprendere quando questa potrà vedere la luce. Dall'altra parte, bisogna fare  un altro lavoro di osservazione, e credo che chi si occupa, per esempio di edilizia residenziale pubblica, abbia ben presente qual è il numero che compare nelle graduatorie di coloro che hanno fatto la domanda: se noi oggi andiamo a vedere qual è il numero di persone che è in attesa di un alloggio di edilizia residenziale pubblica, ci rendiamo conto che la nostra graduatoria è oltre le 600 unità, vuol dire, moltiplicato 3, circa 1800 persone, considerando più o meno i nuclei e una media, ma vogliamo anche essere più bassi, vogliamo fare solo il doppio? Quindi, immaginando che questi siano nuclei che in media sono composti da solo due persone, sono comunque 1200 persone che non sono in grado di sostenere un affitto di un alloggio privato e che sono alla ricerca di una sistemazione. A fronte di questa necessità, che fotografa molto bene qual è l'esigenza del momento, abbiamo voluto dare uno sguardo più ampio, ampliando il nostro sguardo e il nostro orizzonte rispetto proprio all'edilizia residenziale pubblica e guardando che cosa accade nel resto d'Europa, e il dato che ci viene restituito è che in tutto il Paese (quindi facendo una media tra l'Italia e gli altri Paesi europei), soltanto il 3,7% del patrimonio residenziale è adibito a edilizia sociale e, ovviamente, non abbiamo il 3,7% del patrimonio immobiliare che è un alloggio di edilizia residenziale pubblica, ma, all'interno di questo 3,7%, noi troviamo edilizia sovvenzionata, edilizia agevolata ed edilizia convenzionata. Questo dato quindi non è puramente riferito alle strutture ERP, ma va suddiviso in queste categorie. Nel resto d'Europa, soltanto l'edilizia residenziale pubblica, tanto per darvi un dato, a fronte del 3,7% suddiviso in queste categorie, troviamo che per esempio in Inghilterra raggiunge la percentuale del 17,6%, mentre in Francia siamo al 16,8%, quindi una percentuale sicuramente superiore, ancora più importante ne sono gli esempi dell'Olanda e dell'Austria, quindi c'è un'attenzione all'edilizia residenziale che permette, anche in momenti come quello che il nostro Paese sta attraversando, di poter avere un cuscinetto, e quindi la possibilità di  soddisfare l'esigenza che viene manifestata. Peraltro, come sicuramente l'assessore Sapinet saprà, ma lo saprà in particolar modo l'assessore Marzi, ci troviamo in un momento particolare nel quale - ieri il collega Baccega lo ha evidenziato - vengono buttate fuori dalle case, senza alcuna pietà da parte di ARER, persone che sono in condizioni di necessità, ma vengono anche buttate fuori dagli alloggi spesso persone che si trovano ad affrontare chiaramente le difficoltà di non riuscire a pagare l'affitto. Come sappiamo, la nostra legislazione, così come quella di altre Regioni, prevede la possibilità di accedere a una misura, che è quella dell'emergenza abitativa, che permette di avere per 18 mesi un aiuto, un sostegno nel pagare una parte dell'affitto; il problema è che non si trovano alloggi e le soluzioni che vengono proposte oggi, sono soluzioni che spesso le persone... ho diversi casi, non ultimo, sono andato a visitare, ancora all'inizio di questa settimana, una persona che  per esempio, nonostante il freddo e tutto, vive all'interno di un garage, all'insaputa chiaramente di chi glielo affitta, perché non vuole andare in una struttura comune, con persone che purtroppo sono poco raccomandabili e quindi l'unica offerta che gli viene fatta è quella di andare in questa struttura, in coabitazione con altre persone, che sicuramente non lo accoglierebbero con gioia e che gli renderebbero la vita ancora più difficile, preferisce  battere i denti per il freddo e vivere dentro un garage. Per tutte queste persone, noi non abbiamo soluzioni di alloggi che possono essere forniti, e, secondo noi, fare una programmazione di una costruzione di alloggi di edilizia residenziale pubblica, che possano anche fungere da riserva in questi casi e in queste condizioni, è assolutamente essenziale. Ecco perché, con quest'ordine del giorno, impegniamo il Governo regionale a predisporre uno studio teso a mappare le esigenze abitative della nostra Regione e, successivamente, a programmare l'implementazione del patrimonio di edilizia residenziale pubblica in base alle risultanze del summenzionato studio."
47868,XVI,18/10/2024,"FINANZA REGIONALE E LOCALE, Programmazione",1,it,281.0,1976.0,M,UV,14,2206,"Buongiorno colleghi, grazie collega Manfrin che ci pone quest'ordine del giorno. Innanzitutto, confermo che l'attenzione di quest'Amministrazione sul tema dell'edilizia residenziale pubblica è costante e ben vengano le sollecitazioni costruttive come queste, e parlo anche per conto del collega Marzi. L'iniziativa ci dà modo di sottolineare che già lo scorso anno l'Amministrazione si era attivata, nel senso richiesto dall'ordine del giorno in discussione, attraverso l'inserimento nella delibera degli indirizzi della Regione al consiglio di amministrazione dell'ARER per la definizione degli interventi di edilizia residenziale pubblica per l'anno 2024, con un apposito punto riguardante la collaborazione dell'azienda regionale nell'ambito di un progetto di ricerca che è il ""Disagio abitativo in Valle d'Aosta, verso una ridefinizione del quadro di intervento"" affidato dalla Regione all'Università della Valle d'Aosta. Il progetto di ricerca, suddiviso in due parti, la prima è consistente in un'analisi della situazione attuale ed in particolare mirata ad approfondimenti e analisi delle misure e dei modelli di intervento. La seconda parte, che si concluderà di qui ai prossimi mesi, avrà un contesto più operativo e sarà volto a elaborare indicazioni utili alla ridefinizione delle misure e degli interventi atti a fronteggiare il disagio abitativo in Valle d'Aosta, nonché della loro governance anche dal punto di vista economico e finanziario; progetto che poi, ovviamente, potrà avere un momento sia illustrativo e sia di approfondimento da parte di tutti noi. Su questa base l'Amministrazione avrà gli elementi utili, non solo per una revisione della legge regionale 3/2013, ma anche per supportare la programmazione del fabbisogno degli alloggi di edilizia residenziale pubblica per i prossimi anni. Condividendo quindi il ragionamento che l'ha portato a presentare quest'ordine del giorno, l'avere questo progetto in corso ci permette di comunicare che stiamo andando in quella direzione; pertanto, chiedo il ritiro, altrimenti ci asterremo e ovviamente, come detto, appena sarà conclusa la seconda parte, ci sarà un momento che chiaramente illustreremo e sul quale faremo dei ragionamenti."
47868,XVI,18/10/2024,"FINANZA REGIONALE E LOCALE, Programmazione",1,it,11.0,1955.0,M,FI,16,2080,"Credo che noi voteremo con convinzione quest'ordine del giorno presentato dai colleghi, che traccia uno spaccato che è un refrain che da quattro anni continuiamo a evidenziare e a sottolineare, sia noi di Forza Italia che i colleghi della Lega. La mancanza di alloggi ormai sta diventando davvero un grosso problema, al di là degli alloggi di ERP che non si stanno realizzando, giustamente l'ARER fa quello che può e riesce a ristrutturarne qualcuno, ma, di fatto, non è sufficiente per andare a soddisfare una graduatoria che vede 543 nuclei familiari e 77 nuclei familiari presenti nella graduatoria della mobilità; mobilità che significa: ho l'alloggio grande, ne vorrei uno più piccolo e viceversa, risparmi per le famiglie, ma soprattutto un equilibrio funzionale. C'è un progetto in corso, ci dite, che vi darà degli elementi utili. L'elemento utile, che va anche valutato da parte nostra, è il mercato libero che fa sì che non ci siano più alloggi disponibili, neanche per chi vuole trasferirsi in Valle d'Aosta a lavorare, pur avendo il posto di lavoro a tempo indeterminato. Una guerra, vi assicuro. Gli alloggi sono tutti diventati Airbnb, a fini turistici, quelli a disposizione: è molto più comodo, ovviamente per i proprietari, ma di fatto questo sta generando un grosso problema. Credo che questo tema vada affrontato con maggiore determinazione, ma soprattutto con cognizioni di causa, nel senso che non so quanto potranno essere utili alcuni studi, voi continuate a dire ""Si sta lavorando, si sta studiando, l'Università della Valle d'Aosta sta lavorando in quella direzione"", ma l'Università della Valle d'Aosta si metta a disposizione dei laureati che è meglio, anziché produrre studi come voi richiedete in continuazione. Gli elementi ci sono, sono facili da trovare per capire, ma è capire cosa bisogna fare e cosa bisogna fare è costruire alloggi o ristrutturare per evitare l'occupazione di suolo, ma bisogna costruire alloggi. Noi voteremo quindi con convinzione quest'ordine del giorno, a meno che non lo ritiri, ma non lo so... i colleghi mi dicono di no."
47868,XVI,18/10/2024,"FINANZA REGIONALE E LOCALE, Programmazione",1,it,156.0,1976.0,F,PCP,18,1196,"Con l'assoluta garanzia che dà sempre il consigliere Manfrin, che sicuramente non ritirerà quest'ordine del giorno, anch'io vorrei dichiarare il nostro voto favorevole, perché quest'ordine del giorno va un po'  nell'ottica di quello che chiedevamo anche noi ieri rispetto alla questione delle politiche abitative, perché, effettivamente, continuiamo a sentirci dire che bisogna avere dei dati per comprendere e continuiamo a sentircelo dire ormai da tempo; quindi, mettiamoci di buzzo buono e cerchiamo di avere questi dati. Dopodiché, dall'altra parte, ci sono esperienze, non solo rispetto all'edilizia residenziale pubblica, ma anche rispetto ad altri incentivi sulla tassazione oppure sugli incentivi per ristrutturare, perché un altro problema sono i tanti alloggi, magari in disponibilità anche delle persone, ma vecchi o comunque non agibili, che molto probabilmente potrebbero essere messi a disposizione se si pensasse ad una legge che vada in quel senso, che vada a incentivare anche le ristrutturazioni, pensando poi comunque a delle detassazioni. Sotto questo punto di vista, quindi, non possiamo che condividere quest'ordine del giorno e ringraziamo il collega per averlo depositato."
47868,XVI,18/10/2024,"FINANZA REGIONALE E LOCALE, Programmazione",1,it,185.0,1983.0,M,LEGA VDA,20,2006,"Ringrazio i colleghi che sono intervenuti, anche per il sostegno a quest'ordine del giorno. Assessore, vede, io comprendo, ovviamente, che ci sia la parte dedicata proprio a questo studio, però - come ho già avuto modo di dire - io non vedo professionalità che si possano concentrare e che possano far emergere, da parte dell'Università della Valle d'Aosta, un'analisi dei bisogni così importante. Credo però ci siano dei dati, che sono quelli che ho fornito io, che sono quelli che ha fornito il collega Baccega, che evidenziano come il bisogno sia grande. Rispetto a quello che le ho preconizzato e rispetto a quello che voi avete preconizzato in questo documento, dite che verranno costruiti 89 alloggi, però lei non ci ha dato alcuna certezza, noi non sappiamo quando questi verranno costruiti. Qui c'è scritto, ripeto, nella parte del capitolo 1.6 sezione 3: ""Avvio di fase di progettazione per la realizzazione"": dove, come, quando, perché, con quali soldi? Non c'è scritto niente, non c'erano gli obiettivi, quindi noi non possiamo sapere esattamente questo in quale maniera avverrà. Dall'altra parte, il bisogno è sicuramente grande e importante e ha bisogno di risposte rapide, perché obiettivamente oggi le persone hanno necessità. È evidente quindi che noi non possiamo ritirare questo ordine del giorno e vi chiediamo però di prendere l'impegno a realizzare, nel più breve tempo possibile, un impegno importante che vada a dare delle risposte, perché io non penso che nessuno qui abbia la scienza infusa, ma è sufficiente girare per le strade, è sufficiente parlare con le persone per sentire: ""Ma tu conosci, sai per caso se qualcuno affitta? Sto cercando una casa, io sto andando via da casa mia, sai dove posso andare?"", purtroppo è così, ""Non riesco più a pagare l'affitto"", tanti anche casi purtroppo di sfratto, però effettivamente questo è un bisogno che c'è, è presente, e dargli delle risposte immediate secondo noi è una priorità. Ovviamente porteremo al voto quest'ordine del giorno."
47868,XVI,18/10/2024,"FINANZA REGIONALE E LOCALE, Programmazione",1,it,156.0,1976.0,F,PCP,22,1807,"Torniamo su un tema che, in qualche modo, abbiamo affrontato ieri grazie a un ordine del giorno del consigliere Manfrin. Come dicevo, però, abbiamo paura che ci sia un'idiosincrasia al termine ""Bon Chauffage"" e allora invitiamo, con quest'ordine del giorno, a prendere in considerazione delle misure urgenti di contrasto alla povertà e di individuare maggiori risorse nel prossimo bilancio finanziario. Immagino che la risposta sarà, più o meno, quella avuta ieri rispetto alla questione del Bon Chauffage, dove viene evidenziato che vengono messe grandi risorse su tante misure e via dicendo. Anche avere a che fare con i mille rivoli di quelle misure certo che non aiuta le persone in difficoltà. C'è una proposta, che è quella depositata già da molto tempo dalla Lega in Commissione, di cui stiamo ancora aspettando in qualche modo la calendarizzazione; quello che noi chiediamo è di cercare di prendere in carico in maniera forte questo problema perché lei, meglio di noi, assessore Marzi, sa benissimo che continuano gli sfratti, quindi questo vuol dire che c'è qualcosa che non funziona, continuano ad  esserci persone nei dormitori, persone che dormono per strada, quindi sicuramente c'è bisogno di intervenire su questo tema, evidentemente in modo diverso, perché non si può negare che non ci siano delle risorse messe a disposizione, ma evidentemente o non sono sufficienti o sono mal riposte. Quindi, quello che noi chiediamo è di cercare in qualche modo di trovare una misura che possa rendere la vita più agevole a tutti, soprattutto a quelle persone che, anche per le loro condizioni, magari hanno anche pochi strumenti per accedere ad alcune misure sulla povertà. Che sia fatto anche qui un discorso più generale rispetto ai singoli contributi o alle singole misure che vengono messe in campo."
47868,XVI,18/10/2024,"FINANZA REGIONALE E LOCALE, Programmazione",1,it,201.0,1975.0,M,SA,24,4001,"Grazie Presidente, buongiorno a tutte e a tutti. Il Piano regionale degli interventi e dei servizi sociali a contrasto della povertà 2023-2025 è stato approvato con delibera 629 del giugno 2023. Il Piano ha già avuto un preliminare e ampio confronto con le parti sociali, tra cui anche le Organizzazioni sindacali che lei giustamente richiama, oltre ai soggetti a vario titolo interessati dal tema. Il Piano prevede un potenziamento dei servizi a contrasto della povertà, anche al fine di garantire quello che dal 2000, negli ultimi anni, abbiamo cominciato ad applicare, cioè i cosiddetti LEPS, o Livelli Essenziali delle Prestazioni Sociali, previsti dal 2000 ma applicati soltanto negli ultimi anni. Confermiamo quindi che continuiamo a lavorare sul tema e - come da lei richiamato - per affrontare concretamente la delicata e generale situazione di disagio; per questo, abbiamo già previsto un importante finanziamento a valere su fondi statali e regionali pari ad euro 4 milioni e 831 mila sul triennio e abbiamo inoltre, nel prossimo bilancio di previsione, previsto un incremento delle risorse da destinare a servizi di aiuto alle persone in grave situazione di marginalità sociale e prive di un'abitazione. Parallelamente, abbiamo anche previsto l'istituzione di un Centro servizi per la povertà per dare risposte ai bisogni primari delle persone in situazioni di difficoltà. Su questo tema, peraltro - e questo è il motivo per il quale le chiediamo di ritirare quest'ordine del giorno, altrimenti ci asterremo -, durante la giornata di ieri, nella replica del Governo che mi ha riguardato, ho apposta voluto intervenire rispetto a quelli che sono gli obiettivi inseriti nella parte del DEFR, cioè l'obiettivo MA 4.15  nella parte che riguarda le politiche sociali, dove viene chiaramente evidenziata l'approvazione del piano nell'anno 2023, l'obiettivo MA 4.16, cioè l'avvio di un progetto servizio finalizzato al reinserimento sociale, occupazionale e lavorativo degli individui in condizioni di povertà e a rischio di esclusione sociale. Infatti, mediante la delibera del primo luglio 2024, la n. 756, è stata avviata l'istruttoria per l'avvio di un progetto servizio finalizzato al reinserimento sociale, occupazionale e lavorativo degli individui in condizioni di povertà a rischio di esclusione sociale. Il progetto prevede inoltre la sperimentazione di un servizio rieducativo in favore delle persone a rischio di esclusione sociale di povertà, a beneficiare dell'assegno di inclusione, oltre che interventi di reinserimento sociale, occupazionale e lavorativo. Il servizio prenderà avvio dal primo gennaio 2025. Abbiamo poi l'obiettivo MA 4.17, cioè l'avvio e la gestione di un progetto che prevede la realizzazione di un Centro servizi per la povertà. Sono state avviate le procedure di riqualificazione dell'immobile di proprietà del Comune di Aosta da parte del Comune medesimo e la collaborazione tra la Regione e il Comune è stata disciplinata da apposita convenzione, approvata dalla Giunta regionale nel mese di marzo 2024. L'obiettivo MA 4.18, cioè l'avvio e gestione di un progetto di housing temporaneo diffuso sul territorio regionale, in favore delle persone in condizioni di marginalità estrema e di povertà. Il primo gennaio 2024 sono state avviate le attività, a valere su fondi regionali, per garantire un progetto di housing temporaneo diffuso sul territorio regionale in favore delle persone a condizioni di marginalità estrema e di povertà. Semplicemente questo rende evidente due aspetti, al di là del normale dibattito politico, che ovviamente farà sì che voi manteniate l'iniziativa e noi ci asterremo: primo, il fatto che, in realtà, temi di questo genere non sono malattie, sono approcci a una comunità, che hanno una loro storia che parte da lontano e proseguirà dopo di me; ma quello che è chiarissimo è l'incarnazione (scusate l'approccio evangelico) del DEFR in tal senso, rende anche evidente che questo documento non è assolutamente un guardare alla luna."
47868,XVI,18/10/2024,"FINANZA REGIONALE E LOCALE, Programmazione",1,it,11.0,1955.0,M,FI,26,1447,"Ringrazio le colleghe per aver presentato quest'ordine del giorno che è un po' in sintonia con le riflessioni che facciamo tutti rispetto alle problematiche della povertà. Oggi è uscito il nuovo documento che sottolinea che c'è un incremento in Italia, non ho ancora avuto modo di vedere come siamo messi in Valle d'Aosta, ma non credo molto meglio visto quello che succede intorno a noi, quindi approfondiremo. C'è l'esigenza ovviamente di fare un confronto su questo tema, Assessore, un confronto serio e approfondito. Voi mettete in campo tutta una serie di strutture, chiamiamole così, ma c'è uno sportello al Comune di Aosta che, in qualche modo, ha già una sua mission che è quella di dare delle risposte a chi si rivolge; forse bisogna potenziarlo, forse bisogna dargli più energia. Faccio un altro appello, e mi auguro che lei lo recepisca e lo recepiscano tutti: le assistenti sociali. Le assistenti sociali hanno un ruolo fondamentale in quest'ambito, e non è possibile che l'assistente sociale segua un caso per sei mesi e poi ne arrivi un'altra che deve ripercorrere a ritroso tutto quello che è successo per un nucleo familiare che magari è assistito da diversi anni. Anche qui è necessario fare una riflessione seria, approfondita e capire se c'è bisogno di incrementare il numero degli assistenti sociali; bisogna dare delle risposte concrete. Da questo punto di vista, noi comunque voteremo con convinzione quest'ordine del giorno."
47868,XVI,18/10/2024,"FINANZA REGIONALE E LOCALE, Programmazione",1,it,185.0,1983.0,M,LEGA VDA,28,5518,"Ovviamente sosterremo quest'ordine del giorno, farò solo un'osservazione, la collega Guichardaz me la perdonerà: non ho compreso esattamente cosa c'entri il parere delle Organizzazioni sindacali... ah, ecco, è così, per contiguità è stata inserita l'acquisizione del parere delle Organizzazioni sindacali. Secondo me, se dobbiamo acquisire pareri, ci sono diverse figure che si occupano chiaramente di povertà... però, a prescindere da questo, il tema e la battaglia è giusta. Come giustamente è stato ricordato, misure di sostegno al reddito, misure di sostegno per le persone in condizioni di necessità sono diventate indispensabili. Dovremmo un po' cominciare a ragionare: separare gli ambiti, cioè mettetevi nella condizione domani (davvero ve lo chiedo con il cuore), di perdere tutto, di perdere qualsiasi cosa, non avere più una fonte di reddito, magari di avere una disabilità e vivere soltanto con l'accompagnamento con 380 euro al mese, avere il padrone di casa che arriva e vi chiede di pagare l'affitto, avere giustamente i vostri figli che vi chiedono di fare la spesa e mangiare, poi magari la bolletta che arriva, perché c'è il riscaldamento da pagare e voi siete in questa condizione di necessità. Sapreste esattamente voi a chi rivolgervi? Sapreste esattamente quali sono le misure di aiuto? Rispondo per voi: no, anche perché purtroppo non ce ne sono. Il problema è che, effettivamente, dal momento in cui si manifesta il bisogno al momento in cui la presa in carico (è stato evocato il ruolo degli assistenti sociali che portano un risultato), oltre che esserci un lungo percorso, non sempre questa presa in carico avviene e c'è un sostegno, cioè non c'è un percorso in virtù del quale una persona che si trova ad affrontare questo tipo di criticità riesce poi ad avere un sostegno pratico alle proprie esigenze. Io, ma penso anche molti colleghi, lo vivano sulla propria pelle e abbiano avuto dei contatti, dei colloqui e dei dialoghi con persone che si sono trovate in questa condizione di necessità e queste persone dicono: ""Ma io che sono in questa condizione, cosa devo fare?"" e la risposta è: ""Contatta l'assistente sociale"", ""Sì, ma l'assistente sociale mi ha detto che tanto non posso fare niente, mi ha detto che tanto non ci sono case per me. L'assistente sociale mi ha detto che non ci sono aiuti di questo tipo"". Di fronte a una replica di questo tipo, tu ti trovi disarmato e dici: questa è realtà. Allora, se non si vuole andare nella direzione di dare aiuti (misure come quelle del Bon Chauffage), oppure andare nella direzione di quello che è stato un aiuto che viene dato in maniera slegata rispetto al reddito (abbiamo trattato, e l'assessore Bertschy lo sa bene, la questione del reddito di cittadinanza; quella era la misura che effettivamente purtroppo non ha sviluppato i propri effetti, come in teoria era nell'idea quando è stata proposta, era un reddito dato in maniera universale, senza obblighi, senza impegni, che però ha permesso a molte persone di sedersi); la mancata adozione tempestiva di progetti, dei PUC, i famosi Progetti di Utilità Comunale, ha permesso anche a queste persone di poter percepire un reddito, magari cercarsi un lavoro in nero, perché tanto comunque non venivano impiegate a fare nulla, quindi questo ha portato ad una crisi del mercato del lavoro. La rimozione del reddito di cittadinanza rimane però una necessaria attenzione a quelle persone che non sono in età da lavoro (abbiamo visto i dati della disoccupazione che sono crollati). Ci sono criticità rispetto alle persone, l'abbiamo trattato molte volte, che sono più in difficoltà nel cercare un impiego, abbiamo trattato in quest'Aula anche il tema, per esempio, delle persone che sono in procinto di andare in pensione. Pensiamo ad una persona che si avvicina ai 60 anni o supera i 60 anni, ma magari in pensione ci può andare a 63-64 anni, se io a 60 anni mi trovo espulso dal mercato del lavoro, difficilmente troverò qualcuno che mi ci fa rientrare, soprattutto se, per esempio, le qualifiche che ho non sono qualifiche che mi permettono di poter trovare un lavoro adatto alla mia condizione. Sull'impalcatura, a 60 anni, sarà difficile che mi ci arrampichi, no? All'altoforno, a 60 anni sarà difficile che io vada, ma sarà anche difficile che un'impresa mi ci metta. È chiaro quindi che chi si trova in queste condizioni ovviamente rischia davvero di essere escluso, di non avere i mezzi per potersi sostentare, se a questo subentrano condizioni di salute precarie o se qui ci troviamo, al netto dell'età, con persone che purtroppo hanno delle fragilità, quindi una condizione familiare difficile, hanno una disabilità, hanno tutta una serie di patologie, a volte anche non riconosciute, che portano però a non poter lavorare, non posso stare troppo in piedi, non posso alzare pesi, non posso fare qualcosa, è chiaro che tutto questo contribuisce a non permettere di potersi procurare gli elementi necessari per poter condurre una vita normale. A fronte di questo, qui deve entrare la pubblica Amministrazione: oggi non abbiamo una misura di questo tipo e l'introduzione di aiuti che permettano di mitigare questa situazione è quanto mai necessaria. Io comprendo il discorso dell'assessore Marzi che deve difendere, come si suol dire, la baracca, però, Assessore, penso che lei sappia bene che una persona, che si trova in difficoltà oggi, non ha una soluzione immediata ai propri problemi, e questa è una grave criticità. Noi quindi voteremo con convinzione quest'ordine del giorno."
47868,XVI,18/10/2024,"FINANZA REGIONALE E LOCALE, Programmazione",1,it,156.0,1976.0,F,PCP,30,1836,"Ringrazio i colleghi che sono intervenuti, ringrazio anche il collega Manfrin. Sicuramente sono tanti quelli che si occupano di povertà, direi che c'è abbastanza il polso della situazione tra tutte le cose che si sono scaricate sui patronati o su altri pezzi delle Organizzazioni sindacali perché queste possano avere in qualche modo il polso della situazione, perché la preoccupazione che nutriamo - e i tanti ordini del giorno rivolti proprio alla povertà e alle fasce fragili lo dimostrano - è che rispetto a questo tema c'è la famosa delibera, che ha di nuovo citato l'Assessore, ma non c'è una presa in carico oggi del problema, cioè continuiamo a rimandarlo, e la cosa non va migliorando, continua a peggiorare. Quindi, sotto questo punto di vista, credo che un minimo di riflessione sotto quest'aspetto, in vista del futuro bilancio, debba essere fatta e debbano essere messe le risorse, anche alla luce di quello che diceva il consigliere Manfrin. Il reddito di cittadinanza sicuramente aveva, in qualche modo, attenuato questo problema, dopodiché, effettivamente, il fatto che i progetti, i navigator e compagnia bella non siano stati messi in piedi ha portato addirittura adesso forse a una situazione anche peggiore, se vogliamo, perché in qualche modo le persone si erano anche un po' abituate ad avere un certo reddito. Avevamo anche proposto la reintroduzione del reddito di inclusione, che poteva essere un'alternativa, adesso abbiamo provato a dire: ""Fate quello che volete, ma mettete una misura"". Non so più come dirlo, e credo che con sia il collega Manfrin che il collega Baccega che spesso con me si trovano allineati su questo tema, continuiamo a ripetere le stesse cose ma ci sembra di parlare con qualcuno che non voglia proprio nemmeno ascoltarci; quindi metteremo in votazione, sapendo bene quale sarà l'esito."
47868,XVI,18/10/2024,"FINANZA REGIONALE E LOCALE, Programmazione",1,it,0.0,1985.0,M,RV,32,4949,"L'ordine del giorno l'abbiamo intitolato ""Promozione di uno studio volto ad individuare soluzioni di viabilità alternativa delle vallate oggi già interessate da eventi o presidi da rischi idrogeologici"". Ci perdonerà l'Assessore competente se abbiamo voluto - tra parentesi - definirlo in sintesi integrazione del Piano regionale dei trasporti: non ci permettiamo assolutamente di integrare con un ordine del giorno il grande lavoro, al di là di quelle che sono le singole considerazioni, che è stato fatto, ma volevamo rendere l'idea della finalità di quest'ordine del giorno. Nel corso dell'esame degli obiettivi strategici, del commento relativo alla parte dei trasporti, della mobilità sostenibile - l'abbiamo anche detto durante le audizioni, in seconda Commissione, sia con l'assessore Bertschy ma anche con l'assessore Sapinet, quando si è affrontato il tema della ciclovia regionale, o comunque di infrastrutture che avevano un'attinenza e un collegamento con l'ambito dei trasporti - , ci aspettavamo qualche elemento di coerenza o concordanza in più tra quello che oggi è rappresentato nel DEFR e quello che è stato descritto, o comunque definito, studiato e analizzato nell'ambito del Piano regionale dei trasporti. Vero è che oggi il Piano è sostanzialmente in attesa di avere un suo avvio per quello che riguarda la procedura VAS, e l'Assessore l'ha ricordato più volte, legato al tema del Tunnel, e vero è che tutta una serie di aspetti e tematiche sono stati oggetto, nel corso dell'anno, o comunque del periodo, con un focus in particolare a quello che riguarda i collegamenti interni. Noi abbiamo scelto di definire le soluzioni di viabilità alternativa, anche prendendo - purtroppo, io direi - spunto dagli eventi che ci sono stati quest'estate che hanno interessato i Comuni di Aymavilles e di Cogne: quella è stata una rappresentazione chiara delle problematiche a cui si deve far fronte, così come anche abbiamo citato nelle premesse altre situazioni, come il caso della Val Ferret, che sono soggette a presidi di allerta e sicurezza e che hanno, come ricaduta, spesso la sospensione della viabilità. Questo lo dico al netto di quelle situazioni invece emergenziali che spesso portano a interruzioni o cambi di viabilità per l'accesso alle nostre vallate laterali. Lo dico, e lo abbiamo anche in parte trattato - magari più dal punto di vista politico, io ci ho fatto anche un po' di polemica ieri, ovviamente ognuno fa il suo mestiere - sul tema dei collegamenti di Cime Bianche, ma anche dell'Aosta-Pila, sono comunque dei collegamenti importanti ma che, a nostro modesto giudizio, non risolvono la problematica della viabilità alternativa, in particolare quello dell'Aosta-Pila. Ben venga lo studio, ben vengano le soluzioni, capiamo come si possa fare, ne abbiamo fatte di iniziative sul tema e sicuramente ne faremo ancora, ma un'altra questione sono le tematiche di viabilità alternativa. All'interno del Piano regionale dei trasporti non abbiamo trovato tutta una serie di situazioni che possono essere sondate ed analizzate. Vero è che se dovessi, lo abbiamo già fatto ad esempio con delle iniziative sul tema dell'area del Nivolet, qualcuno nel corso della Legislatura ha parlato anche della storia del Col du Mont, il tema del Col de Fenêtre, tutta una serie di aree, o comunque di quelli che magari possono sembrare anche dei sogni o delle valutazioni complesse, però guardiamoci anche intorno e vediamo che comunque sia con le difficoltà dell'epoca, perché burocrazia e coscienza anche chiamiamola civica o ambientale diversa rispetto al passato, complicazioni anche dal punto di vista burocratico e procedurale, impediscono la realizzazione di determinate infrastrutture o determinati collegamenti che invece, una volta, per assurdo, sembrava estremamente più semplice realizzare. C'erano magari meno soluzioni tecniche, ma forse più volontà e costi minori. Detto questo, il tema principale che vogliamo rappresentare, però, è quello della viabilità alternativa. Noi avremmo impegnato l'Assessore competente a prevedere, nella definizione del prossimo bilancio di previsione, specifiche risorse utili a promuovere uno studio volto a individuare possibili vie e modalità di accesso alternative a quelle vallate o Comuni oggi già oggetto di attenzione o sorveglianza in termini di rischi idrogeologici, ad integrazione delle risultanze o dei progetti già presenti all'interno del PRT. Dico all'Assessore che avevo pensato a un'impegnativa non costosa, cioè avevo detto: ""Comunque tutta una serie di studi sono stati fatti, potremmo fare una sintesi"", ma pensando che avrei ricevuto come risposta il fatto di dire: ""Eh, ma tutto questo costa"", allora l'impegnativa era stata costruita pro futuro e pro bilancio. Al di là di come vi posizionerete, penso che comunque alcune considerazioni sul tema possa essere utili farle e sicuramente ci torneremo, quando verrà poi analizzato meglio il Piano regionale dei trasporti."
47868,XVI,18/10/2024,"FINANZA REGIONALE E LOCALE, Programmazione",1,it,33.0,1965.0,M,UV,34,2282,"Lei, come sempre, è molto bravo perché quasi si dà già la risposta, nel senso che costruisce l'analisi del problema, lo porta all'attenzione e poi va già alla sintesi. Al di là della battuta, io le rispondo a nome ovviamente del Governo e anche dell'assessore Sapinet: noi riteniamo che, da un lato, siano considerazioni giuste, ma che riguardano praticamente ormai tutto il nostro territorio, in generale riguardano tutti i territori, perché le condizioni climatiche che si stanno presentando, non più tardi di ieri abbiamo visto di nuovo cosa è successo in Liguria... la fragilità del nostro territorio, ma dei territori in generale, è ormai evidente, e se dovessimo pensare a uno studio di questo genere, dovremmo partire dalla prima vallata entrando in Valle, la Val di Gressoney e Champorcher. Tutte le valli ormai hanno una fragilità e sono interessate da eventi franosi e da situazioni di tipo calamitoso, quindi è corretto e ci possiamo pensare, magari con un po' più di calma nell'analisi del Piano, per capire anche che cosa può essere messo in campo, utilizzando al meglio delle risorse per evitare di fare degli studi che individuino semplicemente i tracciati che poi, come tutti sappiamo, si devono poi confrontare con le autorizzazioni di tipo paesaggistico e non tanto il costo dello studio in termini di risorse, ma poi la realizzazione di questi progetti in termini di investimenti, perché lavoriamo in montagna e sappiamo quanto siano costosi. Forse, partendo al contrario, bisognerebbe capire quali sono le vallate che già oggi hanno delle alternative percorribili e cercare di capire invece, su quelle che non ce le hanno, cosa si può eventualmente mettere in campo. A breve la società Pila metterà a bando lo studio per l'approfondimento sul collegamento Aosta-Pila-Cogne che quindi non è un collegamento viabile, come quello che lei ha proposto sull'ordine del giorno, è un collegamento di altra natura, ma quantomeno avremo nei prossimi mesi uno studio definitivo e completo che ci dirà la realizzabilità di quest'intervento, la fattibilità e anche i costi. Ci asteniamo quindi, come da linea politica presa su tutti gli ordini del giorno, però rimandiamo la discussione su questi argomenti al confronto politico che ci sarà sul Piano regionale dei trasporti."
47868,XVI,18/10/2024,"FINANZA REGIONALE E LOCALE, Programmazione",1,it,0.0,1985.0,M,RV,36,2136,"Vede Assessore, ormai vi conosco, quindi in alcune situazioni cerco di arrivare già a delle conclusioni, però, in realtà, lei mi ha dato una serie di spunti che vorrei sottolineare. Il primo è una battuta, ma in realtà potrebbe essere il primo punto di un piano, da qualche parte bisogna iniziare. Sappiamo che i piani nascono con delle priorità, con degli obiettivi, se noi vogliamo, possiamo andare a scalare, abbiamo quattro punti principali di accesso, di transito, come si vogliono definire, per la nostra Valle, due colli, un accesso di fondovalle - che, tra l'altro, ha una problematica ulteriore, che non è gestita nel nostro territorio, perché è immediatamente vicina, poi c'è sempre la questione dell'Ivrea-Santhià che per me rimane, ma penso anche per tutti quelli che fanno quel tratto, davvero paradossale e misteriosa, e questo penso che lo possiamo dire anche insieme - , e poi abbiamo la questione dei due Tunnel. Mettendo in sicurezza la percorribilità di quegli assi viari si può ovviamente andare a scalare e considerare tutta una serie di queste cose. Come ha visto, avremmo potuto anche fare altri esempi, noi abbiamo cercato di fare gli esempi più di contingenza: non ho citato il Tunnel del Piccolo San Bernardo perché non volevo tediare l'assessore Caveri o preoccupare il presidente Testolin, che so che sul tema hanno delle visioni diverse da quelle di prospettiva. Però, al di là dei collegamenti viari, abbiamo voluto definire, anche con modalità di accesso alternative, per ricomprendere tutte le soluzioni, proprio per una considerazione, non per forza parlare soltanto di strada o di collegamenti viari, ma in senso lato, anche di modalità di accesso alternative, che è un tema che sicuramente interessa molti e forse quasi tutti i territori della nostra regione, però che prima o poi bisognerà in qualche modo affrontare. Come ho già detto, faremo la nostra parte nelle osservazioni del Piano, e poi anche in Commissione, ci sarà sicuramente modo di approfondire. Chiudo il mio intervento con una piccola battuta: a volte è più facile fare una strada che passare sopra o sotto una linea di alta tensione."
47868,XVI,18/10/2024,"FINANZA REGIONALE E LOCALE, Programmazione",1,it,11.0,1955.0,M,FI,38,2322,"Questo è un dossier che è presente sui tavoli dell'Assessorato alla sanità e dell'Assessorato ai lavori pubblici da più tempo, ed era un'iniziativa che, mi pareva all'interno di tutto il Consiglio regionale, fosse di gradimento. Noi avevamo, nel febbraio 2024, attraverso un'interrogazione, chiesto informazioni all'Assessore e ci aveva un po' descritto l' iter che prevedeva la sottoscrizione di un accordo di programma tra i soggetti coinvolti, di coinvolgere il Comune nel predisporre il testo preliminare della variante al Piano regolatore per procedere con la presentazione della verifica del VAS. Poi, parallelamente, nel mese di marzo, si era detto che si sarebbe avviata l'attività di formazione di consulenza rivolta al personale dell'Assessorato alla sanità, salute e politiche sociali che era coinvolto nel progetto, trattandosi di una formazione finalizzata a fornire il necessario supporto giuridico-amministrativo nelle fasi di realizzazione del progetto. Ancora una volta, era stata coinvolta la collaborazione dell'Università della Valle d'Aosta, ma soprattutto l'Istituto Superiore della Sanità; una collaborazione scientifica che prevedeva l'analisi di fabbisogni nell'ambito dei disturbi dello spettro autistico, perché in quella direzione è finalizzata quella struttura, e l'analisi di sostenibilità dei servizi utili necessari. Richiamando quindi tutto questo, facciamo anche una riflessione rispetto al Centro socio-sanitario Myosotis che è perennemente al completo e si era definito appunto di realizzare un centro di apprendimento e di integrazione sociale e lavorativa dedicato a soggetti con disturbi dello spettro autistico, in sintonia con la Fondazione ""La cascina del castello"" e con la locazione del Comune di Fénis, come ho detto; vogliamo capire se questo progetto stenta a partire, se ci sono delle novità. Ormai sono passati diversi mesi e quindi chiediamo un impegno alla Giunta regionale a presentare, nelle Commissioni competenti, il progetto esecutivo della realizzazione della struttura ""La cascina del castello"" - io ne ho una copia ma è datata e sicuramente ci saranno delle ulteriori riflessioni e modifiche per rendere esecutivo un progetto di quella portata - ed eventualmente la sottoscrizione dell'accordo di programma che era previsto nel marzo 2024, entro il 30 marzo 2025."
47868,XVI,18/10/2024,"FINANZA REGIONALE E LOCALE, Programmazione",1,it,201.0,1975.0,M,SA,40,3226,"Grazie a quest'iniziativa, possiamo informare che, a seguito dei necessari, proficui confronti avviati con le citate strutture regionali, i due Dipartimenti dell'Assessorato stanno lavorando in queste settimane alla definizione di un testo di convenzione tra le parti, finalizzato a sviluppare il progetto ""Cascina del castello"". Il testo della convenzione è volto a fare sintesi dei vari approfondimenti svolti dalle strutture regionali, definire gli impegni dei vari soggetti coinvolti e tracciare, in via definitiva, il percorso amministrativo da porre in essere, individuato nell'istituto disciplinato dal codice del terzo settore della coprogettazione. In ragione della valenza e complessità del progetto, che abbiamo già avuto modo di evidenziare in quest'Aula - come richiamato anche da lei, collega Baccega - , i tecnici regionali sono supportati dall'Istituto Superiore di Sanità e dall'Università della Valle d'Aosta. Infatti, la natura del progetto, finalizzato a dare risposte a un fabbisogno vero e proprio assistenziale, sempre più rilevante e non solo di tipo sanitario, richiede interventi secondo il modello organizzativo e gestionale del budget di salute, che prevede la presa in carico e la cura integrata trasversale e multidisciplinare. La bozza di convenzione sarà portata all'esame del tavolo tecnico autismo, programmato per il mese di novembre, per poi essere presentata all'approvazione della Giunta regionale. A seguire, sarà avviata un'istruttoria pubblica di coprogettazione, finalizzata a individuare il soggetto del terzo settore disponibile a procedere con la progettazione e la realizzazione del centro ""La cascina del castello"". Attività quindi che - come lei ben sa - non saranno svolte dall'Amministrazione regionale, pertanto è del tutto evidente come non sia possibile accogliere quanto richiesto nell'impegnativa perché, di fatto, non sarà prodotto dagli uffici regionali. Per questo motivo le chiediamo di ritirare l'iniziativa, altrimenti ci asterremo. È importante però capire un altro approccio, proprio perché lei ha voluto richiamare il tempo trascorso, i rapporti con l'Associazione di riferimento al tavolo interistituzionale che lei conosce, sono dei rapporti proficui e continuativi. L'iniziativa, in tal senso, tutta in capo al Dipartimento sanità e salute della Regione autonoma Valle d'Aosta, è diventata possibile dopo una omnibus , quella del 2021, se non sbaglio, nella quale si è chiarito che questo tipo di iniziative sono di pertinenza di chi ha cognizioni tecniche e non, come una volta si pensava di fare, a livello patrimoniale. Anche il Dipartimento finanze, con la struttura dirigenziale del patrimonio, piuttosto che quella dei lavori pubblici, giustamente non intervengono in quest'opera ed è tutta in capo al Dipartimento, che ha dovuto però, come richiamato, prevedere un tipo di progettazione - perché poi dopo quello che dovrà essere fatto in quella struttura è ben oltre la semplice gestione di una struttura sociosanitaria -, e prevedere un confronto con l'Istituto Superiore di Sanità. Per cui la via della coprogrammazione e della coprogettazione sono gli strumenti che, di fatto, daranno la possibilità di dare risposte precise agli standard richiesti."
47868,XVI,18/10/2024,"FINANZA REGIONALE E LOCALE, Programmazione",1,it,11.0,1955.0,M,FI,42,1519,"Io lo porterò in votazione comunque, perché è un segnale di attenzione che abbiamo voluto porre rispetto a una problematica che seguiamo ormai da troppi anni. Non so se siamo arrivati all'anno conclusivo, nel quale si sottoscrive la convenzione, me lo auguro davvero, doveva essere sottoscritta a marzo, siamo a ottobre e direi che se il tavolo tecnico dell'autismo si riunisce a novembre, avremo modo comunque di chiedere conto di che cosa viene fuori da questo rapporto. Un rapporto che comunque mette in evidenza - ed anche per questo è nato quest'ordine del giorno - che la problematica dell'autismo è in continua crescita, anche nella nostra regione. Ultimamente, la televisione ha prodotto tutta una serie di programmi che guardano proprio a questa patologia e credo che siamo piuttosto indietro nel non essere pronti a dare risposte e soddisfare esigenze, parlando anche di ""Dopo di noi""z, che è un altro argomento che ci interessa in modo significativo nel contesto proprio delle politiche sociali. Per quanto riguarda le politiche sociali, voi avete scritto nel vostro documento: ""In parallelo si rende necessario effettuare nuovi investimenti in strutture, formazione professionale, attrezzature e sviluppare ambiti di ricerca"". Tutto questo racchiude un lavoro improbo, direi, però l'auspicio è che si vada avanti, che si producano effetti positivi e che ci sia una giusta azione nella direzione di realizzare quest'opera che è davvero molto, molto richiesta. Comunque grazie, lo metterò al voto sicuramente."
47868,XVI,18/10/2024,"FINANZA REGIONALE E LOCALE, Programmazione",1,it,141.0,1968.0,F,LEGA VDA,44,2964,"Analizzando il DEFR, alla sezione terza, punto 1.5, quello che riguarda l'Assessorato beni e attività culturali, si evidenzia la necessità di creare nuovi spazi di fruizione collettiva presso siti del nostro patrimonio storico-culturale. Considerata l'importante affluenza, in termini di numeri di visitatori, presso i vari siti culturali valdostani, e rilevato che in nessun sito storico-culturale valdostano mi risulti essere presente uno spazio che possa accogliere gli animali domestici da compagnia - per lo più parliamo dei cani - , per permettere ai loro proprietari umani di visitare i vari monumenti  e castelli valdostani (in altre Regioni italiane esistono luoghi di sosta momentanea degli animali, anche se tale pratica è molto più diffusa in altri paesi esteri, come ad esempio in Francia, in Austria, in Grecia, ma anche nella vicina Svizzera); ritenuto necessario pensare a spazi che possano soddisfare questa esigenza dei visitatori, che sempre più spesso viene manifestata da turisti e non, che decidono di arricchire il loro bagaglio culturale e approfondire la storia della nostra regione con visite guidate o audioguidate presso i siti che di cui la nostra regione dispone. Considerato che potrebbero essere collocate in prossimità dei siti, che magari hanno il maggior numero di visite nell'arco dell'anno, delle apposite gabbie per consentire ai proprietari di lasciare lì i propri animali domestici, proprio per il periodo solo strettamente necessario alla visita del luogo,  quest'ordine del giorno andava e va nella direzione di impegnare il Governo a valutare la possibilità di prevedere la creazione di appositi spazi dedicati all'accoglimento momentaneo di questi animali domestici da compagnia, proprio per permettere, ai sempre più numerosi visitatori accompagnati dai loro amici a quattro zampe, di visitare i siti. Presumo che non ci sarà la risposta dell'assessore Guichardaz a quest'ordine del giorno perché, in realtà, la risposta l'ha già fornita mercoledì nel tardo pomeriggio, annunciando che comunque la maggioranza si sarebbe astenuta rispetto a quest'ordine del giorno, e facendo presente che, in realtà, i cani di piccole dimensioni attualmente già possono accedere ai siti culturali, archeologici chiusi, ovviamente se trasportati all'interno di trasportini. Io però ho visto e vedo che i fruitori di questi siti monumentali e questi siti culturali, per la maggior parte delle volte, hanno cani di grossa taglia, quindi noi crediamo che poter collocare delle apposite gabbie all'esterno dei luoghi di cui stiamo parlando possa essere un ulteriore atout per la nostra regione e anche ritengo con dei costi abbastanza contenuti, perché non servono delle risorse importanti per questo tipo di richiesta. Non avendo quindi la risposta, faccio già la controreplica, così ci portiamo avanti: annuncio che, come gruppo, non ritireremo questo ordine del giorno, perché riteniamo che possa essere un tema importante da affrontare."
47868,XVI,18/10/2024,"FINANZA REGIONALE E LOCALE, Programmazione",1,it,201.0,1975.0,M,SA,46,3575,"Lei ha già chiaramente evidenziato tutti gli aspetti del caso, che però è necessario mettere in un ordine diverso, perché in realtà il problema maggiore non è legato ad aspetti di natura economico-finanziaria, ma ad aspetti di natura gestionale piuttosto che organizzativa. Rispondiamo infatti agli aspetti che attengono alla materia di nostra competenza sulla tutela degli animali da affezione, argomento questo, tra l'altro, normato dalla 37/2010 sulla quale stiamo intervenendo. All'articolo 8 del capo 2 si prevede che i cani, accompagnati dal proprietario o detentori, hanno accesso a tutti gli esercizi pubblici e commerciali, nonché ai locali e a tutti gli uffici aperti al pubblico, presenti naturalmente nel nostro territorio regionale, e pertanto anche ai siti culturali. Come da lei richiamato, la norma prevede che i proprietari o detentori che conducono i cani in tali ambienti, che sono descritti al comma 1 della 37, sono tenuti ad usare guinzaglio e museruola, avendo cura che i cani non sporchino e non creino disturbo. Inoltre, prevede che il responsabile di tali servizi e locali aperti al pubblico può vietare o limitare l'accesso ai cani, dandone però comunicazione al Comune territorialmente competente. Pertanto, già oggi, a meno che il responsabile del locale non ne faccia esplicita limitazione con comunicazione in Comune, i cani possono entrare nelle aree pubbliche alle condizioni sopracitate, e tra l'altro richiamate anche da lei, accompagnati quindi dal proprietario che visita il luogo. Molti siti culturali valdostani, come ad esempio i castelli, piuttosto che il Forte di Bard e il Museo archeologico regionale, consentono già l'accesso negli spazi chiusi o espositivi però ad animali di piccola taglia, tenuti in braccio o in apposito trasportino, consentendo quindi ai cani di media e grosse taglia l'accesso alle aree esterne, naturalmente se tenuti al guinzaglio. La più specifica possibilità, se ritenuta quindi necessaria, di prevedere la creazione di appositi spazi dedicati all'accoglimento momentaneo sarebbe subordinata a un approfondimento che coinvolgerebbe diverse strutture regionali, per una verifica più che altro, come le ho richiamato poc'anzi, a livello realizzativo, fatto che non consente evidentemente di approvare in tal senso un ordine del giorno così specifico. Per questo motivo, visto che lei ha detto che non lo ritirerà, noi comunque ci asterremo. Sono infatti molteplici gli aspetti che andrebbero valutati, oltre al fatto che andrebbero accertati uno per uno, ambiente e caratteristiche dei siti richiamati. Cito appunto alcuni di questi aspetti: i cani dovrebbero essere sorvegliati, implicando adeguata presenza di personale, i luoghi dovrebbero essere regolarmente e rigorosamente sanificati e gli spazi dovrebbero essere strutturati in modo che i cani non possano nuocere né a sé stessi né agli altri. Questo ad oggi è già previsto, quindi per tutta una serie di aspetti, cogliamo positivamente questa attenzione; la 37 in tal senso già era una legge che dimostrava sensibilità da questo punto di vista, nella nuova rimodulazione stiamo cercando di renderla ancora più soddisfacente e confacente ai tempi e alle necessità. Da questo punto di vista non possiamo accogliere quest'ordine del giorno. Sicuramente, un domani si possono fare una serie di considerazioni, quello che secondo me è anche corretto valutare è il fatto che ad oggi, attorno a questi siti, ma comunque in Valle regolamenti iscritti ad albi, sono previsti tutta una serie di professionisti che in tal senso però potrebbero dare una mano."
47868,XVI,18/10/2024,"FINANZA REGIONALE E LOCALE, Programmazione",1,it,141.0,1968.0,F,LEGA VDA,48,706,"Pensavo di non dover replicare perché ero convinta che mi rispondesse l'assessore Guichardaz, avendo già anticipato la risposta due giorni fa. Ringrazio l'assessore Marzi: lei ha detto che si potrebbe comunque pensare a una valutazione di quest'aspetto, quindi dell'inserimento di gabbie negli spazi esterni ai siti culturali; una valutazione che ovviamente deve essere fatta tra le diverse strutture interessate dell'Amministrazione regionale. Quest'ordine del giorno voleva essere da stimolo e quindi noi lo porteremo lo stesso al voto e a voi rimarrà una traccia per eventualmente rimettere un pochino ulteriore sensibilità e quindi magari prevedere che queste gabbie vengano messe all'esterno dei siti."
47868,XVI,18/10/2024,"FINANZA REGIONALE E LOCALE, Programmazione",1,it,206.0,1966.0,F,PCP,50,4238,"Nella terza sezione del DEFR, a pagina 170, si parla della legge 4/2013 che riguarda gli interventi di prevenzione e contrasto alla violenza di genere e le misure di sostegno alle donne vittime di tale violenza. Abbiamo già avuto modo, nei mesi scorsi, di affrontare l'argomento, ricordando i dati relativi al codice rosso nella nostra regione, che risultano particolarmente allarmanti: nell'ultimo anno, a cavallo tra il 2023 e il 2024, sono numeri che meritano di essere ribaditi. Fino ad aprile 2024, partendo appunto da maggio 2023, su 53 arresti complessivi eseguiti in Valle d'Aosta, ben 28 (cioè la metà) sono legati alla violenza di genere, a maltrattamenti e abusi. A questi si aggiungono altri provvedimenti, 52, di allontanamento dal domicilio familiare, 83 denunce a piede libero. Sono tutti dati in crescita rispetto all'anno precedente e sappiamo anche, perché questo è documentato dalla letteratura in materia, che, a fronte di denunce e di segnalazioni o di maltrattamenti o di abusi, la realtà è spesso molto più grave perché c'è un sommerso che è dovuto alla difficoltà, da parte di molte persone, di rivolgersi alle Forze dell'ordine. Ho citato i numeri di cui siamo in possesso in via ufficiale, perché sono quelli appunto che provengono dalle Forze dell'ordine o dalla Procura, non abbiamo i dati aggiornati ad oggi, a settembre 2024, però, la cronaca locale ha riportato di vari altri episodi che possono essere ascrivibili al codice rosso. Quello che a livello amministrativo si sta facendo è una revisione della legge 4/2013; un lungo lavoro di revisione di cui si sta occupando da tempo l'Assessorato alla sanità, salute e politiche sociali. Già a giugno scorso, rispondendo a una nostra interrogazione, l'Assessore ci aveva detto: ""Prevediamo di presentare una bozza di revisione del testo di legge all'attenzione della quinta Commissione nell'arco del prossimo anno"", quindi del 2025, ma ci aveva anche aggiunto che ""nelle intenzioni del Governo questo testo nuovo ricomprenderebbe anche il contrasto alle discriminazioni sessuali in senso più ampio"", tema per cui, lo sappiamo, giace in Commissione da oltre due anni la proposta di legge n. 64 depositata dal nostro gruppo il 17 maggio del 2022. Ora, noi riteniamo che, proprio per la situazione che è peggiorata negli ultimi anni, in particolare nell'ultimo anno, questa revisione della legge 4 rivesta un carattere di vera urgenza, e lo dimostrano quei dati che ci vengono o dall'Arma o dalla Procura, e pensiamo che vada approvata rapidamente. La dichiarazione dell'Assessore, secondo cui questo testo di legge arriverà nell'arco del 2025, ci preoccupa un po', perché siamo a ottobre 2024, il 2025, come tutti gli anni ha 12 mesi, e noi crediamo che siano tempi ormai più che maturi per produrre un testo di leggere visionato. Diciamo di più: abbiamo fatto presente sia all'Assessore, sia in Commissione, sia nell'incontro che avevamo avuto con i tecnici e con i funzionari dell'Assessorato dopo un anno dal deposito della nostra proposta di legge, quando ci era stato detto, manifestata quest'intenzione di fare un testo unico, noi avevamo detto che, a nostro avviso, era meglio mantenere le cose separate, ma ci eravamo dette disponibili a vedere che cosa avevate intenzione di proporre. Questo però un anno e mezzo fa, dopodiché non abbiamo più saputo niente di niente. Allora, proprio perché crediamo che la legge 4/2013 debba essere rivista perché la sua revisione è urgente, chiediamo con quest'ordine del giorno al Governo di presentare entro 90 giorni (e ci siamo tenuti larghi perché sappiamo che siamo verso fine anno, le scadenze sono tante, 90 giorni sono anche probabilmente troppi però abbiamo messo questo termine) per avere una bozza di disegno di legge di riforma della legge 4/2013; ma, al contempo, chiediamo al Presidente della quinta Commissione di iscrivere rapidamente all'ordine del giorno di una prossima seduta della Commissione l'espressione del parere sulla nostra proposta di legge 64. Questa proposta di legge, che si intitola ""Disposizioni contro le discriminazioni e le violenze determinate dall'orientamento sessuale o dall'identità di genere"" va o approvata o respinta, quindi chiediamo che ci sia l'espressione del parere."
47868,XVI,18/10/2024,"FINANZA REGIONALE E LOCALE, Programmazione",1,it,201.0,1975.0,M,SA,52,4779,"Collega Minelli, come già riferito, abbiamo già avviato le attività di revisione del sistema degli interventi regionali alle politiche a contrasto della violenza di genere, attualmente disciplinato dalla legge regionale 4/2013. Pur riconoscendo nuovamente alle colleghe la validità degli argomenti posti all'attenzione con la presentazione della vostra proposta di legge, cioè la 64, il confronto, che è già avvenuto anche in quest'Aula, delinea - lo ripeto - posizioni divergenti rispetto al percorso individuato per affrontare in generale i temi delle discriminazioni e delle violenze. L'Amministrazione regionale ha infatti ritenuto - e questo vi è stato anche rappresentato dai tecnici di riferimento - opportuno elaborare una legge quadro sulla violenza nell'ambito della revisione della legge 4/2013, non ritenendo necessario e soprattutto appropriato e funzionale parcellizzare gli interventi ed elaborare quindi leggi specifiche solo per alcune categorie, come fa la vostra proposta di legge 64. Nell'ambito del processo partecipato di revisione della legge, abbiamo già programmato, tra l'altro nelle prossime settimane, audizioni e interviste dei principali portatori di interesse del territorio e che hanno partecipato alla conduzione dei tavoli di lavoro, cosa che tra l'altro voi sapete benissimo. La nuova bozza di legge sarà quindi presentata proprio per questo percorso condiviso e partecipato presumibilmente nell'estate del 2025. In tale lasso di tempo, potranno quindi essere utilmente recepite le indicazioni e gli orientamenti derivanti dalle norme nazionali e internazionali di settore che, tra l'altro, sono in continua evoluzione, come voi sapete, e come già evidenziato, l'ampia partecipazione e la condivisione in sede di costruzione e revisione delle leggi caratterizzano sicuramente approcci e metodi di lavoro virtuosi e proficui, che però, nel contempo, richiedono tempi che necessariamente non possono risultare affrettati. Per tutte le motivazioni su esposte, l'ordine del giorno non può essere accolto e nei fatti, sia politici che amministrativi, è anche di fatto assolutamente superato. Pertanto, se mantenuto, il nostro voto sarà di astensione, questo naturalmente per ciò che concerne l'ordine del giorno nello specifico. Per quanto invece riguarda questo tipo di sensibilità all'interno del DEFR, visto che voi siete assolutamente maestre nel voler approfondire i temi, e questo è un vanto, come sapete anche io un pochettino studio, venendo all'incarnazione, evangelicamente parlando, del DEFR in quella che è l'esplicitazione degli obiettivi di riferimento, al punto MA 4.13 di fatto ad oggi si parla di incremento delle risorse a valere sul reddito di libertà gestito dall'INPS, con finanziamenti regionali per supportare economicamente le donne vittime di violenza nell'ambito dei rispettivi progetti di emancipazione e fuoriuscita dalla violenza, l'erogazione del percorso formativo di professionisti della rete antiviolenza finalizzato alla maggiore conoscenza della rete e al miglioramento dell'elaborazione tra i soggetti che intervengono a vario titolo nell'ambito dell'aiuto e del supporto delle donne vittime di violenza. Come previsto quindi dal DEFR 2024-2026, per quanto riguarda il potenziamento del reddito di libertà finalizzato a supportare economicamente le donne vittime di violenza nell'ambito dei rispettivi progetti di emancipazione e fuoriuscita della violenza, nel corso del 2024 è stata approvata dalla Giunta regionale la deliberazione attuativa della misura e delle risorse relative per quanto riguarda l'INPS. Nel corso del 2025 saranno avviate le procedure di affidamento di un servizio di seconda accoglienza, destinato alle donne vittime di violenza di genere con o senza figli minori e il servizio sarà finanziato attraverso risorse del Fondo sociale europeo. Sempre nell'ambito delle iniziative programmate per contrastare la violenza di genere e potenziare i servizi preposti, nell'anno 2024 è stato avviato un percorso formativo di 65 ore, suddiviso in tre step di apprendimento, dedicato ai professionisti della rete antiviolenza, finalizzato alla maggiore conoscenza della rete e al miglioramento delle collaborazioni tra i soggetti che intervengono a vario titolo nell'ambito dell'aiuto e del supporto delle donne vittime di violenza. Questa risposta, cioè la parte finale dopo l'analisi dell'ordine del giorno, è legata naturalmente al fatto che la collega Minelli, per contestualizzare l'ordine del giorno, è tornata a dati di ordine generale, ai quali facciamo assolutamente attenzione, e infatti, indipendentemente dall'ordine del giorno, in termini di politiche generali, è giusto connotare quanto fatto rispetto all'obiettivo individuato dal DEFR che sarebbe il punto 4 in discussione anche oggi."
47868,XVI,18/10/2024,"FINANZA REGIONALE E LOCALE, Programmazione",1,it,206.0,1966.0,F,PCP,54,3806,"Assessore Marzi, io le riconosco una grande capacità di eloquio, e credo di questo siano testimoni un po' tutti coloro che sono in quest'Aula e che conoscono questa sua capacità; le dico però che trovo semplicemente incredibile, e direi dal mio punto di vista anche un po' vergognoso, che siano tre anni che mi si ripeta esattamente le stesse cose, uguali, dicendomi che ""Abbiamo già avviato la revisione"", ma credo che lo sappiano anche i muri in quest'Aula, così come lo sappiano all'esterno. Una revisione di una legge come questa, su cui esistono anche normative nazionali a cui fare riferimento, che sono state aggiornate... ci sono esperienze in altre Regioni, esiste una produzione anche molto utile ai fini di chi vuole fare un lavoro di cesello per scrivere la nostra legge, non credo che siamo in una situazione nella nostra Regione tale per cui sia così complicato operare una revisione della legge 4/2013. Quello che avviene, questo sì, è un peggioramento continuo, anno dopo anno, di quella che è la situazione e crescono i casi, i numeri, ce lo dicono anno dopo anno i rapporti. Allora, che ci vogliano tre anni per arrivare a dirmi oggi che la legge sarà scaricata nell'estate del 2025, quando saremo a scadenza di Legislatura? Ma io credo che sia una cosa veramente da mettersi le mani nei capelli, ma non è possibile che non riusciamo a produrre una revisione di questa legge in tempi brevi! Mi ha detto che eravate a sentire tutte le varie parti già due anni fa, già lo scorso anno, me lo ripete adesso e mi dice che arriveremo all'estate del 2025. Ma io non lo so, è incredibile! Tra l'altro, lei dice anche ""Siete perfettamente a conoscenza del processo partecipato"": no, non ne siamo perfettamente a conoscenza, ci sono state dette alcune cose, non sappiamo tutte le persone che sono state audite, a che punto è questo percorso che avete intrapreso, perché noi siamo state sentite una volta, e non era per la revisione della legge del 2013, ma era semplicemente su una nostra proposta di legge e ci era stato detto: ""Abbiamo intenzione di fare una cosa globale, di inserire anche gli aspetti che voi affrontate in quella proposta di legge, che possiamo apprezzare o non apprezzare, ma vi riconosciamo di aver fatto..."", cosa ce ne importa?! Noi stiamo dicendo da tempo che, a nostro avviso, le due cose vanno separate, voi pensate di no, va bene, legittimo, però allora producete una bozza di testo, diteci qualche cosa. Non lo fate, non lo avete fatto fino a qui? Benone, quello che noi chiediamo è prima di tutto una sollecitazione, e ho detto 90 giorni per arrivare a quel testo, perché dopo tre anni che mi si dice che lo si sta rivedendo, credo che 90 giorni siano anche tanti. Invece arriveremo a luglio del 2025, magari anche ad agosto, che così poi nessuno lo guarderà più quel testo. E poi l'altra cosa che chiediamo è di mettere in votazione, e a questo punto io mi appello ai Commissari della quinta Commissione, visto che noi non ne facciamo parte, perché su questa benedetta proposta di legge 64 si arrivi al voto, che sarà - io immagino - un voto negativo, non lo so, è possibile, però noi preferiamo che sia fatta chiarezza. Su quella proposta di legge si voti e sia quel che sia, ma non continuate a dirci che avete intenzione di approfondire, di mettere dentro anche le cose che noi abbiamo proposto, perché è bene così. Se vorrete fare una legge che metterà all'interno anche nella revisione della legge 4/2013 tutto quello che riguarda le discriminazioni legate all'orientamento sessuale, mettetelo, ma, per favore, licenziate quell'altra proposta di legge. Poi, Assessore, io la sollecito veramente a cercare di accorciare questi tempi, perché a luglio o ad agosto, non lo so, perché l'estate finisce il 21 di settembre, 2025 mi sembra effettivamente un po' troppo."
47868,XVI,18/10/2024,"FINANZA REGIONALE E LOCALE, Programmazione",1,it,185.0,1983.0,M,LEGA VDA,56,4982,"Torniamo a quella che definirei una vexata quaestio di quest'Aula. Ringrazio le colleghe per aver posto il tema, ma direi che, secondo me, va fatta un po' di chiarezza su tre punti. In primis , i dati: colleghe, voi avete riportato nel testo alcuni dati, peraltro così mi consta evidenziare come l'ultimo rapporto che è stato fatto a novembre da parte dell'USL è un rapporto trionfante, che esponeva dei dati dicendo: ""Siamo stati bravi perché quest'anno abbiamo detto che ci sono state 125 violenze di genere, e siamo riusciti ad arrivare a questo grande risultato perché abbiamo formato i nostri operatori nel riconoscere qual è la violenza di genere"". L'ultima volta che ho controllato - e controllo tutte le mattine - per definire un qualcosa ""violenza di genere"", c'è bisogno che vi sia una denuncia, poi un processo, poi una condanna, tre gradi di giudizio e una verità che viene stabilita da una sentenza, sentenza ovviamente definitiva. Ora, noi non abbiamo niente di tutto questo, abbiamo 125 segnalazioni che sono state riportate agli organi di informazione e, a fronte di una richiesta, non si è potuto spiegare se queste erano singole, erano multiple, se c'era stata una denuncia, se c'erano state delle azioni conseguenti, come e in quale maniera si era distinta la violenza di genere in quel caso. E ho fatto un esempio direttamente quando ho telefonato a chi quei dati li aveva raccolti, ho detto: ""Ma scusate, se in strada due persone si azzuffano, ci sono un uomo e una donna e un uomo dà una sberla a una donna, quella è violenza di genere perché magari uno ha fatto un incidente con la macchina o quant'altro? "" e mi hanno detto: ""No, noi consideriamo tutto"", quindi non c'è discernimento rispetto a questi dati. E io credo che la questione dei dati sia importante, perché capire esattamente e circoscrivere un fenomeno serva assolutamente per capire qual è l'effetto di questo fenomeno sulla nostra realtà. Poi qui riportate il fatto che ci sono state 28 denunce: sono denunce, e le sentenze? Quante condanne ci sono state? Io lo chiedo, vogliamo capire, perché un conto è la denuncia e un conto è la condanna, quindi quando voi ci riporterete i dati sulle condanne, avremo una fotografia del fenomeno. La questione invece è ancora un'altra, quindi sulla questione dei dati, noi non abbiamo certezze, vengono riportati dati che purtroppo non sono certi e riportano segnalazioni. Dal punto di vista invece della normativa, la cosa che non avete riportato e che noi non riusciamo a comprendere è: quali sono le carenze della nostra legge? Perché qui c'è tutta una parte di premesse, ma non vengono evidenziate quali sono le carenze che la legge regionale oggi riporta. Io avrei avuto piacere di vedere, perché, giustamente, come lei ha detto, ci sono delle misure nazionali che già oggi agiscono quando si trattano le questioni del codice rosso, quindi c'è un codice rosso, che peraltro mi permetto sommessamente di segnalare, che non tratta soltanto la violenza di un genere rispetto a un altro, ma tratta di tutte le violenze, e una cosa che noi abbiamo sempre detto è che noi dobbiamo contrastare la violenza in qualsiasi forma e verso chiunque si rivolga. Rispetto a questo, qui le carenze della nostra legge non sono evidenziate, quindi non si comprende esattamente in quale maniera e con quali motivazioni si debba riformare; quindi se eventualmente in una prossima iniziativa, che sono certo che farete, visto che avete chiesto di mettere in votazione la legge che avete proposto, se ci potrete evidenziare quali sono le carenze che attualmente la legge 4/2013 presenta, ve ne saremo grati e così avremo degli elementi in più per poter valutare. Infine, non comprendiamo come mai in tutto il testo dell'ordine del giorno si riportino tutta una serie di dati, relativi appunto a denunce, arresti, maltrattamenti, abusi: questo che presentate inquadra il fenomeno della violenza maschile sulle donne, e poi dopo però chiedete di approvare rapidamente le disposizioni contro le discriminazioni e le violenze determinate dall'orientamento sessuale e dall'identità di genere. Perché qui non vedo nessun dato che viene riportato, quindi non si comprende sulla base di che cosa ci sia questa urgenza e soprattutto questa necessità. Noi riteniamo che ogni proposta di legge vada iscritta, sostenuta, presentata e anche supportata sulla base di una carenza, di una mancanza, cioè si crea una mancanza, si crea una carenza e quindi evidentemente si interviene in maniera legislativa, se ovviamente c'è la facoltà di poter intervenire da parte della Regione, se è nelle competenze della Regione, per intervenire in questa facoltà. Qui non comprendiamo esattamente quale sia la necessità della proposta di legge 64 che voi citate, perché in tutto il testo dell'ordine del giorno non ci sono dei dati che voi fornite rispetto a questo. È evidente quindi che, così come strutturato e così come formulato, quest'ordine del giorno non può trovare il nostro voto favorevole."
47868,XVI,18/10/2024,"FINANZA REGIONALE E LOCALE, Programmazione",1,it,201.0,1975.0,M,SA,58,1022,"Come tutti sanno, è difficile tirarmi per i capelli, e men che meno, come nel suo caso, mettermi le mani nei capelli, però secondo me è corretto, a tutela degli uffici e del lavoro che si sta facendo, stigmatizzare il termine ""vergognoso"". Siccome giustamente lei mi attribuisce tre anni di lavoro su una legge e io sono 19 mesi che faccio l'Assessore alle politiche sociali, credo che in questo caso, anche nel caso che lei giustamente richiama da parte sua, non ci sia un'espressione di lucidità. La legge quadro di riferimento e il fatto di mantenere coerenza e di dire sempre la stessa cosa in Amministrazione è un vanto, quindi non soltanto non lo valuto a titolo personale, ma neanche a titolo amministrativo. Magari invece è inopportuno, da un punto di vista politico, il fatto che lei continuamente stigmatizzi, forse per dare merito di un lavoro che tutti le riconoscono, indipendentemente da riportare continuamente le stesse iniziative, quando le vengono date risposte puntuali, coerenti e quindi sempre uguali."
47868,XVI,18/10/2024,"FINANZA REGIONALE E LOCALE, Programmazione",1,it,206.0,1966.0,F,PCP,60,432,"No Assessore, guardi, non è così. Io ho detto a lei che è vergognoso che mi vengano date sempre le stesse risposte, qui non mi rispondono gli uffici in quest'Aula... non c'è neanche più e non ascolta. Mi vengono date da chi occupa quel posto, quindi io mi sento rispondere da anni le stesse identiche cose e mi permetto di dire che è vergognoso dirmi a questo punto, dopo tre anni, che andremo ancora per un altro anno e più. Eh no!"
47868,XVI,18/10/2024,"FINANZA REGIONALE E LOCALE, Programmazione",1,it,261.0,1964.0,M,RV,62,708,"Annuncio la nostra astensione, però la risposta dell'Assessore mi dà l'opportunità di prendere atto che è necessaria una legge quadro sul tema perché è inopportuno parcellizzare tanti interventi. Non posso che rilevare una cosa, Assessore, senza voler offendere nessuno: a volte, visto che siamo in tema sanitario, mi sembra che soffriate un pochino di bipolarismo politico, perché sull'invecchiamento attivo non è necessaria una legge quadro. La invito a leggere oggi le considerazioni degli anziani del Partito Democratico, cioè della CGIL, su La Stampa locale e a cosa si riferiscono rispetto al trattamento degli anziani e alle necessità. Allora facciamola questa legge quadro sull'invecchiamento attivo."
47868,XVI,18/10/2024,"FINANZA REGIONALE E LOCALE, Programmazione",1,it,55.0,1978.0,M,RV,65,222,"Quest'ordine del giorno ha come titolo ""Prevedere un controllo di tutta la segnaletica verticale e orizzontale presente sull'intera sentieristica del territorio regionale"". Abbiamo appreso, all'interno dell'Assessorato ..."
47868,XVI,18/10/2024,"FINANZA REGIONALE E LOCALE, Programmazione",1,it,55.0,1978.0,M,RV,67,5851,"... agricoltura e risorse naturali, che l'Assessorato proseguirà l'attività di rilancio del settore forestale al fine di sostenere l'occupazione e rinforzare la manutenzione del territorio, sia tramite interventi di amministrazione diretta, sia con l'affido di lavori a ditte esterne nell'ambito della viabilità forestale, degli interventi selvicolturali e della sentieristica. Sempre l'Assessorato continuerà a favorire la promozione e la manutenzione della rete escursionistica regionale e quant'altro, non sto a dilungarmi su quel tratto che l'abbiamo già detto ieri. Evidenziamo che nella sezione 3, per quanto riguarda l'Assessorato allo sport e turismo, relativamente alla strategia da adottare per affrontare la destagionalizzazione, occorre proseguire con le azioni guidate dalla visione che mette al centro dello sviluppo del sistema turistico regionale, della comunicazione della destinazione Valle d'Aosta la sua unicità, grazie a un territorio che si sviluppa in altezza, sino al raggiungimento delle più alte vette. Il perseguimento di questa direttrice si attua, tra le altre cose, con la differenziazione dell'offerta, assegnando un'importanza prioritaria allo sviluppo e alla promozione delle componenti che afferiscono alle categorie del turismo lento, culturale ed enogastronomico. Un rilievo significativo dovrà anche essere attribuito a proposte tipiche delle stagioni di spalla, come gli itinerari per l'osservazione dei colori autunnali, oltre che al nuovo prodotto turistico ""Cammino Balteo"", che è stato ideato proprio per favorire la dislocazione dei flussi turistici nel tempo e nello spazio e della sempre più attuale Via Francigena. Occorre anche indirizzarsi verso una diversificazione delle destinazioni, a tutto vantaggio di una maggiore sostenibilità e resilienza del sistema turistico regionale nel suo complesso. Ricordiamo che sul tema relativo alla rete sentieristica presente sul territorio regionale, sia per quanto riguarda gli interessi di competenza e interesse regionale, ma anche sugli altri, sulle criticità e sulle grandi potenzialità di questo settore, abbiamo presentato diverse iniziative nel corso della Legislatura, tenendo conto soprattutto che negli ultimi anni abbiamo ricevuto varie segnalazioni e indicazioni da parte di turisti, fruitori della sentieristica presente sul territorio regionale, ma anche da esperti professionisti della montagna, relative alle criticità, dubbi e difficoltà riscontrate nel percorrere alcune parti di sentieri presenti sul territorio regionale, sentieri dove, in diversi casi, ci è stato fatto presente che, nonostante siano presenti sul geonavigatore regionale, poi però, purtroppo, sono privi o carenti della relativa sentieristica sul terreno. Abbiamo riscontrato quindi che sul sito di riferimento, il geoportale dove ci sono tutti i sentieri della nostra regione, nella prima schermata del catasto sentieri vi è riportato quanto segue: ""A causa degli interventi meteorologici di fine giugno, i sentieri potrebbero essere interessati da interruzioni del percorso. In attesa della completa ricognizione della rete sentieristica e dell'effettuazione degli eventuali interventi di ripristino, si raccomanda di informarsi in loco sulle condizioni di percorribilità"". Note di corretto utilizzo del programma, sul geonavigatore è visibile tutta la rete sentieristica della Valle d'Aosta, anche se alcuni tratti sono poco frequentati e privi di segnaletica, si dice; gli itinerari, invece, propongono percorsi di maggiore interesse e con segnaletica. L'Amministrazione invita chiunque utilizzi le informazioni, le tracce GPS oppure le mappe, a prestare la massima attenzione all'utilizzo delle informazioni e che l'utente, pertanto, prima di procedere alle informazioni sulla rete sentieristica, espressamente esonera da qualsiasi responsabilità i gestori del sito. Abbiamo rilevato, aprendo sempre questo sito ufficiale della Regione, che vengono riportate le seguenti informazioni: ""Benvenuti nel portale di accesso ai servizi di consultazione del catasto sentieri della regione. Il catasto sentieri rende disponibile ai frequentatori della montagna una rete sentieristica di circa 5000 km su cui l'Amministrazione regionale, i Comuni e le Unités effettuano periodiche manutenzioni"". Evidenziamo che la presenza insufficiente, dubbiosa o a volte deteriorata dalla segnaletica verticale ed orizzontale lungo i sentieri, o peggio ancora, l'assenza della segnaletica sui sentieri, oltre a non permettere in modo soddisfacente la realizzazione di una gita o escursione, può portare a condizioni di rischio, dove la sicurezza degli utenti viene a mancare con conseguenti possibili richieste degli interventi di soccorso. In questi ultimi tempi, molto spesso succede proprio che vi sia questa necessità, anche di dover far partire le squadre di soccorso per andare a recuperare persone che si sono perse, quindi si sono messe in potenziali condizioni di rischio che magari si sarebbero potute evitare in altro modo. Tenendo conto della costante crescita del turismo outdoor , delle sue importanti potenzialità per la nostra regione, anche per quanto riguarda le strategie da adottare per affrontare la destagionalizzazione turistica, si impegna l'Assessore competente a prevedere, a partire dalla prossima primavera, in sinergia con tutti i Comuni e le Unités, una verifica dello stato della segnaletica verticale e orizzontale di tutta la rete sentieristica presente sul territorio regionale e in seguito programmare e definire tutte le necessarie azioni e interventi secondo un criterio di priorità, affinché, come Valle d'Aosta, si possano garantire e offrire servizi relativi al settore outdoor sempre più precisi e performanti, e allo stesso tempo garantire migliori condizioni anche dal punto di vista della sicurezza per i fruitori dei nostri sentieri ed itinerari."
47868,XVI,18/10/2024,"FINANZA REGIONALE E LOCALE, Programmazione",1,it,58.0,1992.0,M,PA,69,1576,"Si ricorda, come abbiamo già fatto durante altre discussioni e anche in questi ordini del giorno del DEFR, che, indipendentemente dalla quota, gli itinerari escursionistici sono classificati in itinerari regionali e itinerari comunali. Per tutti gli interventi su itinerari regionali e comunali, ogni anno viene redatto il Piano degli interventi di lavori, che viene ridefinito e approvato entro il mese di marzo, in base all'avanzamento dei lavori, alle eventuali criticità sopravvenute, alle nuove richieste dei Comuni e alla disponibilità finanziaria, tecnica e di risorse umane, dando priorità agli itinerari regionali, alla Via Francigena e al Cammino Balteo. L'Assessorato agricoltura e risorse naturali esegue attività di monitoraggio delle condizioni di percorribilità tramite il Corpo forestale della Valle d'Aosta ed effettua interventi di manutenzione ordinaria e straordinaria. Il Corpo forestale segnala inoltre agli enti di competenza eventuali situazioni di degrado della segnaletica relativa ai sentieri di competenza. La gestione della cartellonistica e della segnaletica è quindi di competenza sia regionale che comunale, e la suddetta viene rinnovata ed eventualmente sostituita contestualmente agli interventi di manutenzione ordinaria e straordinaria. In virtù dell'ordine del giorno, credo che possa prendermi l'impegno di sollecitare gli uffici a un controllo ulteriore, ma un controllo che - come può vedere dalla mia risposta - cerca di essere più puntuale possibile in base a quelle che sono le risorse umane disponibili all'interno del Dipartimento."
47868,XVI,18/10/2024,"FINANZA REGIONALE E LOCALE, Programmazione",1,it,55.0,1978.0,M,RV,71,2539,"Ringrazio l'Assessore per aver nuovamente affrontato questo tema, un tema su cui torniamo sovente perché tutti ci rendiamo conto dell'importanza a livello strategico di questo settore. Ovvio che ci abbia risposto lei perché è la sua competenza, ma è un settore che è trasversale, perché va comunque a toccare la parte dell'Assessorato al turismo, all'interno del quale - come si è scritto in diversi passaggi del DEFR - si tiene molto a questi aspetti e alla loro valorizzazione da un punto di vista turistico. Ma era giusto affrontare il tema ed approfondire questa tematica perché, come lei ha detto questa volta e ci ha ribadito in altre occasioni, ci sono delle competenze. È anche vero, però, che quando parliamo di sistema turistico parliamo nel suo complesso e quando valorizziamo tutte le località della nostra regione non guardiamo poi se si parla di Regione, Comune o quant'altro, ma del sistema turistico Valle d'Aosta a 360 gradi. Noi abbiamo capito dalla sua risposta che ha colto l'obiettivo di quest'ordine del giorno, che era proprio quello di lavorare e sensibilizzare anche per quegli itinerari che sono itinerari storici, presenti sul nostro territorio, che sono inseriti nel geoportale, ma in cui poi purtroppo con gli anni, magari per una minore frequentazione o per via degli agenti atmosferici o di tante altre condizioni, ad oggi non è più presente la segnaletica sul territorio. Questo è un aspetto che riteniamo molto, molto importante, perché se è vero che un valdostano che frequenta questo itinerario può riuscire a orientarsi, e quindi a cercare di risolvere possibili condizioni di criticità e sicurezza che si presentano in base anche alle condizioni atmosferiche o qualsiasi altra condizione, dobbiamo sempre pensare che un turista che viene da fuori regione non conosce il territorio, magari si consulta sul sito di riferimento - ed è giusto che sia così - , magari scarica anche la traccia, poi va sul terreno e va a infilarsi in condizioni di criticità, che poi sapete bene tutti voi quali situazioni e scenari si possono aprire da quando poi uno si perde, si fa male e quant'altro. Questo era un po' l'obiettivo; ci fanno piacere la sua apertura, il suo impegno e soprattutto la disponibilità a impegnarsi affinché ci sia ancora più attenzione di quanto si faccia oggi su questo settore. Quindi siamo convinti che lei avrebbe comunque accettato quest'ordine del giorno. Poi, ovviamente, come è stato detto e ribadito, gli ordini in scuderia bisogna eseguirli, quindi va bene così. Grazie, lo ritiriamo."
47868,XVI,18/10/2024,"FINANZA REGIONALE E LOCALE, Programmazione",1,it,146.0,1973.0,M,FI,73,2359,"Quest'ordine del giorno ha, come finalità, la promozione della sicurezza e la prevenzione degli incidenti in montagna. Purtroppo, in questi ultimi mesi, si sono verificati una serie di incidenti in montagna nella nostra regione, anche mortali. Proprio per queste ragioni, anche il direttore del Soccorso alpino valdostano ha messo in evidenza alcuni concetti di prevenzione appunto per chi va in montagna. Permettetemi di ringraziare tutti i professionisti e i volontari che intervengono in caso di emergenza e di incidenti, mettendo a rischio anche la loro vita, e l'ha ricordato anche il collega Brunod. Tornando invece all'ordine del giorno, come gruppo di Forza Italia, ci presentiamo oggi con una proposta che intende rispondere a un'esigenza sempre più sentita nella nostra regione: la promozione della sicurezza e della consapevolezza nella fruizione del nostro straordinario territorio montano. La Valle d'Aosta è da sempre riconosciuta come una destinazione d'eccellenza per l'attività legata alla montagna, dalle escursioni all'alpinismo fino agli sport invernali. Tuttavia, come ho ben evidenziato in premessa, l'aumento di incidenti e anche l'aumento costante di visitatori, poco preparati e non pienamente consapevoli dei rischi, mette in difficoltà la struttura in generale, quindi questo impone una riflessione approfondita sulle misure di prevenzione e formazione che possiamo adottare per tutelare tanto i turisti quanto il nostro territorio. La professione di guida alpina e di maestro di sci, figure storiche, riconosciute anche come presidi del territorio, non è solo una professione tecnica, ma assume anche un ruolo fondamentale di educazione e promozione culturale. Questi professionisti non solo accompagnano gli alpinisti lungo i percorsi più impervi, ma sono anche ambasciatori di valori quali il rispetto per la montagna e la sicurezza. Per queste ragioni, la loro funzione dovrebbe essere valorizzata soprattutto nella formazione sulle nuove generazioni, affinché si avvicinino alla montagna in modo consapevole e responsabile. In questo ordine del giorno, quindi, poniamo l'attenzione sulla necessità di integrare, nel piano dell'offerta formativa delle scuole valdostane, progetti che promuovano la sicurezza in montagna, curati appunto dall'Unione valdostana guide di alta montagna e dall'Associazione valdostana maestri di sci."
47868,XVI,18/10/2024,"FINANZA REGIONALE E LOCALE, Programmazione",1,it,156.0,1976.0,F,FP-PD,75,565,"Come ho avuto modo di dire, anche per una questione di coerenza di lettura rispetto alle due deleghe nella mia risposta in replica, ci siamo già presi carico come sistema, insieme ai colleghi Bertschy, Grosjacques e Caveri, stiamo già lavorando intensamente nelle scuole già con dei progetti che ci vedono, insieme agli accompagnatori di media montagna, alle guide alpine, maestri di sci e ad altri soggetti che si occupano di questo tema. Quindi la volevo confortare. Non sto a rileggere di nuovo l'intervento che ho fatto anche per non ripetere le cose già dette."
47868,XVI,18/10/2024,"FINANZA REGIONALE E LOCALE, Programmazione",1,it,261.0,1964.0,M,RV,77,907,"Avrei gradito più precisione negli altri soggetti. Mi permetto di sottolineare che il sistema Valle d'Aosta, così come concepito, e credo sia un buonissimo sistema quello del soccorso, prevede - come da lei accennato - anche altri attori: il soccorso alpino della Guardia di finanza piuttosto che Vigili del fuoco in altre condizioni e altri operatori ancora. Penso, e credo, che lei si riferisse a questo, quando è intervenuto: che nell'ambito di una corretta informazione e formazione dei nostri giovani, quindi interventi verso i ragazzi, sia opportuno coinvolgere veramente tutti gli attori, al fine di trasmettere quella che realmente è, un'attività inclusiva, che viene svolta da tutte le figure di professionisti della montagna appartenenti a organismi militari, civili e soprattutto il nostro prodotto della montagna che sono le guide alpine, gli accompagnatori di media montagna e i maestri di sci."
47868,XVI,18/10/2024,"FINANZA REGIONALE E LOCALE, Programmazione",1,it,146.0,1973.0,M,FI,79,1741,"Ben venga la presa in carico del problema, però anch'io, come ha ben evidenziato il collega, avrei preferito e gradito anche una risposta più approfondita, cosa che lei è bravo a fare, no? Quindi cercherò di farlo io. Noi, come gruppo, crediamo fortemente in questi progetti, quindi anche in forma estemporanea; progetti che debbano acquisire un carattere più strutturato ed organico, per garantire una formazione continua e capillare sui temi di prevenzione per quanto riguarda gli incidenti in montagna. È nostro compito, cioè di tutti, creare le condizioni per rendere questa formazione accessibile e sistematica, nel pieno rispetto appunto dell'autonomia scolastica. Solo così potremo formare generazioni che, pur apprezzando la bellezza e le opportunità offerte dalla nostra montagna, siano anche consapevoli dei rischi e pronti a gestirli in modo responsabile, perché lei lo sa benissimo, Assessore: la prevenzione parte anche dalle scuole, il luogo ideale per radicare la cultura della salute e anche quella della sicurezza. Il nostro obiettivo è duplice: da un lato garantire la sicurezza di chi si avvicina alla montagna, dall'altro è promuovere la montagna come strumento di inclusione sociale e di accessibilità, quindi aperta a tutti, ma sempre in modo sicuro e informato. Questo ordine del giorno quindi rappresenta una risposta concreta alle esigenze del nostro territorio e della comunità in cui viviamo, nonché un investimento per il futuro e per la nostra regione. Seppur lei giustamente, insieme ai suoi colleghi e all'Amministrazione, abbiate già intrapreso un percorso di inserire questo progetto all'interno delle scuole, noi come gruppo ne riconosciamo l'importanza e l'urgenza e per questo motivo la porteremo al voto."
47868,XVI,18/10/2024,"FINANZA REGIONALE E LOCALE, Programmazione",1,it,113.0,1964.0,M,LEGA VDA,81,6454,"Quest'ordine del giorno porta il titolo ""Riconversione ad uso residenziale e sociale dei fabbricati dismessi non residenziali"". Con quest'ordine del giorno intendiamo suggerire al Governo una nostra proposta per migliorare gli obiettivi di attuazione del Documento di Economia e Finanza in riferimento al capitolo 1.6 di competenza dell'Assessorato opere pubbliche, territorio e ambiente, dove si riferisce a pagina 145: ""Il tema dell'edilizia residenziale pubblica assume inoltre un fondamentale rilievo con importanti e impegnativi programmi di riqualificazione di numerosi edifici e un ambizioso programma di rigenerazione per la realizzazione di 80 nuovi alloggi"". Avevo già citato in un ordine del giorno, più o meno, non proprio di pari oggetto ma comunque all'interno dell'ambito, sulle case popolari o comunque sull'edilizia residenziale pubblica. La previsione per i prossimi tre anni è consegnare 80 alloggi. Bene, ma noi sappiamo che il fabbisogno abitativo attualmente si attesta nell'ordine di circa 600 nuclei richiedenti, compresi i nuclei che chiedono mobilità, e tale numero è destinato ad aumentare nel futuro prossimo per l'incremento degli scenari purtroppo di povertà, che speriamo si possano invertire come tendenza. Siamo qui per questo, voi siete qui per questo. Questa analisi, che voi dovreste avere ben chiara, se intendete amministrare correttamente, vi fa capire che è indispensabile mettere in atto nuove misure ben più ampie per il reperimento di spazi abitativi, bisogna poter arrivare in breve tempo a soddisfare le attuali 600 richieste, ben più di quanto attualmente in programma. Quindi è del tutto evidente che la realizzazione di 600 o 500 - secondo le modalità di conteggio, comunque stiamo parlando di diverse centinaia - nuove unità abitative di edilizia residenziale pubblica è complicata da alcuni elementi: uno sicuramente un imponente impegno di finanza pubblica, altro elemento i tempi di attuazione che fisiologicamente sono destinati a dilatarsi molto nel tempo (immaginiamo gli appalti, immaginiamo anche soltanto cosa è successo e cosa è in corso dal punto di vista dell'esecuzione delle opere di superbonus nel quartiere Cogne, contenziosi con le imprese); quindi tutta una serie di problematiche che prolungano i tempi. E poi c'è un altro elemento fondamentale, cioè l'elemento del consumo di suolo. C'è l'obiettivo europeo di ridurre il consumo di suolo, noi possiamo capire, il reperimento di 600 unità abitative non deve essere un turnover , non deve essere di ristrutturare 600 unità già esistenti, bisogna andare a reperire laddove c'è la possibilità di mettere in atto nuova costruzione o ristrutturazione di fabbricati dismessi. Ecco, è proprio qui che si focalizza il contenuto di questa nostra iniziativa. Si tratta di trovare una risposta che sia efficace alle esigenze abitative attuali e di un futuro prossimo, quindi bisogna pensare a formule diverse, virtuose, snelle, coraggiose e che sappiano innescare anche i meccanismi dell'iniziativa privata. Noi non siamo né al Governo della Regione, né in maggioranza, ma con le conoscenze e le armi di cui disponiamo vogliamo consegnare una nostra ricetta, nell'obiettivo di facilitare il reperimento di nuove unità abitative, contenendo al tempo stesso il consumo di suolo e garantendo una corretta rigenerazione urbana. Potrebbe essere utile l'ipotesi di riconvertire esclusivamente ad uso abitativo sociale, non residenziale in genere, non residenziale speculativo, ma abitativo-sociale, edifici in disuso la cui attuale destinazione d'uso non risulta essere quella residenziale, quindi - tanto per fare degli esempi - potrebbero essere edifici commerciali, artigianali, industriali che non vengono più utilizzati (tra l'altro, questo si collega anche un po' alla desertificazione del commercio), strutture che comunque immaginiamo di media taglia che concludono il proprio ciclo di attività e quindi rimangono questi dinosauri o questo cimitero di elefanti, che va a nutrire lo spazio costruito dismesso, e che tra l'altro mette in atto anche meccanismi di basso livello urbano. Questa soluzione prevede di operare scelte, quindi di disciplina urbanistica. Non chiede di impegnare soldi, chiede di impegnare risorse intellettuali, normative, visione politica. Scelte di disciplina urbanistica che però sia coraggiosa e che vada oltre l'ottica delle zonizzazioni e della rigidità delle destinazioni d'uso. Noi sappiamo che la disciplina urbanistica non è questo tormentone di deformazione professionale, ma è a tutti gli effetti oggettiva. L'urbanistica, se ben gestita, può rivelarsi un interessante strumento in grado di innescare meccanismi virtuosi, capaci di rispondere alle esigenze di una comunità in breve tempo, incentivando le iniziative private e consentendo così di ridurre l'impegno di finanza pubblica. Certo, immagino che ci sia un'area politica che veda con sospetto tutto ciò che ha a che fare con l'iniziativa privata, soprattutto in edilizia; noi vogliamo toglierci di dosso dei pregiudizi e guardare alla realtà in termini assolutamente laici e obiettivi. Il pensare che a fianco agli impegni della pubblica Amministrazione, che usa risorse pubbliche, ci sia un'attività di tipo privato è una soluzione virtuosissima dal punto di vista di educazione civica, di funzionamento di una società. Vi ricordo che la disciplina urbanistica rientra, appunto, esattamente nell'ambito di competenze primarie della Regione e allora, alla luce di queste riflessioni, con quest'ordine del giorno, chiediamo al governo della Regione - ed è una domanda retorica, perché conosciamo già la risposta, sarà una risposta di astensione, ciò non toglie il fatto che noi oggi vogliamo formalizzare il fatto che noi un'idea l'abbiamo, una visione l'abbiamo, una ricetta l'abbiamo e la vogliamo evidenziare con quest'ordine del giorno - di considerare, nell'elaborazione dell'aggiornamento alla legge regionale 11/98, una previsione normativa, opportunamente disciplinata - certo, noi stiamo dando una direzione, non stiamo dicendo in che modo esecutivamente attuare questa nostra visione - che consenta, a soggetti pubblici o privati, relativamente a edifici esistenti non residenziali in disuso, interventi di riconversione che comprendano la destinazione residenziale in superamento dei vincoli urbanistici di zona, ovviamente purché (questo è fondamentale) gli usi residenziali consistano esclusivamente in interventi di tipo abitativo-sociale."
47868,XVI,18/10/2024,"FINANZA REGIONALE E LOCALE, Programmazione",1,it,281.0,1976.0,M,UV,83,2356,"Dire che ci stiamo lavorando potrebbe sembrare una fase di circostanza, ma invece è la realtà, e colgo l'occasione per ringraziare la struttura pianificazione territoriale per il lavoro che sta portando avanti in una situazione sicuramente di difficoltà, ma la carne al fuoco è tanta, così come ringrazio i colleghi della terza Commissione con i quali si stanno portando avanti i vari dossier . È stato dato un segnale sulla legge 24/2009 sul Piano Casa: segnali importanti, sia nell'ambito del rilancio dei borghi per la sua applicazione in zona A, sia al settore imprenditoriale, ma anche dal punto di vista ambientale, di cui abbiamo ricordato i dati importanti nell'ambito del consumo del suolo. Adesso abbiamo altri appuntamenti, quindi la prima modifica leggera della legge 11, la prima manutenzione che era già in programma, ma alla quale verranno associati anche i ragionamenti sulla legge Salva Casa e la sua applicazione nella nostra regione, e poi il lavoro che seguirà sul PTP. Come detto, si sta lavorando anche in tale direzione, come abbiamo già in altre iniziative ricordato. La legge Salva Casa ammette sempre alcune destinazioni d'uso, tra le quali quelle residenziali nelle zone A, B e C dei piani regolatori; noi stiamo recependo, e ne discuteremo, e sicuramente lei sarà protagonista in Commissione nell'ambito appunto della manutenzione della legge 11, che verrà portata all'attenzione di quest'Aula nei tempi che già abbiamo annunciato. Insediare questi immobili significa intervenire anche sul tessuto sociale di un quartiere, significa dare servizi, progettare un'area dove devono vivere e convivere persone. Non è quindi un'operazione che si risolve semplicemente derogando a tutto, lo sa bene, ma è un'iniziativa interessante che deve essere ben gestita. Ricordo anche che ARER sta mettendo in campo diverse azioni di cui abbiamo parlato diffusamente nei mesi scorsi, sia a completamento del Superbonus, sia sfruttando bandi nazionali che fanno riferimento al PNRR; un'operazione che abbiamo esaminato attentamente anche in Commissione e che sta dando risposte in tal senso. Rimanderei quindi questa valutazione, quella in merito alle misure suggerite, nel prossimo esame delle modifiche alla legge regionale n. 11/98 in relazione anche al DL Salva Casa, pertanto inviterei il ritiro dell'iniziativa, in alternativa ci asterremo."
47868,XVI,18/10/2024,"FINANZA REGIONALE E LOCALE, Programmazione",1,it,11.0,1955.0,M,FI,85,1032,"In realtà ringrazio il collega Distort per aver presentato quest'idea, questo percorso che si potrebbe intraprendere per dare delle risposte non nell'immediato, ma per avviare un percorso che vada a calmierare quella che è un'esigenza che è venuta fuori con grande chiarezza questa mattina dai diversi interventi che si sono succeduti. C'è un'esigenza di alloggi molto forte, ci sono strutture sul territorio che possono essere acquisite o magari sono già anche delle strutture pubbliche, sarebbe opportuno fare una breve ricognizione per capire quali di queste possano avere, come indirizzo, quello scopo e poi ovviamente si tratterà di finanziare, di trovare le risorse. Più avanti avremo anche noi un ordine del giorno che va in quella direzione, due anni fa è stato approvato, quest'anno pare che non verrà approvato, però ci proveremo. Quindi noi lo votiamo con convinzione perché riteniamo che si debba cominciare a dare una svolta anche dal punto di vista dell'edilizia privata, oltre che dell'edilizia residenziale pubblica."
47868,XVI,18/10/2024,"FINANZA REGIONALE E LOCALE, Programmazione",1,it,113.0,1964.0,M,LEGA VDA,87,2325,"Grazie Assessore per la risposta che fa comunque intravedere che nei lavori di approfondimento e di aggiornamento della legge 11 potrebbe esserci anche uno spazio, aprirsi una sorta di finestra che va in tal senso e, facendo parte della terza Commissione, sarà mia cura monitorare a prosecuzione. Ribadisco, comunque, a scanso di equivoci, visto che lei ha citato il fatto che non si intende andare nella linea di derogare a tutto: è ovvio che non se ne parla nemmeno, io non intendo minimamente derogare a tutto, non è nella mia linea, né dal punto di vista politico, né dal punto di vista professionale. Dico semplicemente che bisogna saper pensare a formule diverse. Se vogliamo arrivare semplicemente a un obiettivo di rispondere alle esigenze abitative, uno, l'altro elemento è contenere il consumo di suolo e il terzo è portare avanti iniziative di rigenerazione urbana per migliorare la qualità urbanistica, la qualità del nostro territorio, questi tre elementi messi insieme compongono un sillogismo che arriva nella linea di dover ripensare a modelli, bisogna avere il coraggio. Quando ero studente di architettura, avevo annotato che il mio docente di teoria dell'urbanistica, tra i tanti insegnamenti, diceva, le cito: ""L'urbanistica si presta ad essere una scienza perversa, perché nell'intento di dover disciplinare tutto, ponendo dei limiti a tutto, pone limiti anche al buon senso. Bisogna saper pensare ad un'urbanistica che, anziché porre dei limiti, sappia rispondere alle esigenze di una comunità"". Questo non è far west , questa è visione. L'urbanistica poi è il punto di incontro, sappiamo, l'ho detto diverse volte, l'abbiamo condiviso insieme tra l'attività professionale dell'architetto pianificatore e l'attività politica dell'amministratore; quindi, voi che siete amministratori dovete fare una scelta, o decidete di amministrare e di indirizzare l'urbanistica o vi ritrovate a subirla, e non solo la subite voi, ma lasciate che la subiscano i cittadini? Avete ancora sì e no 11 mesi di governo, scegliete se dare indirizzi a questo settore così importante o se subire delle regole. Concludo con una citazione del grande Gandalf nel Signore degli Anelli che dice, ad un certo punto: ""Tutto quello che dobbiamo decidere è cosa fare con il tempo che ci rimane"". Buon lavoro. Chiaramente porto al voto."
47868,XVI,18/10/2024,"FINANZA REGIONALE E LOCALE, Programmazione",1,it,156.0,1976.0,F,PCP,89,1154,"Abbiamo già affrontato ieri, diversi di noi, il tema dell'Università, non tanto rispetto al contenitore che sappiamo fare acqua, ma rispetto al contenuto, quindi sul fatto che all'interno del DEFR ritroviamo veramente un po' tutto l'universo mondo, nel senso che si esplicita la volontà di uno sviluppo dell'attività didattica e di ricerca per un maggior riconoscimento dell'ateneo a livello internazionale e si parla di ampliare l'offerta formativa progettando nuovi corsi in ambito educativo, di innovazione sociale, di comunicazione e nuove tecnologie, nonché nell'ambito geologico, applicativo geofisico, cioè un po', come dicevo, tutto lo scibile umano. Con questa impegnativa chiedevamo di venire in Commissione per svolgere incontri di approfondimento, soprattutto con i vertici dell'Università, per conoscere le intenzioni. Dalla replica dell'Assessore, abbiamo comunque colto lo spunto del piano triennale dello sviluppo 2024-2026 su cui abbiamo iniziato ieri l'analisi, dopo che l'Assessore ci ha informato, quindi ritireremmo quest'ordine del giorno analizzando prima il piano e poi portando una mozione o qualcos'altro nel prossimo Consiglio."
47868,XVI,18/10/2024,"FINANZA REGIONALE E LOCALE, Programmazione",1,it,261.0,1964.0,M,RV,91,1707,"Questo ordine del giorno ha il titolo: ""Eventi di grande rilievo sportivo"". Abbiamo letto con interesse e con piacere al punto 1.8 dell'Assessorato turismo, sport e commercio, che alla voce ""sport"" vi sono indicati i grandi eventi che saranno organizzati quest'anno. In effetti viene scritto: ""Oltre alle manifestazioni sportive realizzate in continuità con il passato, il settore sportivo sarà implementato con competizioni di rilievo nazionale e internazionale. Nel corso dell'anno 2025, infatti, il territorio valdostano potrebbe ospitare eventi di grande rilievo sportivo, per i quali sono in corso interlocuzioni oppure, in alcuni casi, gli accordi sono già in fase di definizione"". Di seguito vengono elencati i grandi eventi: Coppa del mondo di sci nordico, Coppa del mondo di Sci alpino, Coppa del mondo di mountain bike, Giro ciclistico d'Italia, ritiri calcisti, Ultra Trail di livello internazionale con l'UTMB, Coppa del mondo di Skyrunning a Châtillon, Campionati italiani di biliardo a Saint-Vincent. Alla luce di quanto affermato sul DEFR e nell'ottica della trasparenza dell'attività della pubblica Amministrazione, chiediamo al Governo di produrre alla Commissione consiliare competente, prima della predisposizione del bilancio, una relazione che contenga i presunti impegni di spesa previsti per ogni singolo evento, quali sono le associazioni che si intendono coinvolgere, gli enti del territorio, eventualmente privati, quali aziende o singoli, che collaboreranno con la Regione e quale sarà il loro impegno, nonché i ritorni ipotizzati in termini di incremento turistico, promozione del territorio, incremento della pratica dell'attività sportiva da parte della popolazione valdostana."
47868,XVI,18/10/2024,"FINANZA REGIONALE E LOCALE, Programmazione",1,it,152.0,1962.0,M,UV,93,1651,"Per quel che riguarda le interlocuzioni con i vari comitati, come lei sa, ci sono delle attività che si ripetono, quindi hanno già dei comitati di riferimento, mentre su altri stiamo ragionando sull'organizzazione con le località che ospiteranno queste manifestazioni. Per quel che riguarda i flussi che lei ci chiede, ovviamente potranno essere misurati solo dopo l'effettuazione delle manifestazioni, in quanto gli eventi sportivi con valenza turistico-promozionale possono produrre un indotto diretto derivante dalla presenza sul territorio dei protagonisti della manifestazione e dei loro accompagnatori; cito il caso di Next Gen, dove la carovana è stata qui alcuni giorni e sono stati misurabili e misurati i benefici in termini economici dell'investimento effettuato in quanto disponiamo dei periodi di soggiorno. Molto più complesso è invece il cosiddetto ritorno indiretto, ovvero il flusso turistico futuro generato dalla promozione dell'evento rivolta all'universo dei potenziali fruitori del nostro territorio. Esistono dei metodi scientifici che, con un buon grado di approssimazione, possono portare alla quantificazione in termini economici dell'indotto indiretto, ma occorrerebbe affidare un incarico ai pochi operatori privati specializzati che dispongono delle competenze necessarie per quantificare i flussi di ritorno e l'economia dagli stessi generata per addivenire all'individuazione del reale effetto moltiplicativo dell'investimento pubblico effettuato. Per quel che riguarda invece la domanda sugli impegni di spesa, di questo, ovviamente, discuteremo e relazioneremo in Commissione all'atto della presentazione del bilancio."
47868,XVI,18/10/2024,"FINANZA REGIONALE E LOCALE, Programmazione",1,it,261.0,1964.0,M,RV,95,1202,"Grazie Assessore per la risposta. È importante la raccolta dati, è importante però determinare in precedenza per prevedere quali siano i dati da valutare e da raccogliere prima che l'evento venga svolto, in maniera da prepararsi e da quantificare successivamente quello che è il ritorno. Lei ha detto, giustamente, che occorrerebbe dare un incarico; noi siamo a favore di quest'incarico, anche per poi poter programmare con scienza e coscienza i futuri investimenti sui grandi eventi. Sarebbe opportuno, visto l'importante elenco di manifestazioni che, ripeto, noi guardiamo con favore, avere un'idea di quello che è il budget che andiamo a impegnare o che andremo a impegnare, proprio per poter fare le giuste valutazioni. Quando si fa una norma, e lei ce lo insegna, si prevede un articolo con le clausole valutative. Abbiamo appena votato una norma, io a favore, sull'organizzazione di un grande evento che è qua indicato, la Coppa del mondo di mountain bike a La Thuile, e sarebbe importante, per gli eventi che non sono previsti da una norma specifica, mettere una clausola valutativa, solo per poter comprendere se stiamo andando dalla parte giusta o meno, o cosa si può modificare per il futuro."
47868,XVI,18/10/2024,"FINANZA REGIONALE E LOCALE, Programmazione",1,it,198.0,1964.0,M,FI,97,2291,"L'ordine del giorno in discussione è la proposta di predisporre un piano per contrastare la denatalità in Valle d'Aosta. Abbiamo avuto modo di approfondire, nella discussione del Documento di Economia e Finanza Regionale 2025-2027, l'importante tematica della demografia. Evidentemente, il problema è di natura strutturale; così come è stato indicato, siamo entrati in una situazione recessiva sotto il profilo demografico, le nascite sono arrivate a essere poco più di 700 all'anno e quindi questo è un dato preoccupante sul degiovanimento della società valdostana. Pertanto, riteniamo che occorra prendersi carico di questo problema, seppure è un problema molto complesso da affrontare, perché richiede una serie di misure trasversali per poter cercare di invertire la rotta. Sotto questo profilo, abbiamo evidenziato un parallelo tra la nostra realtà e quella dell'Alto Adige, perché lì c'è una situazione completamente diversa e crediamo che derivi anche dall'approccio che c'è stato nel tempo verso questo problema, l'attenzione che è stata messa con una serie di misure integrate per favorire la procreazione. Creare delle situazioni di contesto che possano stimolare il desiderio e soprattutto il vedere la possibilità di poter concretizzare il proprio progetto di vita attraverso la creazione di una famiglia in funzione delle disponibilità anche delle misure che sono offerte dalla pubblica Amministrazione. A questo riguardo, facciamo un parallelo anche su quello che avevo evidenziato nella discussione generale laddove, per quanto concerne i beni culturali, è stato evidenziato che occorre definire un piano strategico che raggruppi sulla cultura tutte le iniziative che sono state messe in essere proprio per dare anche la percezione alla comunità di una visione per affrontare la problematica. Riteniamo che, seppure le misure da prendere siano molto trasversali rispetto al problema della denatalità, ci sia l'esigenza di raccogliere tutte le iniziative che ad oggi sono predisposte nei vari Assessorati in funzione di quest'obiettivo e aggregarle in un piano per favorire l'attenzione verso la famiglia, che venga trasmessa ai cittadini con un'integrazione delle misure che sono già in essere per implementarle e per cercare di affrontare in modo strutturale questo problema."
47868,XVI,18/10/2024,"FINANZA REGIONALE E LOCALE, Programmazione",1,it,293.0,1968.0,M,UV,99,2182,"Inizio con una battuta: ieri, per distrarmi da due giorni di Consiglio, arrivo a casa e, accendendo la televisione, c'era Bruno Vespa e quindi mi siedo un attimino per assopirmi meglio. Stavano parlando di questo tema, e mi è venuto in mente lei. In un confronto tra minoranza e maggioranza è emerso come anche i mille euro di bonus che lo Stato ha in itinere , sia da una parte che dall'altra, sanno già che il risultato sarà eccezionale. Detto questo, l'approfondimento del ragionamento è stato che, come ha giustamente detto lei, questa è una situazione strutturale che va affrontata soprattutto nel cercare di garantire alle famiglie un reddito che possa essere sufficientemente importante per mantenere e dare sicurezza nel costruire un percorso di crescita familiare, accompagnato da una politica dell'abitazione di un certo tipo, ma che possa far  cambiare quell'approccio alla procreazione, un approccio che deve essere sostenuto da un percorso trasversale sulle necessità dell'uomo, in primis il lavoro. Da questo punto di vista, i dati sono confortanti, perché la Valle d'Aosta, più di altri territori, ha dimostrato che nel tempo ha saputo recuperare quelle criticità dettate da numeri importanti di disoccupazione: sono calati più del resto del territorio, siamo a una disoccupazione intorno al 4-10% e questi dati sono assolutamente interessanti e vanno nella direzione desiderata. Evidentemente, ci sono tutta una serie di situazioni che cercano di andare ad agevolare ulteriormente; prendiamone una a caso, quella degli asili nido, del nido per l'infanzia, dove le risorse sono aumentate in modo esponenziale e nel prossimo futuro verranno rafforzate, quelle per i servizi di tata familiare. Proprio nell'ottica che lei auspicava, c'è da parte del Dipartimento politiche sociali un lavoro di mappatura di tutte le misure attive a livello regionale a favore delle famiglie, al fine di elaborare un documento condiviso e propedeutico alla valutazione dei bisogni, a quelli coperti, a quelli non coperti, che potrà dare in itinere un'indicazione precisa e puntuale, al di là di un contesto generale più ampio e articolato, che possa essere di sostegno a questo percorso."
47868,XVI,18/10/2024,"FINANZA REGIONALE E LOCALE, Programmazione",1,it,198.0,1964.0,M,FI,101,2599,"Abbiamo ascoltato la sua risposta che, in parte, ha declinato quelle che sono le iniziative che vengono offerte oggi per affrontare questo problema di natura complessa. È del tutto evidente che, dati i risultati, le iniziative non sono sufficienti, perché sennò non saremmo, anno dopo anno, ad avere il calo e la riduzione delle nascite, così come trovo che sia un po' superficiale l'affermare che possiamo stare tranquilli perché c'è la disoccupazione che sta decrescendo. Il problema non è la disoccupazione in Valle d'Aosta, è il reddito dei lavoratori che è troppo basso rispetto al costo della vita, quindi la gente ha bisogno di avere un maggiore reddito a disposizione per affrontare i problemi della vita. Questo credo che sia stato già condiviso quando abbiamo discusso il Piano delle politiche del lavoro, quando si è parlato della qualità del lavoro, della redditività, perché non basta passare otto ore a lavorare se poi si ottengono mille euro al mese, perché non sono sufficienti per poter far fronte alle esigenze della propria famiglia. È proprio questa la ragione, che noi riteniamo che questo sia un tema multidisciplinare e proprio per questo abbiamo presentato anche delle misure parallele a quest'iniziativa sulla riduzione dell'addizionale IRPEF, per lasciare delle maggiori risorse nella disponibilità delle famiglie. Ma sappiamo che non è sufficiente un approccio sulla fiscalità, bisogna, secondo noi, come dicevo poc'anzi, mettere insieme tutte le iniziative, non solo quelle delle politiche sociali, anche quelle fiscali e anche quelle del lavoro. Servirebbe proprio un documento, un dossier , che raggruppi tutto e che possa far vedere ai valdostani quali sono le opportunità che vengono offerte loro, perché diversamente, in tutto questo sistema, non è neanche semplice per le famiglie capire quali sono le azioni che la pubblica Amministrazione mette loro a disposizione, perché le famiglie non sono in grado di venire a spulciare il bilancio regionale o tutti i giorni andare a sfogliare il sito internet della Regione o rivolgersi ai corpi di intermediazione per capire quali sono le opportunità che vengono messe a loro disposizione. Bisognerebbe fare un libretto, un qualcosa che venga distribuito, che venga messo a disposizione, che venga a livello di comunicazione, in cui vengano rappresentate queste cose. Però riteniamo che, per fare una cosa seria, vada fatto un vero e proprio piano che aggreghi tutto e che ci si renda conto se sia sufficiente o insufficiente quello che viene fatto. Secondo noi è insufficiente, perché sennò i risultati sarebbero diversi."
47868,XVI,18/10/2024,"FINANZA REGIONALE E LOCALE, Programmazione",1,it,0.0,1985.0,M,RV,103,3358,"Prima di entrare nel dunque, devo dire che ho scoperto di aver avuto la stessa idea del Presidente ieri sera; non so se anche lui poi però abbia avuto le mie stesse conclusioni. Vede, Presidente, abbiamo delle convergenze, io e lei, senza parlarci; invece, quando ci parliamo, a volte ci troviamo meno, quindi magari dobbiamo chiedere a Bruno Vespa di organizzare un aperitivo. Ma, al netto di questo, sinceramente - e lo uso come esempio perché ho avuto lo stesso pensiero - il tema dei mille euro alla fine - e guardo il collega Carrel e il collega Manfrin (anche se non c'è) perché, nella nostra semplicità, quando inventammo, diciamo così, il Naître Valdôtain , non era poi così distante da quello che ci troviamo o ci troveremo, perché adesso il percorso della legge di stabilità e degli altri documenti è in itinere , però non è così distante da quello e lo dico magari anche a chi criticò quella scelta o quella proposta, cioè di fatto il Governo nazionale quello sembra proporre. C'è un grosso problema legato alle politiche a favore della natalità o di contrasto alla denatalità, hanno un effetto elettorale purtroppo quasi nullo, perché tendono al medio e lungo periodo, quindi spesso, purtroppo, sono di poco interesse, oppure sono molto spot , come nel caso dei mille euro, perché se non si dà continuità, io do ragione al collega Marquis, a cui consegnerò poi la tessera del club della detassazione, come ho detto ieri, ben vengano tagli, li ha citati adesso nella sua replica, ma se questi poi non sono continuativi e non danno continuità... Eh, lo so, però noi stiamo vedendo tutta una serie di misure, parlo soprattutto del Governo nazionale, che sono spot, ma non di questo, degli ultimi governi nazionali. È un grosso problema, non si può favorire la natalità se ogni anno cambio le misure, proprio perché intanto non c'è l'effetto di abitudinario, di chi ovviamente ha messo in campo un progetto di un certo tipo, dall'altro le difficoltà continuano a esserci, i costi continuano a esserci e quindi è estremamente complesso. Sinceramente noi quest'ordine del giorno lo voteremo dal punto di vista della finalità; lo riteniamo molto generico, il tema degli asili nido - il collega Restano ieri l'ha presentato come ordine del giorno - è un tema concreto su cui abbiamo fatto una proposta. L'Assessore ci ha risposto, il Presidente ha ricordato in parte anche la risposta dell'Assessore, però è un tema concreto, cioè bisogna cercare di dare una continuità su uno dei problemi. Quindi anche il tema del bonus dei mille euro, per carità, io continuo a pensare, proprio in ottica di detassazione, che se consentissero alle famiglie di scaricare tutte le spese legate al tema di quelli che possono essere i benefici o quant'altro, ma fatti in una certa maniera, potrebbe avere forse più senso, se c'è una continuità che va oltre l'anno o oltre il triennio. Se ogni anno dobbiamo cercare copertura per ulteriori misure, è un grosso problema e soprattutto non andiamo da nessuna parte. Detto questo, anche pensare a fare un'aggregazione, un'integrazione complessiva di tutte le misure, forse è il caso di individuarne anche magari poche o alcune, ma su una continuità che deve avere almeno un decennio di applicazione. Detto questo, comunque voteremo l'ordine del giorno perché ne condividiamo lo spirito e la finalità, seppur sia molto generico."
47868,XVI,18/10/2024,"FINANZA REGIONALE E LOCALE, Programmazione",1,it,185.0,1983.0,M,LEGA VDA,105,1922,"Ovviamente anche il gruppo Lega voterà favorevolmente quest'ordine del giorno, considerando che una misura è stata proposta ed è attualmente in discussione nella quinta Commissione, direi in discussione da un anno e mezzo (non possiamo godere dei vantaggi, dei privilegi che la maggioranza gode, ovvero che in due settimane i provvedimenti legislativi passano davanti a tutti, anche meno, nel giro di tre giorni); ci auguriamo che invece la misura possa avere un esito migliore e quindi che possa essere per lo meno discussa e approvata (approvata ci auguriamo, temo che il destino non sarà quello). Ma l'augurio è che almeno possa essere discussa, perché riteniamo che la misura del fattore famiglia sia quella che, guardando anche i dati... è uscita tra l'altro una proiezione per quanto riguarda il futuro del nostro Paese rispetto ai dati demografici, c'è ovviamente la parte più critica che è quella colorata in rosso, e la parte invece che vede un aumento che è quella segnalata in verde. La parte in verde comprende Regioni (qui è citato il Trentino Alto Adige), ma in realtà la parte verde comprende anche la parte del Veneto, della Lombardia e parte del Piemonte, su cui è applicato proprio il fattore famiglia e su cui il fattore famiglia ha prodotto degli effetti. Lo abbiamo anche evidenziato nella relazione di accompagnamento di questa legge, quindi è evidente che un intervento che sostenga le famiglie, soprattutto che permetta di gestire al meglio quelle che sono le facilitazioni, gli aiuti, centrandoli in maniera particolareggiata proprio sulla tipologia del nucleo familiare, questo è quello che noi auspichiamo e quindi, siccome ovviamente quest'ordine del giorno va in questa direzione, non soltanto lo voteremo, ma ci auguriamo che, qualora approvato, e sappiamo bene che non sarà così, questo Piano, che dovrebbe essere fatto entro 180 giorni, possa integrare ovviamente anche il fattore famiglia."
47868,XVI,18/10/2024,"FINANZA REGIONALE E LOCALE, Programmazione",1,it,171.0,1995.0,M,LEGA VDA,107,3657,"Finalmente è stato attivato il percorso per un nuovo piano di marketing ; ciò è molto positivo, poi ovviamente vedremo come sarà declinato e organizzato. Abbiamo in Valle d'Aosta una specificità nella specificità, che sono appunto le comunità Walser, comunità che oggi, purtroppo, sono sempre più in crisi sotto diversi punti di vista, in primis su quello linguistico e conseguentemente anche dal punto di vista culturale. Il Titsch e il Töitschu stanno morendo, sono ormai eccezioni le famiglie che li parlano in maniera corrente nella vita pubblica; al di fuori delle mura domestiche è sempre più difficile sentir parlare in queste due lingue e purtroppo ormai, sotto tanti aspetti, questa identità e questa cultura è quasi diventata, purtroppo, folklore, e questo ovviamente preoccupa. Una lingua, una cultura, si mantiene con un'attività, con il fatto di capire che sia una specificità, ed è forse questo l'aspetto che manca in quelle comunità: il rendersi conto che poche centinaia di persone rappresentano un unicum assoluto, che non si deve perdere ma, anzi, si deve valorizzare. Non mi soffermerò ovviamente su tutta una questione riguardo alla lingua e alla cultura, perché più volte l'abbiamo trattata in Aula e più volte purtroppo ho ricevuto delle risposte che assolutamente non mi hanno soddisfatto, e lo si vede anche sotto alcuni risultati, che non è stato fatto niente, perché tutto va bene, tutto va bene sotto questi aspetti: è quello che mi è stato detto, e va bene così. Mi concentro invece su di una questione che tocca un altro aspetto essenziale: la sopravvivenza economica e anche la riconversione del turismo in un'area che, per esempio, vede il discorso del piccolo impianto di Weissmatten al centro. Queste aree hanno bisogno di puntare sulla destagionalizzazione e su di una nuova frontiera del turismo e ovviamente anche sull'aspetto culturale. Se oggi voi chiedete a un abitante per esempio della Germania dell'esistenza di alcune isole linguistiche germanofone a sud delle Alpi occidentali, questo non saprà dirvi nulla, perché non sa dell'esistenza di queste isole germanofone a sud delle Alpi occidentali, e questo ovviamente è grave, perché ci impedisce di aprire tutta una serie di discorsi nell'ambito anche culturale da un lato, ma anche l'ambito turistico ed economico su queste zone. Andate per esempio a vedere la situazione sul Lago di Garda, a Lazise, a Bardolino: sono privilegiate del turismo tedesco e addirittura in quei luoghi lì ci sono i cartelli scritti in lingua tedesca prima che in lingua italiana. Questi sono gli esempi di come comunque anche il turismo, da un lato, può portare un rinvigorimento dal punto di vista linguistico e culturale, e soprattutto permetterebbe alle comunità Walser di far rientrare la loro identità, la loro cultura in un ambito che è molto più ampio, che è quello appunto del contesto germanofono che spesso invece viene dimenticato. È ovvio che se si lavorasse in questo senso, quindi implementando il turismo a livello germanofono in quelle aree, bisognerebbe fare un lavoro innanzitutto anche sugli operatori turistici, fornendo loro magari corsi in lingua tedesca, però sicuramente avere una porta aperta sulla cosiddetta Mitteleuropa sarebbe essenziale, soprattutto per dei territori che devono connotarsi in maniera molto specifica, anche in maniera diversa rispetto al resto della Valle d'Aosta. Con questo ordine del giorno quindi si chiede che nella predisposizione del piano di marketing - vedremo poi appunto come verrà fatto - ci sia un capitolo specifico riguardo l'attrattività di turisti da Regioni o Stati germanofoni verso i Comuni Walser della Valle del Lys."
47868,XVI,18/10/2024,"FINANZA REGIONALE E LOCALE, Programmazione",1,it,152.0,1962.0,M,UV,109,1538,"In premessa, le dico che la valorizzazione di quelle zone... minoranze, chiamiamole così, Walser, sono certamente all'attenzione di questo governo, almeno quanto lo sono per lei. Però, ovviamente, il sottoscritto non si può impegnare ad inserire nel piano di marketing strategico della Regione un capitolo specifico di promozione dei comuni Walser in Regioni e Stati germanofoni in quanto, come abbiamo detto nella replica al DEFR, la costruzione del piano di marketing strategico sarà un documento che partirà dal basso, partirà proprio dal territorio, quindi il percorso di costruzione coinvolgerà non solo tutti gli Assessorati dell'Amministrazione regionale, ma anche i Comuni, les Unités des Communes, le Associazioni di categoria che parteciperanno in rappresentanza degli operatori turistici del territorio, i rappresentanti delle professioni legate alla montagna, i parchi naturali, La Chambre e tutti gli altri soggetti che, a vario titolo, dovranno essere coinvolti nel percorso in argomento. I Comuni Walser potranno quindi portare direttamente le loro istanze e le loro esigenze ai tavoli di lavoro, andando a individuare anche le loro specificità, i prodotti e i servizi, anche di tipo linguistico culturale, che caratterizzano la loro offerta, i target e i mercati di riferimento. I soggetti interessati alla promozione in Stati germanofoni potrebbero essere non soltanto i Comuni Walser, ma anche altri Comuni e territori valdostani, la cui offerta sia in grado di attrarre e conquistare quei mercati o segmenti di mercato."
47868,XVI,18/10/2024,"FINANZA REGIONALE E LOCALE, Programmazione",1,it,178.0,1963.0,M,RV,111,1139,"Mersi Présidan, bondzor à tcheutte. Solamente per sostenere energicamente l'ordine del giorno del collega Lavy: veramente c'è da apprezzare l'intervento e la risposta del Governo non poteva essere molto diversa. In ogni caso, la richiesta deve venire dal basso, ma vediamo che costantemente le iniziative partono dall'alto qui in Regione Valle d'Aosta, quindi che ci sia questa sensibilità da parte del governo, mi sembra abbastanza logico. In ogni caso, ricordiamoci - e verrò poi sull'argomento parlando del francoprovenzale - che lo schema obiettivo per le minoranze linguistiche previsto dal DEFR, e parlo di pagina 134... Assessori, grazie per l'attenzione, e termino, sono rapido io in genere... lo schema obiettivo, e lo ricorderò all'assessore Caveri, prevede l'organizzazione di tavole rotonde, di convegni e di iniziative di carattere divulgativo, finalizzate alla sensibilizzazione e alla valorizzazione delle minoranze linguistiche sul territorio valdostano, quindi tutto questo gran bla bla bla, che almeno riesca a concretizzarsi, se non altro nel suo Assessorato, visto che nell'Assessorato competente non vediamo risultati."
47868,XVI,18/10/2024,"FINANZA REGIONALE E LOCALE, Programmazione",1,it,171.0,1995.0,M,LEGA VDA,113,2276,"Grazie anche al consigliere Lucianaz per il contributo. Assessore, è ovvio che parta dal basso un piano del genere, ma quello che ha detto lei, che magari potrebbero esserci anche altri Comuni che fanno richiesta in qualche maniera di lavorare per andarsi a conquistare quel tipo di mercato, io la vedo in maniera molto negativa, ma proprio perché la Regione deve fare da regia e proprio perché se si vuole dare una mano comunque a delle comunità che hanno un atout molto specifico, è ovvio che, in qualche maniera, è brutto da usare questo termine, ma bisogna privilegiare le comunità Walser nell'aprirsi al contesto tedesco rispetto a delle altre, altrimenti allora facciamo la campagna su tutta la Valle d'Aosta, allora si perde il senso di avere dei legami maggiori fra il mondo germanofono e le comunità Walser. O le valorizziamo in qualche maniera, e ho fatto degli esempi: andiamo a studiare magari appunto il caso di queste cittadine sul Lago di Garda, che sono molto interessanti, è lì che c'è quel tipo di turismo, poi è ovvio che in tutte le altre zone sicuramente il turismo tedesco ci sarà comunque, ma si è concentrato principalmente lì. Allora, se noi vogliamo unire l'aspetto culturale e linguistico anche all'aspetto economico e turistico, è lì che bisogna andare, poi sicuramente gli Enti locali, gli enti sul territorio, potranno portare avanti le loro richieste, ma è lì che la Regione deve fare da regia, per cui se altri territori chiedono le stesse cose, bisognerà magari avere il buon senso di dire di no, perché il turismo è tedesco, abbiamo le minoranze Walser, concentriamolo nei Comuni Walser, nella Valle del Lys, non ampliamolo a tutta la Regione, perché altrimenti allora tutto il discorso linguistico e identitario crolla. Noi porteremo al voto questo ordine del giorno, perché comunque è giusto porre delle condizioni e porre un punto fermo su alcune questioni. Per quanto riguarda l'attenzione del mondo Walser, sì, a parole siamo tutti attenti al mondo Walser, poi però quando magari vengono proposte alcune iniziative più concrete, che avrebbero almeno l'intenzione di far capire qual è la condizione dal punto di vista linguistico e culturale, poi queste vengono bocciate, quindi l'attenzione spesso appunto viene solamente detta a parole."
47868,XVI,18/10/2024,"FINANZA REGIONALE E LOCALE, Programmazione",1,it,0.0,1985.0,M,RV,115,3303,"L'ordine del giorno ha un titolo: ""Piano scuole per la città di Aosta"", l'ho almeno annunciato forse due volte all'assessore Guichardaz, sia nel corso di una interrogazione sia in realtà in modo informale durante le Commissioni. Faccio solo una considerazione: so che, come ha detto ieri l'Assessore, vi asterrete per comodità, e siccome invece noi per comodità siamo abituati a esporre e far comprendere, almeno cercare di far comprendere quello che facciamo, mi conceda una serie di considerazioni. Lei giustamente ieri ha già detto che sull'ordine del giorno 13, che è questo appunto, sono troppo brevi i tempi, non c'è la possibilità di fare adesso un piano definito di quelli che sono gli interventi di edilizia scolastica e anche gli spostamenti; per carità, tutto è possibile, però questa è una tematica che da tempo si ripete e soprattutto ha una particolarità: ci si trova ogni tanto un articolo con un bel rendering , un grande annuncio e poi però non si sa come si prosegue. Non interessa tanto l'approvazione dell'ordine del giorno, ma che ci sia una visione complessiva di quello che sono gli interventi. Lo dico anche all'assessore Sapinet, perché effettivamente nelle premesse abbiamo fatto anche delle citazioni relative alla parte di obiettivi del suo Assessorato. Gli interventi che vengono citati sono quelli sull'ex Manzetti, le ex Magistrali, l'ex palestra La Rochère, abbiamo citato anche la permuta in Corso Padre Lorenzo (o meglio l'area, un intervento su quell'area di Corso Padre Lorenzo) e tutti questi aspetti, purtroppo, non sono stati oggetto di approfondimento. Lo dico anche perché lei in replica ieri diceva che qualcuno non ha potuto assistere alle Commissioni o, sostanzialmente, poteva fare le domande in Commissione, io le avrei volute fare ma le tempistiche non l'hanno concesso. Quindi delle due l'una, o in Commissione abbiamo la possibilità di farlo, oppure non ci si dica poi in Aula che ripetiamo le cose dette in Commissione. Non lo dico solo a lei, lo dico in senso lato, perché, tendenzialmente, cerco di evitare una situazione dove se ho una delucidazione in Commissione, cerco di non riportarla, a meno che non abbia un'utilità politica. Lì non ci è stato possibile, quindi io mi sono rifatto alle interrogazioni e all'ordine del giorno. L'ordine del giorno impegnerebbe gli Assessori competenti, quindi in realtà non solo l'assessore Guichardaz, l'ho già spiegato, a presentare, entro 60 giorni dall'approvazione del presente ordine del giorno, alle Commissioni consiliari competenti, un piano dettagliato degli interventi di edilizia scolastica e relativa programmazione di rilocalizzazione temporanea delle Istituzioni eventualmente coinvolte, comprensivo di tempistiche di attuazione, copertura finanziaria degli interventi e ogni ulteriore informazione utile alla comprensione generale delle attività svolte. Il punto fondamentale è la comprensione generale delle attività svolte, perché l'impressione è che siano tutti interventi a macchia di leopardo e dove non ci sia, tra l'altro, un coordinamento con la città di Aosta, in questo caso, che ovviamente ha delle incombenze, come lei mi ha ricordato nella risposta dell'interrogazione che citiamo nelle premesse, quindi creando tutta una serie di preoccupazioni ma soprattutto un po' di confusione."
47868,XVI,18/10/2024,"FINANZA REGIONALE E LOCALE, Programmazione",1,it,156.0,1976.0,F,FP-PD,117,849,"Solo un'annotazione: io non ho detto che ci asteniamo per comodità, ho semplicemente spiegato le motivazioni dell'astensione. Assolutamente, non avrei mai detto che per comodità ci asteniamo Riguardo alla Commissione, io mi ero preso la giornata intera, quindi i tempi di Commissione non li fisso io e credo di aver risposto a tutte le domande che mi sono state fatte, poi, ripeto, non siamo noi e non sono io che a domanda mi nego così. Io confermo quello che lei peraltro ha riportato e la ringrazio anche per aver ascoltato tutta la relazione e le varie repliche; nella replica ho dato risposta, per una questione lì sì, di comodità, forse è per quello che non mi sono spiegato, visto che rappresentavo ciò che era scritto all'interno, mi sembrava una cosa anche utile contestualizzare per dare anche una coerenza rispetto alle vostre iniziative."
47868,XVI,18/10/2024,"FINANZA REGIONALE E LOCALE, Programmazione",1,it,11.0,1955.0,M,FI,119,4143,"Qui torniamo in ambito sanitario. Voi scrivete sul DEFR che c'è la necessità - la ribadite - di difendere i diritti delle persone affette da patologie neuropsichiatriche, anche nella logica di favorire un'efficace riabilitazione e un reinserimento sociale. Niente di più vero. Va comunque detto che molti pazienti sono costretti a frequentare strutture in altre regioni, con tutto il disagio che questo può generare per le famiglie che, quando vanno a far visita ai loro cari, sono costretti spesso a lunghe trasferte con dei costi anche piuttosto significativi. Sempre nel DEFR, si ribadisce la necessità di rispondere in maniera differenziata ai crescenti bisogni di salute della popolazione valdostana, anche collegati all'invecchiamento della popolazione; noi auspichiamo fortemente che il provvedimento sull'invecchiamento attivo, che abbiamo presentato insieme al collega Restano, possa essere guardato con la giusta attenzione, non con il dire: ""Voi siete l'opposizione e allora ve lo bocciamo a tutti i costi"", perché un po' questo è il refrain che pare giri. C'è un forte aumento delle malattie croniche, che chiedono lo sviluppo di nuove competenze e di abilità degli operatori che, a vario titolo, intervengono nella presa in carico dei pazienti e a sostegno degli infermieri di professione, ma anche concentrando tutta l'attenzione necessaria alle persone con disagio mentale, noi aggiungiamo. È di oggi un articolo che parla proprio dell'operatività e del lavoro del volontariato che non è più sufficiente e che deve andare nella direzione di avere, da parte pubblica, una chiara e inequivocabile attenzione: chiara ed inequivocabile attenzione. Un'attenzione che - lo ribadisco - in Valle d'Aosta c'è, c'è sempre stata; c'è bisogno di migliorare, c'è bisogno di andare avanti. Per quanto riguarda le persone con disagio mentale, c'è bisogno di una nuova struttura. Avevo letto da qualche parte che probabilmente l'hôtel Sarre potrà essere acquisito dalla Regione per creare una struttura, non so se sia questo il percorso, ma ci sono sicuramente altre disponibilità. Colgo l'occasione per ribadire in quest'ordine del giorno che nel dicembre 2021 questa maggioranza istitutiva l'introduzione del concetto di supporto tra pari, il peer support concept , e del ruolo degli utenti familiari esperti, gli UFE. Su questo noi abbiamo fatto una serie di interpellanze e interrogazioni perché questi UFE vanno ovviamente significati nell'ambito dei servizi della salute mentale, secondo l'esempio virtuoso delineato da altre regioni, questo dicevate, e all'epoca noi chiedemmo quali dovevano essere le qualifiche di questi UFE, quindi quale formazione, quale assistenza ai loro familiari potevano dare, oltre a quella che quotidianamente già mettono a disposizione, ma anche eventualmente ai familiari di altri utenti, si diceva nel vostro provvedimento. Se si intendeva prevedere una retribuzione, o comunque un sostegno economico a queste persone che anche avrebbero avuto il compito di occuparsi di altri, non solo dei loro familiari. Credo che questa cosa sia finita nel nulla, è sicuramente finita nel nulla, perché non c'è stata la formazione, nessuno ha partecipato a formazioni di questo tipo secondo quelli che erano gli indirizzi della delibera della Giunta regionale 1727 del 30 dicembre 2021, quindi le problematiche e le difficoltà sono andate nella direzione di acuirsi, ci sono più difficoltà. Quello che noi chiediamo alla Giunta è di pianificare e progettare la realizzazione di una nuova struttura per persone affette da disturbi neuropsichiatrici in una logica di riabilitazione e reinserimento sociale, questo entro sei mesi dall'approvazione del presente ordine del giorno. Cosa vuol dire? Che avete sei mesi di tempo per individuare, fare un percorso, pianificare ed eventualmente dare anche un incarico per la realizzazione di una struttura di questo tipo H24, possibilmente con 24 posti, tenuto conto che mi sembra che nella delibera delle esigenze non si veda questa volontà di far crescere e di far portare le persone che sono ricoverate comunque in altre strutture fuori dalla Valle d'Aosta nella loro regione."
47868,XVI,18/10/2024,"FINANZA REGIONALE E LOCALE, Programmazione",1,it,201.0,1975.0,M,SA,121,2235,"Occorre specificare, innanzitutto, cosa si intenda con l'accezione di disabile neuropsichiatrico. All'interno di questa dicitura, rientrano infatti innumerevoli casistiche e cause della patologia, che vanno da problemi alla nascita sino a conseguenze di ictus e di ischemie. Rispetto a quanto richiesto in merito a pianificare e progettare la realizzazione di una nuova struttura, come lei sa, non rientra nei compiti dell'Assessorato realizzare strutture, l'Assessorato si occupa di analizzare i fabbisogni e disciplinare i requisiti autorizzativi e di accreditamento dei servizi. Inoltre, nell'istruttoria che ha portato alla definizione dei fabbisogni regionali sociosanitari per il prossimo triennio, non è stato manifestato un fabbisogno in ambito sanitario e sociosanitario con la definizione di disabile neuropsichiatrico. Ricordiamo, tra l'altro, che questa DGR è stata affrontata in quinta Commissione il 25 settembre 2024 e poi approvata; tra l'altro, è una delle deliberazioni sulla quale lei è più attento e collaborativo. Con la delibera 1727/2021 sono stati inoltre disciplinati i requisiti per le strutture residenziali, semiresidenziali e i servizi psico-socio educativi territoriali per la salute mentale. Con la delibera 1051/2020 sono stati disciplinati i requisiti per l'autorizzazione delle strutture sociosanitarie e semiresidenziali per l'erogazione di trattamenti socio-riabilitativi di recupero e mantenimento delle abilità funzionali residue, in risposta ai bisogni delle persone con disabilità sociosanitaria. Stiamo inoltre lavorando a una proposta di delibera utile a definire i requisiti organizzativi per le strutture residenziali per le persone con disabilità sociosanitarie, che daranno risposte a vario titolo, anche alla disabilità neuropsichiatrica evidenziata in quest'ordine del giorno. A seguito di una verifica presso le potenziali strutture regionali interessate delle politiche sociali, del patrimonio e dell'Azienda USL, non ha trovato riscontro a oggi la notizia di un'eventuale acquisizione di una struttura alberghiera da parte della Regione nel Comune di Sarre. Per questo motivo, e per quanto esplicitato, nel ringraziarla, le chiediamo di ritirare l'iniziativa, altrimenti ci asterremo."
47868,XVI,18/10/2024,"FINANZA REGIONALE E LOCALE, Programmazione",1,it,11.0,1955.0,M,FI,123,1089,"È molto vero che in quella Commissione abbiamo approfondito la delibera dell'istruttoria dei fabbisogni, ma quella delibera partiva dicendo: ""Sentite le organizzazioni"", cosa che pare non sia avvenuta, e non a caso, dopo quella delibera, sono venuti a chiedere conto dicendo: ""Ma come? Non ne sappiamo niente"", ecco perché è nato quest'ordine del giorno, semplicemente per questo, ed era un'attenzione che forse era opportuna. Lei mi vuol dire che non ci sono utenti fuori dalla Valle d'Aosta che potrebbero rientrare in una struttura che realizziamo, che è giusto realizzare, in Valle d'Aosta? Io credo di sì. All'epoca - siccome venti mesi li ho fatti anch'io lì dove è seduto lei - ce ne erano tanti che erano fuori e si cercava di andare nella direzione di, poi è arrivato Mister Covid e allora tutto purtroppo è sfumato, però questa credo che sia ancora un'esigenza. Quindi l'invito è semplicemente a valutare e a approfondire, perché questo è il tono pacato che mi impone di parlare di questo tema che è un tema fortemente sentito. Comunque noi lo portiamo al voto, come avrà capito."
47868,XVI,18/10/2024,"FINANZA REGIONALE E LOCALE, Programmazione",1,it,156.0,1976.0,F,PCP,125,1745,"Collega Baccega, nonostante io condivida il fatto che sicuramente ce ne sarebbe bisogno, almeno questo è quello che abbiamo noi come ritorno, ma, evidentemente, non è lo stesso ritorno che ha l'Assessore, da quello che ci ha detto, quindi prima di pianificare e progettare, molto probabilmente sarebbe importante che l'Assessore venisse a rappresentarci questa non esigenza che, invece, non solo il gruppo di Forza Italia, ma anche il gruppo di PCP, rileva sul territorio. Questo lo dico perché lo ha accennato il collega Baccega: sappiamo benissimo che ci sono anche persone che devono andare fuori Valle, abbiamo problemi rispetto agli accreditamenti, abbiamo questioni aperte rispetto ad alcune strutture. Abbiamo anche noi fatto diversi accessi agli atti su questo tema, come eravamo piuttosto critiche rispetto all'inserimento del ruolo delle UFE (come è stato fatto, più che altro), perché si porta una realtà con una storia e un bagaglio molto forte, come quella trentina, e la si porta qui in Valle d'Aosta, come se bastasse prendere le idee e portarle, senza avere quelle competenze e quelle conoscenze che servono, tant'è che non ci sembra che ci sia stato un gran movimento sotto questo punto di vista. Forse, prima di pianificare e progettare, sarebbe bene che l'Assessore venisse a confortarci rispetto a quello che ci ha detto, ossia che, evidentemente, le segnalazioni che hanno i nostri gruppi sono segnalazioni non vere, quindi l'invito che posso fare all'Assessore - magari poi formuleremo una mozione in uno dei prossimi Consigli - è proprio quella di venire a rappresentarci quanto ha significato nella risposta al collega Baccega, perché a noi risulta una situazione molto diversa rispetto a quella che lui ha rappresentato."
47869,XVI,18/10/2024,"FINANZA REGIONALE E LOCALE, Programmazione",2,it,185.0,1983.0,M,LEGA VDA,2,1723,"Questo ordine del giorno riprende una questione che abbiamo già discusso con il bilancio dell'anno scorso ed è relativa alla famosa indennità di attrattività, quella che era stata definita indennità di attrattività, perché la volta scorsa avevamo appunto trattato come intera opposizione il tema della necessità di sostenere e tutelare quel personale che era stato escluso proprio da questa indennità di attrattività, dopodiché, alla fine di lunghissime discussioni durante tutto l'arco della giornata, era stato evidenziato come non ci fosse la volontà di andare in quella direzione. Dopodiché si è anche detto, dopo l'approvazione della proposta di legge che estendeva l'indennità di attrattività, che questo era un unicum e non ci sarebbe più stata una riapertura di questo tipo, ma, come abbiamo riportato nel testo dell'ordine del giorno, nella parte delle premesse, era stato emesso un comunicato stampa in cui le forze di maggioranza sostanzialmente dicevano: ""Siamo consapevoli che vi sia la necessità di tutelare anche queste figure, quindi, in virtù di questa necessità, queste professioni devono trovare la giusta valorizzazione nelle prossime negoziazioni e adeguamenti contrattuali"". Noi abbiamo seguito durante tutto l'anno questo tema ma, da quello che ci consta sapere, gli operatori socio-sanitari non hanno ricevuto alcuna negoziazione o adeguamento contrattuale e quindi evidentemente quello che era stato chiesto con forza non si è realizzato e con questo ordine del giorno chiediamo quindi al Governo regionale di riconoscere l'adeguamento contrattuale del personale escluso dall'estensione della misura di indennità sanitaria di attrattività, con particolare riferimento agli operatori socio-sanitari."
47869,XVI,18/10/2024,"FINANZA REGIONALE E LOCALE, Programmazione",2,it,201.0,1975.0,M,SA,4,1488,"Riassumiamo le misure approvate sulle indennità sanitarie temporanee, cioè anche quelle che vengono definite indennità di attrattività: naturalmente ci sono la legge regionale 22/2022, la legge regionale 27/2023 e con questi interventi abbiamo completato le misure straordinarie temporanee che sono rivolte unicamente alle figure sanitarie. Siamo tornati quindi a lavorare, tra l'altro, su sollecitazione anche del Consiglio, sua e del collega Manfrin, con gli strumenti in ambito contrattuale. In tal senso la legge regionale 12/2024 ha ripristinato l'istituto delle Risorse Aggiuntive Regionali (RAR), così come previste dal decreto legislativo 502/1992 e dal decreto legislativo 124/1998. Alla legge è susseguita la delibera della Giunta regionale 1219/2024, dove sono state approvate le linee generali di indirizzo per il triennio 2024-2026 all'Azienda USL per lo svolgimento della contrattazione integrativa aziendale finalizzata appunto all'utilizzo delle RAR ai sensi della legge regionale 12/2024. Sta seguendo quindi la contrattazione a livello aziendale per definire le modalità e gli obiettivi di riferimento per rendere immediatamente applicative anche queste. È quindi evidente che ad oggi non ci sono categorie lavorative escluse da un meccanismo di attrattività in ambito sanitario; naturalmente, meccanismo e strumento avviato che varia a seconda delle richieste e delle possibilità. Per questo motivo le chiediamo di ritirare l'ordine del giorno, altrimenti ci asterremo."
47869,XVI,18/10/2024,"FINANZA REGIONALE E LOCALE, Programmazione",2,it,185.0,1983.0,M,LEGA VDA,6,1108,"Devo dire una cosa, Assessore: lei ha esibito, nel corso degli anni e della nostra lunga frequentazione, diverse foglie di fico. Se dovessi giudicare la dimensione di questa, è molto ristretta, quindi rischia di fare un po' intravedere, se non mostrare in larga parte le trame di questa giustificazione, che obiettivamente è abbastanza risicata. Lei dice che, siccome quella modalità di attrattività temporanea non verrà più replicata, allora a questo punto non c'è nessuna categoria esclusa. Assessore, non funziona così. Lei sa che ci sono stati chiaramente degli impegni che sono stati presi con alcune categorie di lavoratori. Alcune categorie di lavoratori hanno avuto un giusto riconoscimento del loro operato, ad altre categorie invece si è detto che forse non lo meritavano, forse non avevano lavorato abbastanza o al pari degli altri. Dire che, siccome non c'è più questa legge e tutto è stato sostanzialmente assorbito, non costituisce una differenza fra lavoratori è obiettivamente una giustificazione che non sta in piedi. Io ovviamente non ritiro questo ordine del giorno e lo porteremo al voto."
47869,XVI,18/10/2024,"FINANZA REGIONALE E LOCALE, Programmazione",2,it,261.0,1964.0,M,RV,8,2901,"Noi sosteniamo sempre questa indennità, però, caro consigliere Manfrin, le chiedo dove vuole arrivare con questa richiesta. Sa perché mi permetto di rivolgermi così a lei? Perché è notizia di oggi che non solo non ci voteranno questo, ma hanno provveduto a ridurre anche l'indennità degli altri: 220 e 500 euro... adesso la leggo bene. Ma come abbiamo fatto a dare la compatibilità finanziaria a questa legge? La prossima volta che non ci passate una legge perché non c'è la compatibilità finanziaria viene giù il mondo. Voi pensate di essere attrattivi facendo durare quattro giorni l'indennità di attrattività? Non so se sia colpa della politica, sicuramente qua c'è un accordo, sintesi dei lavori delle posizioni emerse nell'incontro sindacale del 24 settembre 2024. Questa è la busta paga di un tecnico, perché i medici e gli infermieri non sono ancora stati toccati per adesso e siamo contenti, però di passi indietro ne abbiamo visti in questo Consiglio e i nostri ordini del giorno sono serviti per questo: per smascherarli. Quello che è accaduto nei confronti delle professioni sanitarie oggi è gravissimo e ci lamentiamo se scappano? Ci lamentiamo se si licenziano? Non è colpa della minoranza questo, spero che non sia neanche colpa della maggioranza, però qualche responsabilità in più voi, colleghi, mi dispiace, ma questa volta ce l'avete. Non avete monitorato l'andamento, non avete calcolato bene la spesa, ci avete fatto aspettare oltre un anno per far passare una legge che avevamo presentato noi e poi, sorpresa delle sorprese, non ci sono i soldi per le professioni sanitarie, non ci sono i soldi per i dirigenti non medici, così il personale, di punto in bianco, all'insaputa di tutti, in questi giorni si è visto arrivare nella busta paga un'indennità ridotta a 220 euro lordi, con la corrispondente diminuzione anche per i dirigenti. Nella riunione è emersa la necessità di effettuare un conguaglio per l'anno in corso perché non ci sono risorse a sufficienza e, per il prossimo anno, hanno già previsto la riduzione, ipotizzando 315 euro per le professioni e 720 per la dirigenza. Se accettiamo questo - e qui vengo alla proposta - creiamo figli e figliastri, creiamo un malcontento che annulla tutto quanto abbiamo fatto sino ad oggi. Sono senza parole, non so cosa dire. Sicuramente voteremo a favore di questa iniziativa, la sosterremo. Capisco che, come ha detto l'Assessore, ci sono vari percorsi, va tutto bene. L'unica strada che non si doveva prendere è questa, cari colleghi. La politica perde credibilità quando accadono queste cose. Poi parliamo dello studio Bocconi o non studio Bocconi, di motivazioni, benessere lavorativo, chiediamo di fare gli straordinari, LTA 60 euro, 36,50 euro, ma, da questo punto di vista, credo che le Regioni speciali siano altre, non la Valle d'Aosta o forse noi siamo speciali in negativo, un ennesimo passo indietro della maggioranza."
47869,XVI,18/10/2024,"FINANZA REGIONALE E LOCALE, Programmazione",2,it,206.0,1966.0,F,PCP,10,513,"Vorrei manifestare la nostra intenzione di voto, che sarà chiaramente a sostegno di questo ordine del giorno, di cui condividiamo gli obiettivi. Ricordo che su questo tema il nostro gruppo, in particolare con l'azione insistita della collega Guichardaz, che ha avuto un impegno e arriverà tra poco, ha sempre sostenuto questa ricerca di estensione dell'indennità anche alle professioni non strettamente mediche o infermieristiche, ma in particolare per le OSS, quindi votiamo sicuramente questo ordine del giorno."
47869,XVI,18/10/2024,"FINANZA REGIONALE E LOCALE, Programmazione",2,it,11.0,1955.0,M,FI,12,897,"Anche noi lo voteremo con grande convinzione tenuto conto del fatto che negli anni l'indennità sanitaria per noi doveva essere data a tutti coloro che operano in sanità, agli operatori socio-sanitari, ma anche agli amministrativi proprio perché in sanità si lavora in équipe , lo dicono anche i primari. Non sapevo di questa riduzione, collega Restano, ha fatto bene a informare il Consiglio. Certamente ce lo comunicheranno i nostri referenti, ma perché non avete fatto un comunicato stampa? Siete l'Assessorato che fa più comunicati stampa, per ogni pipì fatta fuori dal vaso c'è un comunicato stampa. Perché su questo argomento, che è un argomento serio, che riduce un impegno preso dalla vostra maggioranza nei confronti di operatori sanitari, non avete fatto il comunicato stampa? Questo modo di agire, questa pantomima che si sta vivendo in questi due giorni è veramente una cosa vergognosa."
47869,XVI,18/10/2024,"FINANZA REGIONALE E LOCALE, Programmazione",2,it,261.0,1964.0,M,RV,14,2345,"Quest'ordine del giorno ha come titolo: ""Osservatorio regionale del turismo"". Al punto 1.8 del DEFR, laddove si tratta dell'Assessorato del turismo e commercio, emerge che vi potrebbe essere la necessità di disporre di una più analitica rappresentazione dei dati sui flussi turistici, che potrebbe portare alla creazione di un vero e proprio Osservatorio del turismo che consenta di monitorare il sistema turistico regionale, attivando un sistema di raccolta dati quantitativi ma anche qualitativi al fine di produrre informazioni utili e interpretare e indirizzare le politiche turistiche regionali. Quello che è balzato agli occhi è il verbo ""potere"" utilizzato al condizionale. Questo perché in precedenza durante la discussione di una mozione il 7 giugno 2023, - e la mozione aveva a oggetto: ""Istituzione dell'Osservatorio regionale del turismo entro l'anno 2023, previa valutazione del relativo modello organizzativo da parte della Commissione consiliare competente"" - l'Assessore dichiarò: ""A nome della maggioranza, mi rendo quindi disponibile, unitamente alla società che lo ha predisposto - si parlava dello studio -, all'illustrazione in Commissione dello studio di fattibilità, chiedendo di modificare l'impegnativa della mozione con un nuovo testo"". Il testo era questo: ""Il Consiglio regionale impegna il Governo regionale a istituire l'Osservatorio regionale del turismo nell'ambito della futura riorganizzazione e dell'articolazione dell'Amministrazione regionale, attualmente in fase di definizione, richiedendo all'Assessore competente di relazionare in V Commissione sui lavori fino ad oggi posti in essere, propedeutici alla futura istituzione del suddetto Osservatorio"". Come avrete potuto rilevare, l'impegnativa era ""il Consiglio impegna il governo a istituire..."", in termini abbastanza perentori e c'era un impegno a riferire anche in Commissione. Ora, non mi sembra che ci sia stato il confronto in Commissione, quindi chiediamo all'Assessore competente di illustrare lo studio predisposto per la strutturazione di un Osservatorio regionale del turismo e nel contempo di avviare le azioni necessarie per creare l'Osservatorio regionale del turismo pubblico - noi siamo convinti che debba essere pubblico - da collocarsi all'interno dell'Assessorato del turismo, commercio e sport. Mi scusi, mi ero dimenticato lo sport."
47869,XVI,18/10/2024,"FINANZA REGIONALE E LOCALE, Programmazione",2,it,152.0,1962.0,M,UV,16,2280,"Guardi, nonostante gli ordini di scuderia che non mi consentono di approvare il suo ordine del giorno, le do comunque soddisfazione. Non sarebbe stato in ogni caso approvato, perché stiamo facendo tutte e due le attività previste dalla sua impegnativa, quindi comincerei con il declinare al presente il verbo che lei ha portato al condizionale: ""Parte l'Osservatorio"". Questo perché ovviamente c'è interesse da parte del Governo regionale ad arrivare all'istituzione dell'Osservatorio regionale del turismo. L'analisi costante dei dati e la possibilità di strutturare ricerche specifiche è infatti un elemento importante per poi poter mettere in campo indirizzi politici solidi ancorati su elementi anche numerici. Per questo motivo è già stato avviato un confronto in questo senso con l'Office régional du tourisme, con cui si è ragionato sulla possibile strutturazione dell'Osservatorio all'interno dell'ente. In questo lavoro ha avuto spazio anche lo studio citato in questo ordine del giorno. Si ritiene infatti che le dinamiche turistiche siano trasversali rispetto alla gestione delle politiche pubbliche in Valle d'Aosta. Per questo ci sembra adeguato che le attività vengano svolte da un ente che lavora in stretta sinergia con l'Assessorato, ma che ha un suo grado di autonomia ed è chiamato a confrontarsi con diverse strutture dell'Amministrazione. Aggiungo: ha anche le risorse per poterlo fare. Anche l'impegnativa che avevamo modificato sulla mozione del 7 giugno 2023, quando avevamo rimandato la partenza dell'Osservatorio alla nuova configurazione dell'Amministrazione regionale, quindi, in realtà la anticipiamo, perché il mandato che verrà dato nelle prossime settimane all'Office sarà quello di avviare il percorso che porti alla strutturazione dell'Osservatorio. Le fasi prodromiche e di progettazione dovranno essere svolte all'inizio del 2025. Per questo motivo il percorso sarà inserito nel piano operativo 2025 dell'Office, che è in fase di redazione e sarà approvato dopo il bilancio. Al di là dell'astensione sull'ordine del giorno, quindi io confermo nuovamente la mia disponibilità, che avevo già dato allora, per venire, avendo contattato anche la società che aveva redatto lo studio di fattibilità, a relazionare in IV Commissione su quel documento."
47869,XVI,18/10/2024,"FINANZA REGIONALE E LOCALE, Programmazione",2,it,261.0,1964.0,M,RV,18,491,"Non mi resta che ringraziare e guardare il Presidente della IV Commissione: spero che lei si dia da fare e riesca a convocarla quanto prima questa Commissione. Ribadisco, perché forse mi è sfuggito, che per noi deve essere gestito direttamente dall'Ente pubblico, non l'ho percepito... lo gestirà l'Office. Confermo anche che quanto io ho letto è stato preso direttamente dal documento che lei ha presentato, quindi il verbo l'ha coniugato lei, non l'ho coniugato io. Aspettiamo l'audizione."
47869,XVI,18/10/2024,"FINANZA REGIONALE E LOCALE, Programmazione",2,it,146.0,1973.0,M,FI,20,2714,"L'ordine del giorno che presentiamo oggi mira a colmare alcune lacune rilevate nel Documento di Economia e Finanza Regionale (DEFR) 2025-2027, con particolare riferimento alla gestione del dissesto idrogeologico nella nostra regione. La Valle d'Aosta, con la sua complessa morfologia territoriale e l'aumento dei fenomeni meteorologici, si trova sempre più esposta a rischi legati ai cambiamenti climatici come frane, alluvioni e smottamenti. Affinché il DEFR ponga una giusta attenzione sulla gestione del rischio idrogeologico, riteniamo che le misure attualmente pianificate non siano sufficienti a fronte delle nuove sfide imposte dalla crisi climatica. Negli ultimi anni gli eventi estremi hanno mostrato con crescente evidenza quanto il nostro territorio sia vulnerabile e quanto sia fondamentale adottare un approccio preventivo basato su una pianificazione territoriale che sappia rispondere rapidamente in modo adeguato alle emergenze. Tuttavia alcune misure cruciali non sono state sviluppate appieno nel DEFR, creando una potenziale carenza in termini di interventi preventivi e di strumenti tecnologici per il monitoraggio continuo e tempestivo delle aree a rischio. Un aspetto che emerge con forza è l'insufficienza di fondi destinati alla mitigazione del rischio nelle aree più vulnerabili. Inoltre, è essenziale che la Regione rafforzi la sua collaborazione con i Comuni valdostani, che sono i primi a trovarsi di fronte alle emergenze territoriali. La messa in sicurezza delle aree esposte al rischio deve essere una priorità condivisa e sostenuta da un piano organico che includa interventi urgenti, piani di manutenzione straordinaria e ordinaria e anche - lo abbiamo più volte ribadito in questo Consiglio - una pulizia efficace dei torrenti laterali che attraversano il nostro territorio. In questo contesto riteniamo che sia necessario un potenziamento delle risorse destinate alla prevenzione e alla gestione del dissesto idrogeologico. Solo con un'attenta pianificazione, che coinvolga in maniera attiva i Comuni e le autorità locali, sarà possibile ridurre al minimo l'impatto degli eventi idrogeologici e garantire una protezione efficace alle comunità valdostane. Con questo ordine del giorno intendiamo impegnare il Governo regionale a rafforzare la collaborazione con i Comuni per sviluppare un piano condiviso di interventi preventivi, stanziando fondi adeguati per la manutenzione straordinaria e la messa in sicurezza delle aree più a rischio. La sicurezza del territorio deve essere una priorità e crediamo che un approccio più mirato e tempestivo possa fare la differenza nella gestione del dissesto idrogeologico, proteggendo così il nostro territorio e le persone che vi abitano."
47869,XVI,18/10/2024,"FINANZA REGIONALE E LOCALE, Programmazione",2,it,281.0,1976.0,M,UV,22,4226,"Il DEFR sintetizza in poche frasi la strategia di intervento per la riduzione del rischio idrogeologico in atto ormai da anni. Il paragrafo specifico che è dedicato ai rischi delinea in modo sintetico la strategia basata sulle seguenti azioni fondamentali del processo di prevenzione per la tutela del territorio e delle sue comunità: individuazione della criticità, valutazione del livello di rischio e interventi per migliorare la sicurezza del territorio. Queste sono le azioni. La fase successiva poi evidenzia quanto viene indicato dall'ordine del giorno come una carenza: sviluppo di metodi avanzati di valutazione, monitoraggio e gestione dei rischi per incrementare la tempestività e l'efficacia dell'allerta e delle informazioni sull'evoluzione dell'evento. Posso assicurare che su tali temi, come Amministrazione regionale, grazie all'azione del centro funzionale di Arpa Valle d'Aosta e della Fondazione Montagna sicura, siamo all'avanguardia, lo diciamo, ma i fatti sono lì a testimoniarlo. In merito poi posso rassicurare che si sta operando da sempre nell'ottica che viene rilevata. Per quanto riguarda l'impegno circa la richiesta di maggiore collaborazione tra i Comuni, ricordo che dal 2001, con la legge regionale n. 5, questo impegno è uno dei pilastri fondanti dell'azione delle strutture regionali che si occupano di difesa dei rischi idrogeologici attraverso l'analisi delle situazioni che vengono segnalate dai sindaci e dai cittadini; l'erogazione di contributi per la realizzazione degli interventi da parte dei Comuni, ove ne abbiano la possibilità, che riguardano soprattutto strutture comunali e poi l'intervento diretto delle strutture regionali nell'ambito dei programmi di intervento finanziati con i fondi europei e statali o direttamente con fondi regionali. In caso di emergenza la collaborazione con i Comuni è molto stretta, come abbiamo dato testimonianza durante l'evento del mese di giugno, ma anche in questi giorni: mercoledì mattina, prima del Consiglio, eravamo lì con i Sindaci di Bionaz, Oyace e Valpelline per la difficile gestione di una strada regionale che, a causa del meteo avverso di questi giorni, ha visto rinviare un intervento di disgaggio; come anche questa notte, in contatto con i sindaci che sui loro territori stavano presidiando e monitorando il territorio. Il piano condiviso, quindi, esiste ed è aggiornato in tempo reale in relazione agli eventi che accadono e alle esigenze che vengono manifestate dai Comuni, ovviamente previa una valutazione della priorità di intervento basata sull'entità dei comprensori interessati e sull'importanza della viabilità interessata. Invito a dare anche un'occhiata alla tabella degli interventi di opere pubbliche allegate al DEFR per avere un'idea di quanto si sta programmando o al programma dei lavori pubblici, che da alcuni anni è allegato al bilancio regionale. Le tipologie di intervento indicate come prioritarie costituiscono da sempre una parte rilevante dei programmi di intervento.  Con la manutenzione straordinaria dei versanti a rischio frana poi ritengo che si intenda fare riferimento alle opere di riduzione dei rischi realizzate nel passato, perché non esiste, da un punto di vista tecnico, alcuna possibilità di manutenzione dei versanti se non come attività intesa a impedire scavi o altre iniziative che possano minarne la stabilità. Per quanto concerne la pulizia straordinaria o ordinaria dei torrenti laterali, sono previsti per il prossimo anno, come per gli anni precedenti, come già più volte detto in quest'aula, interventi di manutenzione degli alvei dei torrenti, che prevedono il taglio della vegetazione invasiva e l'asportazione dei materiali che possono costituire ostacolo al deflusso delle acque. Si stanno poi completando i rilievi per il programma di esportazione del materiale depositato nell'alveo dalla Dora Baltea a seguito dell'evento di fine giugno. Tutto quanto indicato fa parte delle azioni previste e programmate per ridurre il rischio, azioni che si sono fatte, si stanno facendo e si faranno sul territorio valdostano applicando inoltre metodiche di intervento altamente evolute.  Per quanto ho detto, quindi, la invito al ritiro dell'iniziativa, in alternativa ci asterremo."
47869,XVI,18/10/2024,"FINANZA REGIONALE E LOCALE, Programmazione",2,it,146.0,1973.0,M,FI,24,1691,"Grazie Assessore per la risposta. Il fatto che esistano delle serie di carenze del tipo preventivo lo abbiamo sempre evidenziato, mi permetta, con fotografie sulla pulizia dei torrenti, cosa che è stata fatta in parte e ancora c'è tanto da fare. Questo lo posso garantire, tant'è che per la prossima iniziativa, già glielo dico, arriverò con altre fotografie di luoghi che non sono mai stati soggetti a nessun tipo di intervento. Detto questo, vorrei anche dirle che manca un aggiornamento dei vari piani. Nella nostra Regione esiste un piano di gestione del rischio alluvioni datato 2015 e poi c'è stata una delibera della Giunta che risale al 2008. Un'altra cosa: nelle altre Regioni questi aggiornamenti sono fatti. La Regione Lombardia lo ha aggiornato nel 2018, la Regione Piemonte l'ha aggiornato nel 2018, il Trentino-Alto Adige nel 2023. Io credo che noi siamo rimasti indietro di una decina d'anni, forse anche molti di più.  In questi ultimi anni è chiaro che sono cambiati molti aspetti anche dal punto di vista meteorologico ed è per questo che la prevenzione è fondamentale. Vorrei soltanto ricordarle, lei lo saprà, che nella nostra regione sono sei i movimenti franosi inseriti con la legge 11/1998. Con il passare degli anni forse questi piani andrebbero aggiornati. Cosa dirle? Noi continueremo a monitorare con attenzione l'evoluzione che fate voi, la Giunta, affinché si mettano in atto delle misure concrete e tempestive per la tutela del nostro territorio e della nostra comunità. Ricordo che ancora oggi molti torrenti laterali non hanno subito nessun tipo di intervento di pulizia, né straordinaria, né ordinaria. Noi dunque porteremo al voto questo ordine del giorno."
47869,XVI,18/10/2024,"FINANZA REGIONALE E LOCALE, Programmazione",2,it,55.0,1978.0,M,RV,26,2304,"Ringraziamo il collega Ganis per aver portato all'attenzione questa tematica attraverso questo ordine del giorno che riguarda la prevenzione, un tema molto delicato, purtroppo, come Regione, sappiamo bene cosa vuol dire quando succedono certi eventi. Giustamente, ha detto l'Assessore, si sono fatti, si stanno facendo e sono in programma tanti interventi, come vi è in fondo al DEFR, ma, per quanto ci riguarda, volevamo anche porre l'attenzione non solo come c'è scritto nell'ordine del giorno, che pone molta attenzione riguardo a interventi urgenti e a interventi straordinari, ma noi riteniamo che molte volte anche porre tanta attenzione all'ordinarietà, a sensibilizzare il territorio e i Comuni a una maggiore pulizia di quelle che possono essere anche semplicemente le cunette, i pozzetti, le strade possa fare una grande differenza quando ci sono condizioni meteo sempre più avverse o sempre più difficili da controllare. In questi giorni vediamo che piove due o tre giorni e subito i manti stradali e altre superfici non riescono a scaricare queste grosse quantità d'acqua proprio dovuto al fatto che questi servizi, queste strutture, non sono a volte manutenuti e puliti come dovrebbero essere con il tempo e le condizioni di pioggia che sono sempre più frequenti, con queste giornate dove grandi quantità d'acqua cadono in pochissimo tempo. Secondo noi, è anche molto importante dedicare tanta attenzione a cercare di fare quelle cose che sono molto semplici, ma che molte volte possono fare la differenza e prevenire quegli interventi di somma urgenza e quant'altro, dove siamo all'estremo di quello che può succedere quando ci sono condizioni meteo gravi. Poniamo un po' l'accento a questo fattore e, come ha detto prima l'Assessore, sicuramente il fatto di arrivare al traguardo per quanto riguarda il discorso delle pulizie degli alvei e dei torrenti, ma soprattutto della Dora Baltea, che sappiamo quanto per noi è importante da un punto di vista, ma anche molto delicata dall'altro, riuscire ad arrivare alla fine di quel percorso, che magari permette di rivedere certe cose e di effettuare in maniera più agevole la pulizia e il dragaggio di questi alvei, sarebbe un grande risultato, che può arrivare anche a dare soluzioni migliori per quanto riguarda la prevenzione nel territorio."
47869,XVI,18/10/2024,"FINANZA REGIONALE E LOCALE, Programmazione",2,it,141.0,1968.0,F,LEGA VDA,28,4720,"L'ordine del giorno presentato ha come oggetto: ""Attività commerciale all'interno dei siti culturali valdostani"". È richiamata la sezione terza, punto 1.8, Assessorato del turismo, dove si evidenzia, per il triennio 2025-2027, la necessità di un aggiornamento della disciplina regionale in materia di commercio, ovvero la legge regionale 12/1999. Considerata l'importante affluenza in termini di numero di visitatori presso i vari siti culturali valdostani; rilevato che in altre realtà italiane ed estere sono presenti, all'interno di siti culturali e museali, attività commerciali di vendita di souvenir, di prodotti dell'artigianato locale o non, in questo caso, nonché prodotti enogastronomici locali e attività di pubblici esercizi di somministrazione di alimenti e bevande; evidenziato che una scelta di questo tipo permetterebbe di offrire maggiori servizi ai visitatori e aumenterebbe il numero di persone occupate a livello lavorativo, oltre a dare una nota di innovazione ai siti, promuovendo le nostre peculiarità nel campo dell'artigianato locale, della cultura del vino, tutto il mondo che ruota intorno al vino - e sappiamo che il vino valdostano ormai ha raggiunto dei livelli veramente stupefacenti, addirittura nel settore mondiale, dell'esportazione -, e anche promuovendo la gastronomia regionale... i siti archeologici, se opportunamente organizzati, sono infatti in grado di promuovere e valorizzare il loro contesto migliorandone la capacità di attrarre visitatori e creando così anche un volano economico di cui anche la popolazione residente potrebbe beneficiare. L'obiettivo dunque è anche quello di valorizzare i nostri siti al fine di incrementare le ricadute culturali, ma anche le opportunità occupazionali ed economiche con una visione decisamente innovativa. Per queste motivazioni con questo ordine del giorno si vuole impegnare il Governo regionale a valutare, all'interno della revisione della legge sul commercio, di prevedere la possibilità di autorizzare l'apertura, all'interno dei siti culturali di proprietà regionale, di esercizi di vicinato per consentire attività commerciali di vendita di prodotti dell'artigianato tipico valdostano, prodotti enogastronomici del nostro territorio e anche attività di somministrazione di alimenti e bevande; il tutto appunto nell'ottica di dare maggiori servizi all'utenza e quindi anche incrementare l'offerta lavorativa valdostana. Sappiamo già, perché lo ribadivo già stamattina, presentando un altro ordine del giorno che riguardava i siti culturali presenti nella nostra regione, che l'assessore Guichardaz si era già espresso affermando, a parte l'astensione, che non risultava essere necessaria una modifica alla legge regionale 12/1999 su questa tematica e aggiungendo che una direzione che viene proposta con questo ordine del giorno sarebbe di difficile realizzazione e vorrebbe dire anche attivare l'indizione di svariate procedure di bando per l'assegnazione degli spazi. Avevo preso appunti velocemente, ma mi sembra che la sintesi sia questa, di quello che aveva detto in merito a questo ordine del giorno. Inoltre faceva anche presente che all'interno del Forte di Bard gli esercizi commerciali che avevano attivato la loro attività risultavano al momento essere tutti chiusi. Credendo nella proposta formulata con questo ordine del giorno, non so adesso se lei mi darà nuovamente una risposta, forse sì, perché vedo che si è prenotato, però si era già ampiamente e chiaramente espresso... (intervento di un Consigliere fuori microfono) ...no, può parlare, non voglio togliere la parola a nessuno! Però credo di aver riassunto il suo pensiero, il pensiero della maggioranza. Noi invece non ritireremo questo ordine del giorno e lo porteremo al voto, perché crediamo che tutto quello che contribuisce alla crescita, al miglioramento e all'innovazione sia sinonimo di una visione ampia in molteplici settori, che potrebbero trarne vantaggio: il turismo, una crescita occupazionale, una sponsorizzazione delle tipicità regionali. Sinceramente a noi non farebbe paura la difficoltà di dover pensare all'uscita di tanti bandi. Noi crediamo che abbiamo una Regione fantastica, perché offre di tutto: dagli sport invernali agli sport estivi, ai monumenti, a una gastronomia eccellente e vino ottimo. Noi crediamo che valorizzare tutto questo non lo dobbiamo vedere sotto l'aspetto della difficoltà, ma dobbiamo cercare di ampliare la nostra visione, la nostra visione del futuro, di quello che vogliamo per la Valle d'Aosta, per la crescita della nostra Regione e cercare di affrontare queste difficoltà, non dire che è un po' difficile, quindi magari lo lasciamo da parte. Questo è il mio pensiero e il pensiero del gruppo della Lega."
47869,XVI,18/10/2024,"FINANZA REGIONALE E LOCALE, Programmazione",2,it,156.0,1976.0,F,FP-PD,30,268,"Rispondo solo per fare i complimenti alla collega Foudraz, perché mi ha ascoltato e ha colto esattamente lo spirito della mia risposta. Io ribadisco quanto le avevo già confermato e le ribadisco anche che noi voteremo in astensione rispetto a questo ordine del giorno."
47869,XVI,18/10/2024,"FINANZA REGIONALE E LOCALE, Programmazione",2,it,55.0,1978.0,M,RV,32,2739,"Il titolo di questo ordine del giorno è: ""Implementazione dell'offerta turistica valdostana attraverso una migliore promozione e valorizzazione del settore pesca"". Il nostro gruppo di Rassemblement ha diverse volte portato all'attenzione dell'Aula questo settore per le sue potenzialità e per tutto quello che può offrire al sistema turistico valdostano nel suo complesso. Abbiamo rilevato che all'interno dell'Assessorato dell'agricoltura e risorse naturali vi sono diversi passaggi inerenti all'Assessorato per quanto riguarda l'agricoltura, per quanto riguarda il settore enogastronomico, le leggi relative che vanno a sostenere queste iniziative, una parte che riguarda l'aspetto faunistico-venatorio, una parte che riguarda la gestione della fauna selvatica, però, purtroppo, non abbiamo ritrovato dei passaggi o una parte che dedichi attenzione al settore della pesca e alle sue attività, alle sue potenzialità. Evidenziamo che all'interno del paragrafo relativo all'agricoltura si apprendono le seguenti informazioni: fra gli obiettivi costanti dell'operato dell'Assessorato, il sostegno alle attività di valorizzazione e promozione delle eccellenze territoriali, dei prodotti enogastronomici, del territorio rurale, del savoir faire dei suoi operatori resta un punto fermo e l'Assessorato organizzerà direttamente iniziative volte a promuovere l'immagine della nostra Regione e la commercializzazione dei suoi prodotti mediante misure e bandi e sosterrà anche altre iniziative organizzate da altri soggetti. Rimarchiamo inoltre quanto previsto alla lettera l) del comma 4 dell'articolo 3 della legge n. 11, cioè la legge: ""Nuovi provvedimenti in materia di pesca e del funzionamento del Consorzio regionale per la tutela e l'incremento dell'esercizio della pesca in Valle d'Aosta"", dove viene riportato: ""valorizzare la pesca quale attrattiva turistica, istituendo in zone idonee opportune riserve consorziali e svolgendo adeguata opera in collaborazione con gli organi turistici della Regione"". Tenendo quindi conto che sono diverse le occasioni dove l'Assessorato dell'agricoltura e risorse naturali e/o l'Assessorato del turismo promuovono iniziative o partecipano a fiere, sagre, saloni o altre iniziative, con l'obiettivo di promuovere e valorizzare al meglio l'immagine della Valle d'Aosta, si impegnano gli Assessori competenti a promuovere iniziative e a valorizzare tutto il settore della pesca e le relative attività presenti sul territorio regionale in occasione delle prossime partecipazioni dei rispettivi Assessorati a eventi, fiere, saloni o altri eventi, altre iniziative, in modo tale da poter presentare al meglio l'immagine della Valle d'Aosta con tutte le sue offerte e opportunità dal punto di vista turistico."
47869,XVI,18/10/2024,"FINANZA REGIONALE E LOCALE, Programmazione",2,it,58.0,1992.0,M,PA,34,1359,"Le rispondo anche a nome del collega Grosjacques sottolineando quanto abbiamo già avuto modo di dirle in un'iniziativa simile che lei ha portato in Consiglio regionale. L'Assessorato dell'agricoltura e risorse naturali, in collaborazione con il Consorzio regionale pesca della Valle d'Aosta, pubblica annualmente il calendario ittico annuale e nella stessa pagina vengono inoltre indicate le specie ittiche, nonché l'elenco dei corsi e degli specchi d'acqua suddivisi per giurisdizione forestale. L'Assessorato del turismo ha inserito nel sito lovevda.it una sezione dedicata alla pesca, con relativo link , dove vengono descritti il calendario ittico, i punti vendita con i prezzi e le tipologie dei permessi e sono state aggiornate tutte le schede relative alle varie riserve. Gli uffici del Dipartimento risorse naturali, in accordo con il Consorzio regionale pesca della Valle d'Aosta, stanno collaborando all'implementazione del materiale informativo da poter inserire nella documentazione promozionale utilizzata eventualmente anche dagli uffici competenti del Dipartimento del turismo in occasione di manifestazioni che promuovono l'immagine della Valle d'Aosta. Come lei ben sa, nel mese di febbraio-marzo viene approvato il calendario ittico e ovviamente tutte queste azioni vengono coordinate e rese pubbliche dopo l'approvazione di questa delibera."
47869,XVI,18/10/2024,"FINANZA REGIONALE E LOCALE, Programmazione",2,it,55.0,1978.0,M,RV,36,1826,"Grazie Assessore. Ci fa piacere aver ricevuto una parte di notizie importanti dalla sua risposta, una delle quali è proprio l'ultima, con cui ci ha riferito che gli Assessorati stanno lavorando per implementare questo materiale informativo e quindi, nonostante ormai sappiamo che in queste giornate non viene passato nulla, l'importante è che ci siano anche dei segnali da parte vostra che ci sono degli impegni a portare avanti certe iniziative. Io credo che questa sia la cosa più importante: che i nostri ordini del giorno abbiano lo stesso una finalità e raggiungano lo stesso un obiettivo, perché in parte vengono colti. Come abbiamo detto, monitoreremo se in futuro poi questo materiale arriverà anche all'interno delle mostre e delle fiere che vengono svolte sia per quanto riguarda l'Assessorato dell'agricoltura, sia per quanto riguarda l'aspetto delle presenze dell'Assessorato del turismo durante i convegni, le mostre e tutte le altre iniziative e attività che vengono svolte non tanto sul territorio regionale, ma al di fuori della Valle d'Aosta, perché poi è lì che è importante promuovere e valorizzare al meglio l'immagine e l'offerta turistica della Regione nel complesso. Da una parte è positivo, come ha detto lei, che vengano inserite queste informazioni all'interno del portale, però poi dall'altra parte è altrettanto importante, se non indispensabile, la veicolazione di queste informazioni fuori dalla Valle d'Aosta e nei punti in cui gli Assessorati competenti ritengono che sia sempre più importante essere presenti per divulgare e cercare di attrarre più persone sul nostro territorio. Per dare un segnale di importanza rispetto a questo tema, sul quale torniamo molte volte, anche se c'è stata un'apertura, un interesse da parte sua, ci teniamo lo stesso a portare in votazione l'ordine del giorno."
47869,XVI,18/10/2024,"FINANZA REGIONALE E LOCALE, Programmazione",2,it,198.0,1964.0,M,FI,38,7171,"Con questo ordine del giorno torniamo su un tema di cui abbiamo parlato più volte all'interno di questo Consiglio. Sostanzialmente, anche nel corso della discussione sul documento di economia e finanza regionale, si è parlato della difficoltà dell'accesso all'abitazione per le fasce più deboli. Questo è un ordine del giorno che nasce da tutta una serie di iniziative che sono state presentate in aula, dapprima la mozione a cui è ancorato, quella del 21 aprile 2023, che è stata approvata in quest'aula, condivisa con la maggioranza regionale. Una mozione che dava disposizione al Governo regionale di orientare tutte le scelte in tema di accesso all'abitazione alla pari equità, ovvero, dal momento che non abbiamo delle case per tutti, delle case popolari di edilizia residenziale pubblica, questo è un tema di cui si è parlato stamattina, occorre trovare delle soluzioni, perché tutti siamo a conoscenza del fatto che ci sono delle fasce deboli che non hanno una soddisfazione di questa esigenza, che è un'esigenza primaria. L'accesso alla casa dovrebbe essere garantito a tutti. Bisogna rispettare l'articolo 3 della Costituzione, che dice che bisogna trattare tutti coloro che si trovano nella stessa situazione con pari dignità sociale. Il tema sostanzialmente è questo: l'edilizia residenziale pubblica riesce a soddisfare parzialmente la domanda di appartamenti. Al di sotto dei 12.500 euro, che è la fascia che è stata individuata come più fragile dalla Regione, all'interno dell'edilizia residenziale pubblica ci sono all'incirca 1.000 assegnatari di appartamenti. In questa fascia ISEE nel mercato libero di utenti che devono accedere alla casa ce ne sono tre volte tanto, quindi sappiamo tutti che, nonostante il gran da fare che ci si possa dare per realizzare delle nuove case o ristrutturare e recuperare delle case di edilizia popolare, non ci sarà mai la possibilità di far fronte a una situazione di difficoltà che sta crescendo di anno in anno. Sino a oggi cosa ha fatto la Regione? La Regione ha messo in campo l'iniziativa di dare un contributo per chi accede al mercato libero per abbattere la spesa che il cittadino deve sostenere per l'affitto. A seguito di tutta una serie di interrogazioni e di attività ispettive sono stati raccolti dei dati che voglio mettere a disposizione dell'Aula. Il contributo della locazione prevede due fasce: la fascia A per coloro che si trovano sotto i 7.500 euro di ISEE e la fascia B per coloro che si trovano tra i 7.500 e i 12.500 euro, sostanzialmente con un contributo che cambia di intensità. Facendo un ragionamento sulla media dei dati si evince questa situazione, l'affitto medio che viene corrisposto dagli utenti dell'ARER per coloro che versano in una situazione di ISEE al di sotto dei 7.500 euro è 64 euro al mese. Questo è il dato al 31 dicembre 2023. Il canone medio di locazione che viene corrisposto nel libero mercato da coloro che hanno fatto la domanda del contributo per gli affitti che si trovano nella medesima fascia ISEE al di sotto dei 7.500 euro annui è di 463 euro. Potete capire qual è la differenza. Ci sono famiglie che hanno un ISEE da 7.500 euro e devono corrispondere 463 euro di affitto al mese per poter ottenere un contributo. Tenete conto che 463 euro al mese sono più di 5.000 euro all'anno per una famiglia che ne ha 7.500 di ISEE. Significa che non solo si va oltre il 20% di corresponsione del costo della spesa per l'affitto, che non sarebbe auspicabile, rispetto a quello che si ha in disponibilità, qui il 70-80% della disponibilità va per pagare l'affitto. Questo tutto ancora al netto delle spese condominiali. Il contributo medio degli affitti per questa categoria, che spende 463 euro di affitto, è di 161 euro al mese, il che significa che chi si trova sotto i 7.500 euro al mese di ISEE deve spendere 302 euro al mese di affitto mediamente contro i 64 euro, vuol dire cinque volte tanto. In più deve dimostrare di non essere moroso perché, per poter prendere il contributo, bisogna avere tutto in regola. Chi si trova nella fascia 7.500-12.500 euro all'ARER spende 150 euro al mese, nel mercato libero ne spende 507 euro in media. Il contributo in questo caso scende: 126 euro e questa categoria spende 380 euro al mese. Cosa significa tutto questo? Stiamo parlando di persone estremamente fragili, che hanno delle grosse difficoltà per far fronte alle esigenze primarie della vita, per sopravvivere, non per vivere, sotto il profilo economico. Noi riteniamo quindi che questo sia un problema di natura straordinaria, da affrontare. La stessa Caritas quest'estate ha pubblicato che cresce il numero delle persone che hanno difficoltà nell'accesso alla casa sul mercato libero, sul mercato valdostano e che aumentano i flussi delle persone che si rivolgono per la somministrazione dei pasti, perché questo è un problema concreto. Cosa significa affrontare e prendersi carico di una situazione di questo carattere straordinario? Significherebbe moltiplicare per due o per tre l'intervento che attualmente la Regione mette in campo sugli affitti. Ci rendiamo conto che sono delle risorse impegnative. Non so se ritenete di avere la forza di farlo, io ritengo che ci possa essere la forza da parte della Regione di andare incontro a un problema di natura straordinaria, perché dobbiamo garantire a tutti un minimo livello di dignità di vita. Questo vorrebbe dire spendere una quindicina di milioni per poter mettere tutti nella stessa condizione. Noi riteniamo che, a fronte del fatto che ci sono 700-800 persone che hanno la soddisfazione minimale dell'accesso alla casa e che ce ne sono 3.000 che non ce l'hanno, queste 3.000 persone non possono non essere prese in carico. La presa in carico che c'è oggi riteniamo sia insufficiente nella nostra realtà valdostana e che si debba fare qualcosa di più, almeno ci dovrebbe essere un segnale di incremento dell'attuale intensità del contributo. È questa la ragione per cui non chiediamo niente di particolare, ma di dare attuazione alla mozione che è stata approvata in questo Consiglio, un impegno che si è preso tutto il Governo regionale a seguito dell'approvazione della mozione con l'emendamento che è stato introdotto dall'Assessore competente, che noi abbiamo accettato. La mozione diceva anche di acquisire uno studio sul disagio abitativo nella sua complessità, proprio per andare a fondo su questa problematica, perché è una problematica che riteniamo importantissima. È stato attivato lo studio con l'Università, non abbiamo ancora avuto modo di averne conto e dovrebbe essere uno studio propedeutico alla modifica della legge n. 3. Da quello che abbiamo potuto vedere, però, gli è stato dato già un taglio diverso rispetto a quello che era previsto nella mozione che è stata approvata come tipologia di approfondimento sulla questione. Mi sia consentito dire, Assessore, che sembra quasi non si voglia andare a fondo nel percepire quanto è profondo questo problema, perché il taglio è stato leggermente perimetrale rispetto al baricentro del problema. Questa è la proposta e aspettiamo di avere le vostre considerazioni. Si dà atto che dalle ore 16,00 assume la Presidenza il vicepresidente Sammaritani."
47869,XVI,18/10/2024,"FINANZA REGIONALE E LOCALE, Programmazione",2,it,201.0,1975.0,M,SA,40,2574,"Una stima dell'impatto finanziario rispetto a quanto da lei proposto determinerebbe un incremento quasi doppio di quanto mediamente annualmente eroghiamo. Infatti, se avessimo dovuto calmierare i canoni di affitto secondo quanto da lei proposto sul bando 2023, l'importo totale da erogare sarebbe stato di circa 10,5 milioni di euro a fronte degli attuali circa 5,4 milioni di euro. Probabilmente è anche per questo motivo che, come da lei richiamato, la volta scorsa ha ritirato la mozione. Si rende pertanto evidente la non percorribilità di questo ordine del giorno a livello finanziario, ma cercheremo anche di spiegarle come non sia opportuno da altri punti di vista, se lei ascoltasse, collega Marquis. Chiaramente l'obiettivo del sostegno alla locazione è di supportare i cittadini con minore capacità economica nel far fronte alle spese relative ai canoni degli alloggi. Su questo tema, come già riferito nello scorso Consiglio, in Valle d'Aosta, grazie al significativo contributo medio mensile erogato sul bando 2023, riusciamo a calmierare il canone di locazione nel mercato privato. Infatti, si riduce del 40% il canone per la fascia A sino a 7.500 euro e si riduce del 30% il canone per la fascia B tra 7.500 e 12.500 euro. Sono queste percentuali di aiuto superiori a diverse altre misure presenti sul territorio nazionale. In ogni caso in nessuna Regione il mercato privato viene equiparato all'edilizia residenziale pubblica in quanto ciò potrebbe condurre a una distorsione del mercato. È importante inoltre considerare un aspetto: i nuclei in graduatoria di edilizia residenziale pubblica, quindi in attesa di assegnazione di alloggio, che hanno percepito il sostegno alla locazione del 2023 sono 312 e questi 312 nuclei rappresentano solo l'11% dei nuclei che percepiscono il sostegno alla locazione. Ciò significa che solo l'11% dei nuclei che percepiscono il sostegno alla locazione è interessato o possiede i requisiti per accedere agli alloggi ERP fermo restando che si riscontra che parte di essi rinuncia poi all'assegnazione. In conclusione non riteniamo legittimo attraverso fondi pubblici equiparare il canone sul mercato privato a quello dell'edilizia residenziale pubblica. Per questo motivo il nostro voto sarà di astensione qualora lei decida di non ritirare nuovamente l'iniziativa. Ne comprendiamo la filosofia e sappiamo che a lei piacciono i numeri. Ho tagliato tutta una serie di valutazioni sugli ISE e ISEE, anche perché già il discorso tra ISE e ISEE per un tecnico come lei non è un parametro secondario in un'analisi da fare a voce."
47869,XVI,18/10/2024,"FINANZA REGIONALE E LOCALE, Programmazione",2,it,198.0,1964.0,M,FI,42,1989,"Grazie Assessore. Non avevo dubbi sulla sua risposta e sui suoi contenuti, che non condivido per niente, perché qui non si tratta di un approccio filosofico, ma si tratta di un'analisi dei numeri oggettiva. Ci sono delle difficoltà sul territorio a fronte della non assegnazione di alloggi i cittadini valdostani non fanno neanche la domanda nell'edilizia residenziale pubblica. Se lei pensa di sostenere queste cose, è completamente fuoristrada o mette la testa sotto la sabbia perché non vuole affrontare il problema. Io le dico che ad ogni anno che passa la situazione peggiora. Questo è quello che si rileva sul territorio, è quello che dicono i dati.  Se non si vuole prendere carico della situazione, basta dirlo, non c'è nessun problema. Se non ne condividevate la filosofia, non avreste dovuto approvare una mozione, perché una mozione è un impegno che bisogna sostenere, altrimenti siamo qui a prenderci in giro dentro l'aula, altro che ordini del giorno, Assessore! Ha votato lei quella mozione, quindi la invitiamo ad attuarla, altrimenti d'ora in avanti dobbiamo presentare delle mozioni per richiedere il rispetto di altre mozioni dentro l'aula. Non possiamo assolutamente condividere la risposta né nel merito, né sotto il profilo della forma, perché viene meno anche il rispetto delle decisioni che vengono prese in quest'aula, portando avanti delle posizioni, perché lei sapeva benissimo, quando approvava questa mozione, quali erano le ripercussioni e le ricadute anche sul bilancio regionale di quella scelta che era stata fatta. C'erano tutti i dati e queste cose erano già state rappresentate anche sotto il profilo numerico. Erano stati consegnati, al momento della discussione della mozione, degli elaborati che evidenziavano che bisognava come minimo raddoppiare l'intensità del contributo degli affitti e, nonostante questo, lei l'ha votata e oggi la rinnega. Mi dispiace, ma non è così che si fa fronte agli impegni e non è così che si amministra la cosa pubblica."
47869,XVI,18/10/2024,"FINANZA REGIONALE E LOCALE, Programmazione",2,it,185.0,1983.0,M,LEGA VDA,44,720,"Con questa iniziativa torniamo su un tema di cui abbiamo disquisito più volte, ricordo anche le iniziative delle colleghe di PCP rispetto alla questione della Società di servizi. Abbiamo letto con preoccupazione il paragrafo che è stato posto nelle premesse del documento di economia e finanza regionale, con il quale si ventilano, si ipotizzano delle trasformazioni, delle evoluzioni della Società di servizi e dei servizi da essa erogati. Inoltre, si evoca anche un ripensamento della forma giuridica, con particolare riferimento alle nuove esigenze di erogazione dei servizi sociali. Diciamo che non è chiara la direzione che si intende prendere con questa evoluzione, memori del fatto - non me ne vorrà ovviamente il"
47869,XVI,18/10/2024,"FINANZA REGIONALE E LOCALE, Programmazione",2,it,293.0,1968.0,M,UV,47,3820,"Rispondiamo con piacere a questo tipo di sollecitazione, anche perché la decisione che emerge dal DEFR è stata frutto di un percorso di condivisione con le associazioni sindacali e con i gestori della Società di servizi, Società di servizi che, come tutti ben sanno, ha delle peculiarità: oltre a quella di contribuire a gestire dei servizi, ha anche una forma societaria che non è positiva per quanto riguarda l'aspetto finanziario, perché eroga servizi sui quali dobbiamo pagare delle imposte sul valore aggiunto. Sono risorse che l'Amministrazione da una parte impegna, ma dall'altra non vanno nelle tasche di chi lavora e neanche in quelle di chi gestisce il servizio. Sulla scorta di questo e del fatto che la Società di servizi applica tutta una serie di contratti non solo nel mondo dei servizi alla persona, ma in generale per tutti i contratti che applica, l'obiettivo, come giustamente diceva lei, senza entrare nel particolare, è quello di cercare di rovesciare il massimo possibile delle risorse che l'Amministrazione impegna a favore di chi lavora, quindi migliorando il contesto retributivo di queste persone. Mi prendo qualche minuto in più su questo argomento, perché è un argomento interessante per tutti. L'anno scorso, se lei si ricorda, su alcune figure che lavoravano per la Società di servizi all'interno della legge di bilancio sono state allineate le caratteristiche in funzione dei lavoratori che svolgevano lo stesso servizio per conto dell'Amministrazione regionale. Qui il percorso vuole essere lo stesso. Stiamo lavorando da alcuni mesi, quasi un anno, e chiuderemo questo percorso con una società - non so se l'ha detto lei oggi o ieri, o qualcun altro l'ha detto - che costa 70.000 euro per fare questo tipo di piano - vado a memoria -, che dovrà portarci alla fine di un confronto e di una raccolta di dati con chi gestisce questo servizio, con le condizioni che ci sono sul territorio regionale, con la tipologia di servizi che bisogna rendere, alla costituzione di un ente strumentale. Non nascerà domani mattina, ma avrà bisogno di un percorso normativo di un certo tipo. Bisogna creare il contenitore all'interno del quale bisogna far transitare chi svolge questa attività all'interno della Società dei servizi per chiudere un percorso che vada a sostenere economicamente un miglioramento, che deve essere quello di rendere allineato il proprio contratto a quello di una figura che svolge la sua attività all'interno dell'Amministrazione regionale. Questa società ci aiuta a costruire questa strada, che, lo ripeto, non sarà un percorso dove io schiocco le dita e riesco a creare questo meccanismo, ma questo ci permetterà di avere un duplice beneficio: da una parte, quello di andare a creare una società che gestirà tutti i servizi alla persona, cercando di migliorare in primis il servizio reso, con un'organizzazione puntuale, non che adesso non funzioni, ma, se io mi dedico squisitamente a quel tipo di servizio, potrò calarmi nelle peculiarità solo di quel servizio; dall'altra parte un miglioramento e una maggiore dignità della remunerazione del lavoro che queste persone andranno a fare, che probabilmente sarà lo stesso di prima. Contestualmente, inoltre, un recupero di risorse investibili in questo percorso, che sono quelle che oggi sono vanificate dal pagamento dell'imposta sul valore aggiunto, che evidentemente non può essere riversata. In poche parole questo è quello che stiamo facendo. Il percorso di analisi, di studio e di realizzazione avverrà entro la fine dell'anno. Questa stessa comunicazione è già stata fornita anche alle organizzazioni sindacali, che, pur essendo a conoscenza del percorso, non lo hanno ancora avuto a disposizione perché il lavoro non è ancora finito. Prima si finisce il lavoro e poi si va avanti: questo è l'obiettivo e la direzione."
47869,XVI,18/10/2024,"FINANZA REGIONALE E LOCALE, Programmazione",2,it,185.0,1983.0,M,LEGA VDA,49,1367,"Grazie Presidente per i suoi aggiornamenti. Sono aggiornamenti che io ovviamente non avevo, nel senso che penso li abbia resi noti adesso. Chiaramente non ero a conoscenza del tutto. È di tutta evidenza che i passaggi che lei ha elencato, comprese le valutazioni, credo che forse siano state le colleghe ad aver sollevato la questione dei costi... la valutazione tanto del percorso normativo quanto del punto di approdo, dovranno avvenire sulla scorta della documentazione che verrà fornita e sulla scorta di quello che sarà il confronto con i lavoratori e con le organizzazioni sindacali che li rappresentano. È evidente che l'obiettivo per noi rimane in piedi, nel senso che l'obiettivo di applicare il contratto collettivo regionale a questi dipendenti per noi è la stella polare, il traguardo a cui si deve tendere. È di tutta evidenza che, se ci sono dei percorsi che vanno in questa direzione e che si pongono l'obiettivo di arrivare a quello, questo lei non l'ha detto, però mi pare di averlo capito fra le righe, noi non possiamo esprimerci né a favore, né contro questo tipo di percorso senza conoscerlo. Visto che l'obiettivo che ci si dà è questo, a meno che qualche collega non voglia intervenire nel merito, noi possiamo ritirare l'ordine del giorno per fare poi le nostre valutazioni successivamente quando avremo tutta la documentazione a disposizione."
47869,XVI,18/10/2024,"FINANZA REGIONALE E LOCALE, Programmazione",2,it,261.0,1964.0,M,RV,51,1961,"L'argomento che trattiamo è la disciplina delle attività di tatuaggio e piercing. La Fondazione Veronesi ha prodotto uno studio una decina di anni fa relativo ai tatuaggi e ai piercing, il quale afferma che questi tatuaggi sono sempre più visibili durante la bella stagione, ma che non sempre sono innocui per la salute. In effetti bisogna mantenere delle misure di prevenzione, di igiene e di sicurezza che si ritengono necessarie, altrimenti ci possono essere delle conseguenze importanti sul fegato e su altre malattie infettive. La nostra Regione non disciplina questa materia, ancorché all'interno del piano della prevenzione che abbiamo approvato alcuni anni fa vi siano dei programmi predefiniti e liberi che in qualche maniera trattano questi argomenti. Se guardiamo il programma 0.5, tratta la sicurezza negli ambienti di vita e potremmo includerlo all'interno di questo; se prendiamo il piano mirato della prevenzione, sarebbe proprio quello specifico oppure un programma libero ""malattie infettive prioritarie"" e, non ultimo, le malattie nei luoghi di lavoro, perché, quando ci si reca da un tatuatore, si entra anche all'interno di un luogo di lavoro. Tutto questo per dire che vi sarebbero i presupposti per normare la materia, come già avvenuto in altre Regioni. Sicuramente chi opera in questo senso alla luce del sole in Valle d'Aosta rispetta tutte le regole, non credo vi sia un problema, ma vi è un mondo nascosto di tatuatori che esercitano senza avere la dovuta formazione, senza rispettare le regole minime di igiene, nel totale abusivismo. La norma che noi chiediamo di adottare deve prevedere la formazione, come è avvenuto in altre Regioni. Chiediamo quindi al Governo regionale di predisporre, entro 60 giorni, un disegno di legge avente oggetto: ""Disciplina delle attività di tatuaggio e piercing"", che ne regolamenti l'attività e la formazione degli operatori, valorizzando e coinvolgendo le realtà già presenti nella nostra regione."
47869,XVI,18/10/2024,"FINANZA REGIONALE E LOCALE, Programmazione",2,it,201.0,1975.0,M,SA,53,1187,"Come da lei richiamato, l'attività di tatuaggio e piercing non ha allo stato attuale una normativa di riferimento a livello nazionale nonostante alcune Regioni in tal senso si siano mosse. Le strutture competenti dell'Assessorato e dell'Azienda USL però stanno predisponendo una bozza di norma regionale che dovrà essere condivisa e strutturata con le strutture regionali competenti in materia di accreditamento e formazione. Tale bozza dovrà poi essere oggetto di confronto anche con le realtà già presenti sul territorio e coinvolte sul tema per queste attività specifiche. Considerato che l'iter è già stato avviato e che la tempistica non può essere determinata a priori in quanto è condizionata dai confronti e dalle procedure che investono più uffici e più soggetti, l'ordine del giorno, che condividiamo, non può essere approvato, quindi ci asterremo. A titolo personale poi le dico, collega Restano, che, viste le patacche che prova a rifilarmi anche su robe che non mi riguardano, tipo l'ordine del giorno ""Preferenze"", avrei un po' di timore in tal senso. Mi guardi, sono un panda, non mi tratti male. Si dà atto che dalle ore 16,31 riassume la presidenza il presidente Bertin."
47869,XVI,18/10/2024,"FINANZA REGIONALE E LOCALE, Programmazione",2,it,261.0,1964.0,M,RV,55,854,"Rassemblement Valdôtain dispensa una carezza per tutti. Caro Assessore, mi ha detto una cosa che conoscevo: questo disegno di legge è fermo da alcuni anni. Si è un pochino arenato all'interno delle maglie dello sportello unico, che alcune volte, come già accennato in questi giorni di Consiglio, necessiterebbe di qualche semplificazione. Come lei ben sa, quando noi discutiamo qualcosa, come la presentazione di un disegno di legge, è perché ce l'abbiamo già pronto, molto più semplice di quello che si è arenato all'interno degli uffici dello sportello unico, quindi faremo la nostra parte, depositeremo la nostra proposta di legge e attendiamo i vostri riscontri. Vediamo chi è più veloce, se il panda o l'asinello di Rassemblement Valdôtain nel depositare il disegno di legge. Poi avremo modo di confrontarci e speriamo di trovare un percorso comune."
47869,XVI,18/10/2024,"FINANZA REGIONALE E LOCALE, Programmazione",2,it,141.0,1968.0,F,LEGA VDA,57,2044,"Richiamato il punto 1.6 del DEFR, che riguarda l'Assessorato delle opere pubbliche, dove si evidenzia la parte relativa alla gestione e manutenzione della rete stradale classificata regionale e i rapporti da intrattenere con Anas per opere che ricadono su tratti stradali di competenza statale, si prende atto che nella nostra regione sono numerosi i cantieri stradali che interessano la rete viaria stradale, i quali, inevitabilmente, recano disagio all'utenza stradale. Da un altro lato mi vien da dire, aprendo una parentesi, comunque ben vengano, perché, se si fa manutenzione, vuol dire che si ha a cuore anche la sicurezza di coloro che frequentano le strade, però potrebbero esserci degli accorgimenti da adottare. Evidenziato che, durante l'elaborazione dei vari cronoprogrammi dei lavori di manutenzione ordinaria e straordinaria delle strade che insistono sul nostro territori, si potrebbe valutare la possibilità con gli enti proprietari delle sedi stradali di articolare un orario con turni di lavoro che coprano l'intero arco delle 24 ore, ovviamente nei mesi dove questa cosa è fattibile, onde limitare e contenere i disagi ai viaggiatori, anche in considerazione del numero di mezzi circolanti, soprattutto in alcuni periodi dell'anno, dove l'incremento della circolazione, già di per sé sostenuta, raggiunge picchi elevati; inoltre, si avrebbe anche il risultato di ridurre in termini di tempo l'esecuzione delle manutenzioni da eseguire. Con questo ordine del giorno, quindi, il Consiglio vuole invitare il Governo a impegnarsi a valutare la possibilità, di concerto con gli enti proprietari delle sedi stradali, di prevedere, nelle prossime future installazioni di cantiere di manutenzione stradale, l'articolazione dello svolgimento degli stessi nell'arco di tutte le 24 ore della giornata, con appositi turni di lavoro, che mirino proprio a contenere maggiormente i disagi che vengono causati all'utenza stradale e non da meno riducano conseguentemente anche i termini di tempo dell'esecuzione delle lavorazioni programmate."
47869,XVI,18/10/2024,"FINANZA REGIONALE E LOCALE, Programmazione",2,it,281.0,1976.0,M,UV,59,2301,"Grazie collega. Il problema sollevato dall'ordine del giorno va nella direzione che è sicuramente condivisa: quella di limitare al massimo i disagi per la popolazione e i disagi derivati dai lavori della gestione e della manutenzione della rete stradale, lavori e manutenzione ordinari ma anche straordinari. Circa la proposta di prevedere turni che coprano le 24 ore nella realizzazione dei cantieri stradali, va sottolineato che il ricorso al lavoro notturno è già attuato dai rispettivi enti gestori, compresa la Regione, dove possibile e dove indispensabile. Ricordo, a titolo di esempio, alcuni cantieri: quello relativo alla pavimentazione della rotonda di Pont-Suaz, il posizionamento delle barriere stradali new jersey sempre sul Pont-Suaz, o gli ultimi lavori svolti dall'Anas sulla statale 26, all'altezza della Mongiovetta e, sempre da parte di Anas, gli attuali lavori in galleria sulla variante di Etroubles, dove c'è anche un problema di manodopera, oltre che di lavoro notturno. Richiamo anche il ricorso ai lavori su più turni in caso di interventi di somma urgenza, come il cantiere di quest'estate per il ripristino della circolazione lungo la strada regionale n. 47 di Cogne, di cui abbiamo parlato, e sottolineo anche il ricorso all'utilizzo del lavoro su turni di 24 ore lungo l'asse autostradale, sia da parte di SAV che da parte di RAV. Tutto ciò premesso, corre però anche l'obbligo di sottolineare che il lavoro su più turni e notturno nei cantieri stradali non sempre è possibile o opportuno in quanto sottoposto a stringenti vincoli legati ad alcuni aspetti: garantire la sicurezza degli operai e degli addetti, oltre che il rispetto dei vincoli e dei contratti di lavoro; garantire il corretto approvvigionamento dei materiali di cantiere ed escludere interventi di particolare complessità o pericolosità che, per la loro stessa natura e per la conformazione dei siti sui quali si sviluppano i cantieri, non possano essere svolti in orario notturno. Si ribadisce comunque l'impegno di questa Amministrazione a cercare tutte le soluzioni utili a contenere al massimo i disagi a danno della popolazione, nei limiti di quanto detto, e cercando una sempre migliore sinergia tra i vari enti e un'attenzione ai disagi. Per questo chiediamo il ritiro, in alternativa ci asterremo."
47869,XVI,18/10/2024,"FINANZA REGIONALE E LOCALE, Programmazione",2,it,141.0,1968.0,F,LEGA VDA,61,1117,"Ringrazio l'Assessore e mi piace quello che ha detto in conclusione, ovvero l'impegno a cercare delle soluzioni per poter attuare questa modalità di turnazione anche nei cantieri dove attualmente non viene attuata. Lei mi ha parlato di turnazioni che già esistono, turnazioni sulle 24 ore di questi lavori nei cantieri stradali e mi ha citato alcuni cantieri: i cantieri di Pont-Suaz, la strada della Mongiovetta e a Etroubles, dove c'è la variante. Ci siamo dimenticati che c'è anche tutta un'altra parte di Regione, che va da Aosta verso il Monte Bianco. Io posso garantirle che percorro quella strada settimanalmente e non ho mai visto nessuna turnazione. Lei però ha detto che proverà a cercare delle soluzioni. Quel tratto stradale che collega l'Alta Valle con il capoluogo regionale è parecchio trafficato. Giusto, lei è a Saint-Nicolas, io però vado un po' più su e posso garantirle che è veramente trafficato. Sono grata di quello che ha risposto, non ritireremo l'ordine del giorno, ma soltanto perché rimanga agli atti l'impegno che lei si è preso, anche se vi asterrete nel votare questo ordine del giorno."
47869,XVI,18/10/2024,"FINANZA REGIONALE E LOCALE, Programmazione",2,it,0.0,1985.0,M,RV,63,2922,"Questo ordine del giorno, come in un altro caso, potremmo dire che è un ordine del giorno rappel . In questo caso penso mi risponderà l'assessore Sapinet. Il titolo è: ""Revisione del piano territoriale paesistico e possibili ricadute in termini di sviluppo di grandi complessi commerciali"". Il collega Ganis si ricorderà che nel corso della trattazione della proposta di legge n. 96, quella sui distretti del commercio, era stato approvato un ordine del giorno del nostro gruppo consiliare, che, una volta emendato d'accordo con l'Assessore, chiedeva di valutare lo stato dello sviluppo dei servizi di rilevanza regionale di cui alla lettera f) del comma 2 dell'articolo 23 - stiamo parlando di grandi complessi commerciali - delle norme di attuazione del PTP alla luce dell'attuale presenza e collocazione sul territorio regionale; proporre, nell'ambito degli obiettivi di cui al punto 4 della deliberazione 1067/2022, elementi di indirizzo, specifiche norme o modifiche volte a favorire la rigenerazione urbana delle zone soggette a maggior desertificazione commerciale e presentare i risultati dell'attività di cui ai punti precedenti nelle competenti Commissioni consiliari. Qui si parlava appunto di una tempistica. Al di là di quello, il tema è tornato à la une , un po' per cantieri che si stanno sviluppando, un po' per una serie anche di ulteriori iniziative legislative, devo dire anche un po' con sorpresa, perché il tema del PTP per anni è stato un po' in sordina e adesso anche in alcune osservazioni e modifiche dei piani regolatori viene tirato fuori dal cilindro. Il tema della presenza e collocazione sul territorio regionale di queste strutture è sicuramente complesso e complicato. Io lo ricordo tutte le volte, perché è bene ricordarlo: comunque gli enti di governo principale della pianificazione territoriale sono i Comuni, i piani regolatori generali non sono certo secondi ad altri strumenti di programmazione. L'articolo 1bis, che è stato citato anche in qualche replica dall'Assessore al Commercio, sappiamo tutti come è nato, come non ha potuto agire e come difficilmente oggi si potrà ripetere, al netto anche di impegni presi nel PNRR, e non soltanto, legati al tema della concorrenza. Fatto sta che vogliamo portare questo rappel all'attenzione dell'Aula, impegnando l'Assessore a riferire circa i risultati dell'attività di cui all'impegnativa dell'ordine del giorno citato in premessa e impegnare, di conseguenza, i Presidenti delle Commissioni a poter organizzare una seduta congiunta nel termine previsto, comunque per poter analizzarlo. Che questo poi possa avvenire nell'ambito dell'esame di una legge proposta da altri gruppi consiliari, oppure in un esame più complessivo dello stato dell'analisi o dell'applicazione della delibera che ho citato sul PTP l'importante è che si faccia in modo tale che possiamo comprendere effettivamente quali sono le evoluzioni e gli spazi di manovra."
47869,XVI,18/10/2024,"FINANZA REGIONALE E LOCALE, Programmazione",2,it,281.0,1976.0,M,UV,65,2618,"Grazie collega. Prendo nota del rappel. Avevo un post-it lì, perché non ce ne siamo dimenticati. Non a caso questa mattina avevo ringraziato anche la struttura Pianificazione territoriale, che è un po' al centro dell'azione, con una serie di dossier , tanti e di peso. Conveniamo sul fatto che tutte le questioni, come questa, oltre a poter avere risposte immediate per iniziare a minimizzare gli effetti sul territorio, devono essere però inquadrate in una visione di più ampio respiro. Per questo abbiamo avviato le attività per aggiornare il PTP e renderlo maggiormente rispondente alle esigenze dei prossimi anni alla luce dei cambiamenti che stanno avvenendo non solo climatici, ma anche sociali e culturali, ne è testimonianza anche tutta una serie di iniziative che lei, ma anche altri colleghi hanno portato all'attenzione dell'Aula. Solo in tale ambito sarà quindi possibile valutare tutti gli effetti, individuarne i legami e ipotizzare gli scenari evolutivi per provare a risolvere le criticità. Le analisi tematiche preliminari sono concluse, restituendo un insieme corposo e articolato di indicazioni e di proposte, che vanno attentamente valutate. Chiaramente sono proposte e indicazioni tecniche che vanno valutate soprattutto sotto il profilo politico e anche con i diversi portatori di interesse. Come detto, stiamo lavorando e si arriverà a breve, nei tempi che abbiamo già detto, all'aggiornamento leggero della legge n. 11, che è il passo ulteriore. Come ci siamo detti: piano casa, legge n. 11 e poi PTP, che conterà comunque anche le indicazioni sull'applicazione della legge ""salva casa"". Il recepimento della legge ""salva casa"", infatti, è prioritario e complesso, perché interviene in vario modo sulla disciplina urbanistica di cui la Regione ha competenza primaria. Per quanto riguarda il documento relativo al PTP, quindi stiamo valutando come organizzare non solo la presentazione del documento, che è previsto dalla deliberazione di Giunta, ma anche come avviare il confronto con i portatori di interesse per aprire una discussione sul territorio con le parti economiche e sociali e, ovviamente, il percorso politico. Con il nuovo anno, quindi, una volta terminata l'approvazione delle modifiche alla legge n. 11, che di fatto costituisce un primo risultato del lavoro svolto, potremo concentrarci sul documento tecnico relativo al PTP. Stiamo quindi pensando, come detto, a organizzare questi confronti per renderli i più utili possibili non solo all'Amministrazione, ma anche agli operatori del territorio. Come potete immaginare, ci asterremo nel caso non venisse ritirata l'iniziativa."
47869,XVI,18/10/2024,"FINANZA REGIONALE E LOCALE, Programmazione",2,it,0.0,1985.0,M,RV,67,302,"Ovviamente non ritiriamo l'iniziativa, così almeno avremo un secondo rappel o, meglio, un primo rappel, speriamo di non averne un secondo. Prendiamo atto delle tempistiche che ci ha indicato, cercheremo di seguire il percorso che lei ha dato, quindi attendiamo il primo step : quello della legge n. 11."
47869,XVI,18/10/2024,"FINANZA REGIONALE E LOCALE, Programmazione",2,it,171.0,1995.0,M,LEGA VDA,69,1248,"Voteremo anche noi questo ordine del giorno, perché è giusto in qualche maniera affrontare in Commissione un tema che è molto, molto complesso. Quello del governo e della costruzione di questi esercizi commerciali di media e grande distribuzione è un tema molto delicato, anche al centro di un dibattito in tantissime comunità. Abbiamo presentato una proposta di legge qualche giorno fa, che appunto ha come scopo quello di regolamentare o almeno porre una sorta di termine, di pausa, al momento fino a che appunto non ci sia una riforma organica del PTP in una certa direzione, una proposta in legge che è già stata applicata anche in altre Regioni, che ha portato dei frutti. Ci sarà modo anche di affrontarla in Commissione, sperando appunto che anche questo dibattito ci sia in Commissione, perché vediamo benissimo la differenza di velocità fra proposte di legge e disegni di legge scaricati dalla Giunta. In ottica del tutto costruttiva, però, abbiamo presentato questa proposta di legge per mettere altro cibo sul tavolo, che deve essere poi digerito successivamente, su un tema che è veramente complesso. Sosterremo quindi questo ordine del giorno, che alla fine è un intento del tutto positivo di discussione e di confronto in Commissione."
47869,XVI,18/10/2024,"FINANZA REGIONALE E LOCALE, Programmazione",2,it,146.0,1973.0,M,FI,71,2760,"Presentiamo oggi un ordine del giorno che affronta una tematica di cruciale importanza per la nostra Regione: la gestione della specie canis lupus , il lupo, e il suo impatto sulle attività umane, in particolare sulle pratiche tradizionali di utilizzo e gestione dei territori montani. La gestione del lupo è stata oggetto di numerose iniziative presentate in Consiglio regionale da parte del sottoscritto a testimonianza della rilevanza che essa riveste per il nostro territorio, caratterizzato da una forte presenza di attività pastorali e agricole che convivono con una fauna selvatica sempre più in crescita. La presenza del lupo nelle aree montane della Valle d'Aosta ha suscitato un dibattito significativo sia a livello locale che europeo, con posizioni spesso divergenti tra la necessità di salvaguardare una specie simbolo della biodiversità e l'esigenza di proteggere le attività economiche tradizionali. È con attenzione che accogliamo la notizia proveniente dall'Unione europea circa la proposta di declassare lo stato del lupo da rigorosamente protetto a protetto nell'ambito della Convenzione di Berna. Tale modifica comporterebbe un cambiamento nella gestione della specie, consentendo, nei limiti di quanto previsto, il prelievo venatorio della specie. Questo passo rappresenta un punto di svolta nelle politiche di gestione della fauna selvatica, offrendo nuove prospettive di azione per affrontare la questione dei danni delle attività umane e dell'equilibrio necessario tra conservazione della biodiversità e protezione degli interessi economici. Alla luce di queste disposizioni, è fondamentale che la nostra Regione si prepari a gestire al meglio questa transizione, anticipando appunto gli scenari che potrebbero derivare dal declassamento del lupo e definendo un piano strutturato di conservazione e gestione della specie. Tale piano dovrà bilanciare l'esigenza di salvaguardare il lupo, una specie importante per l'ecosistema, con la necessità di tutelare le attività umane, in particolare quelle agricole e pastorali, riducendo al minimo l'impatto di questa specie sugli allevamenti, sulle comunità montane e sul mondo venatorio. Questo ordine del giorno propone pertanto di impegnare il Consiglio regionale e la Giunta a elaborare un piano di gestione che, in vista di un possibile declassamento della specie, stabilisca le azioni necessarie per garantire la coesistenza del lupo con l'attività dell'uomo. Tale piano dovrà includere misure di monitoraggio, prevenzione e mitigazione dei danni o del rischio, nonché un quadro normativo ed economico che sostenga gli operatori del settore, assicurando che il lupo continui sì a far parte del nostro patrimonio naturale, senza però compromettere lo sviluppo economico del mondo agricolo."
47869,XVI,18/10/2024,"FINANZA REGIONALE E LOCALE, Programmazione",2,it,185.0,1983.0,M,LEGA VDA,73,3230,"Come questo Consiglio e come le persone al di fuori sanno, la specie del lupo è oggetto di un processo che mira a declassare lo status da rigorosamente protetto a protetto nell'ambito della Convenzione di Berna. C'è stato già un primo passaggio informale a livello di Paesi, che hanno sostanzialmente dato il via libera, e adesso si attende che ci sia lo spostamento del lupo dall'allegato 2 all'allegato 3 della Convenzione di Berna, che riporta appunto le specie di fauna soltanto protette. È di tutta evidenza che quest'Aula è già stata coinvolta fin dall'inizio di questa legislatura in un dibattito che riguarda proprio questo tema, un dibattito che evidentemente si è sviluppato e che ha portato peraltro alla scrittura di un disegno di legge e di una proposta di legge sostanzialmente identiche. Ricordo il collega Carrel fra i depositari e primi firmatari di questa proposta di legge, che poi è diventata legge in virtù di un accordo di quest'Aula ed è stata approvata a larghissima maggioranza, con le consuete eccezioni, ma è giusto che ci sia il libero pensiero di ciascuno di esprimere il proprio sentire. È la legge del 18 maggio 2021, n. 11, che è intitolata: ""Misure di prevenzione e di intervento concernenti la specie lupo, attuazione dell'articolo 16 e direttiva 9243 CE del Consiglio, 21 maggio 1992, relativa alla conservazione degli habitat naturali e seminaturali, della flora e della fauna selvatica"". Questa proposta di legge, che è diventata legge a tutti gli effetti, evidentemente ha una possibilità di sviluppare alcuni effetti, effetti che evidentemente vanno nella direzione di tutelare tanto la fauna selvatica quanto gli allevamenti e i potenziali danni che possono essere causati proprio da chi svolge questa attività, con la necessità quindi di tutelare questo tipo di attività che storicamente insistono sul nostro territorio regionale. Una parte di questa legge però non si è mai potuta applicare perché c'è un vincolo sicuramente molto forte rispetto a un parere che si deve acquisire prima di fare l'azione di prelievo della specie lupo, un parere che è tendenzialmente sempre negativo, quindi è evidente che questa legge diventa inefficace. Alcune Regioni hanno cercato in qualche maniera di provare a superare questa modalità e quindi di acquisire questo tipo di parere in realtà riducendo la tempistica della risposta; altre invece - e noi siamo esattamente in questa situazione - gioco forza hanno dovuto semplicemente attendere. Questo potenziale declassamento, che è figlio della diffusione del lupo in tutta Europa, sicuramente apre le strade ad altri scenari ed è l'applicazione effettiva della legge di cui abbiamo parlato, cioè la 11/2021. Ecco quindi che, in attesa che ci sia la scelta e la decisione del declassamento da parte della Convenzione di Berna - o magari no, non lo sappiamo, ma il comune sentore e la decisione che è arrivata dagli Stati europei pare invece vadano nella direzione del declassamento - con questo ordine del giorno impegniamo l'Assessore competente a riferire nella III Commissione consiliare circa gli eventuali aggiornamenti sul declassamento della specie canis lupus , anche in funzione di quanto previsto dalla legge regionale 18 maggio 2021, n. 11."
47869,XVI,18/10/2024,"FINANZA REGIONALE E LOCALE, Programmazione",2,it,58.0,1992.0,M,PA,75,1739,"Il 25 settembre scorso gli Stati dell'Unione europea hanno dato il via libera al declassamento dello status di protezione del lupo, richiedendo la modifica della Convenzione di Berna per portare la specie lupo da particolarmente protetta a protetta. L'Italia, peraltro, è tra i Paesi che hanno votato a favore di questo declassamento. La modifica della Convenzione declassa così la protezione della specie da rigorosa a semplice nel continente europeo. Per diventare effettiva, la riduzione dovrà essere approvata dal Comitato permanente della Convenzione e rimandata all'Unione europea per un aggiornamento della direttiva ""Habitat"", in seguito ci sarà il conseguente adeguamento delle leggi nazionali. Nella proposta del piano regionale faunistico venatorio, approvato con delibera di Giunta n. 744 del 1° luglio del 2024, al paragrafo 4.2, dedicato alla specie lupo, nella parte relativa agli indirizzi gestionali, infatti abbiamo scritto che attualmente non si dispone di un piano nazionale aggiornato in materia di conservazione e gestione del lupo. Poche righe dopo si continua sostenendo che si ritiene che sia necessario promuovere specifici protocolli locali, che contengano indicazioni circa le situazioni di criticità, le modalità di intervento, gli operatori e le azioni di dissuasione e di contenimento. Il protocollo di intervento deve contenere i criteri e gli obiettivi per gestire in maniera tempestiva a livello locale le problematiche e le criticità legate alla presenza del predatore. Il declassamento del lupo quindi consentirebbe la possibilità di prelievo, su autorizzazione del Ministero, una volta ottenuto il parere favorevole dell'Ispra, ma prima è necessario chiudere appunto tutto l'iter che ho sopra elencato."
47869,XVI,18/10/2024,"FINANZA REGIONALE E LOCALE, Programmazione",2,it,146.0,1973.0,M,FI,77,898,"Grazie Assessore. Mi permetta il collega della Lega: il prelievo è una cosa, il controllo è un'altra. Qui si parla di controllo e non di prelievo. Detto questo, vorrei invece ricordare all'Assessore che il Vicepresidente del Piemonte già nel lontano 2023 inviò una lettera al ministro dell'ambiente, Pichetto Fratin, per chiedere l'approvazione di una strategia condivisa per la gestione del lupo e per il controllo. A mio avviso, già allora questa lettera rappresentava una grande attenzione verso il territorio piemontese, a tutto il mondo agricolo e a quello antropizzato. Lei oggi, Assessore, mi ha fatto un po' un excursus , una sintesi di tutto quello che già conosciamo, senza poi arrivare a niente di concreto ovviamente, perché al momento non c'è niente. Io però, dopo aver letto il DEFR, le posso dire che non c'è nessun accenno... (brusìo in aula) ...scusate, Assessore... Consigliere..."
47869,XVI,18/10/2024,"FINANZA REGIONALE E LOCALE, Programmazione",2,it,146.0,1973.0,M,FI,79,1044,"È sempre lei... Dopo aver letto il DEFR ci si accorge che non c'è nessun accenno alla specie del lupo. Non si prende in considerazione la problematica e non si tiene conto di un piano di conservazione e di gestione. Ricordo che già nel 2019 il Ministero dell'ambiente ha elaborato un piano fermo nel cassetto, come è ferma la nostra legge per i motivi che ha ben evidenziato il collega. Ripeto: occorre attuare, al fine di gestire al meglio la problematica, in attesa del declassamento della specie, almeno una bozza di questo piano. Perché dico questo? Per non trovarci poi sempre a rincorrere il problema. Il mondo agricolo, quello faunistico e tutto quello antropizzato, aspettano non soltanto delle risposte, ma anche dei fatti, dei fatti concreti. Questa bozza potrebbe rappresentare un fatto concreto. Ricordo che il controllo della specie del lupo rientra anche nella linea politica di molti partiti nazionali, anche se poi qualcuno va in bagno, come il collega Andrea. Per questo motivo non ritiro l'ordine del giorno e andremo al voto."
47869,XVI,18/10/2024,"FINANZA REGIONALE E LOCALE, Programmazione",2,it,185.0,1983.0,M,LEGA VDA,81,1985,"Ringrazio il collega che mi ha preceduto, che probabilmente aveva perso il riferimento della legge regionale 11/2021, a cui cerchiamo di fornire un supporto leggendo l' incipit dell'articolo 1, che dice: ""Il Presidente della Regione, di concerto con l'Assessore regionale competente in materia di agricoltura e risorse naturali, con proprio decreto, previo parere favorevole dall'Istituto Superiore per la Protezione e la Ricerca Ambientale (Ispra), limitatamente alla specie canis lupus può autorizzare il prelievo, la cattura e l'eventuale abbattimento di esemplari"". Ovviamente, così come citato nell'ordine del giorno che abbiamo depositato, l'incipit dell'articolo 1 della legge regionale 11/2021 evidentemente prevede la parte del prelievo, che su questo si incentrava, perché è evidente che la parte che blocca poi tutta una serie di processi è proprio la questione della richiesta del parere dell'Ispra, che deve autorizzare ogni volta. Su questo, per esempio, abbiamo visto che in Trentino-Alto Adige in realtà c'è stato un superamento, con l'accorciamento dei tempi di risposta del parere dell'Ispra, che, se non risponde, tendenzialmente è una criticità, perché si arriva al fatto che l'Ispra non risponde mai, quando ci sono richieste di questo tipo, sostanzialmente si dà una sorta di silenzio-assenso. Con il declassamento della specie in realtà si andrebbe anche a incidere su questo meccanismo. È chiaro che fino a quando non abbiamo la notizia e l'ufficialità del declassamento non possiamo neanche compiere delle azioni che vadano nella direzione che abbiamo indicato, quindi è evidente che, senza avere un aggiornamento tempestivo, che chiederemo ovviamente all'Assessore costantemente, non potremo fare delle scelte conseguenti. Attendiamo evidentemente questo parere, ma chiediamo e confermiamo anche il voto del nostro ordine del giorno, che chiede di essere tempestivamente informati per poter poi fare le azioni conseguenti quando avremo dei dati certi in mano."
47869,XVI,18/10/2024,"FINANZA REGIONALE E LOCALE, Programmazione",2,it,252.0,1972.0,M,RV,83,272,"Ringrazio i colleghi per la presentazione dei due ordini del giorno, dall'altra parte mi dispiace che da parte del Governo sul DEFR siano stati un po' timidi riguardo a questa problematica, una problematica che assilla la nostra Regione, e non solo, da molti anni e che..."
47869,XVI,18/10/2024,"FINANZA REGIONALE E LOCALE, Programmazione",2,it,252.0,1972.0,M,RV,85,3969,"...se si riesce a sistemare, sennò continuo l'intervento ugualmente. Dicevo che da parte del Governo non è stato scritto praticamente nulla riguardo a questa problematica. Le misure che ci sono adesso a disposizione non sono efficaci per proteggere tutti gli animali, c'è tutta una fauna selvatica che ha subito un calo molto grave, vediamo i caprioli e, a seguire, ci sarà una serie di altre specie che verranno sempre meno, la cui popolazione diminuirà a causa degli attacchi del lupo. È una problematica che noi abbiamo portato avanti già dagli inizi, con i colleghi che hanno presentato queste iniziative, perché - è inutile che ce lo nascondiamo - io penso che nella regione in cui viviamo tutti ci conosciamo abbastanza, io non so se le segnalazioni arrivino solo a me, ma ogni giorno mi arrivano segnalazioni di attacchi sia a fauna selvatica e resti di fauna selvatica, ma anche a bovini, ovini e caprini, soprattutto in questa stagione, dove forse le cucciolate incominciano a cacciare e logicamente il numero di branchi aumenta, non sono pochi. Apprendiamo in modo favorevole e molto attesa da tutti gli allevatori la proposta di declassamento di questa specie. Nessuno vuole l'estinzione di questa specie, ma un controllo sicuramente deve essere fatto. Non voglio entrare nei cavilli burocratici che sono stati elencati da tutti i colleghi, ma, per riuscire ad avere un documento che sia efficace in caso di pubblica sicurezza o altro, logicamente io chiederei, se poi non lo farete, lo faremo con altri strumenti, con un'impegnativa nei prossimi Consigli... portare questa tematica in III Commissione, come richiesto dal collega, mi pare una cosa buona e giusta, anche per approfondire i metodi in cui si potrà o si dovrà intervenire, perché non è che con il declassamento di questa specie, al di là del parere della Convenzione di Berna, che arriverà nel prossimo autunno e poi con tutti gli atti che dovranno essere ribaltati, sia dalla Commissione europea ma anche dallo Stato e recepiti dalla nostra Regione... non è che se domani c'è un declassamento della specie, incominciamo a fare tutti i pistoleri e abbattiamo tutto quello che ci troviamo davanti. Dovrà essere regolamentato in maniera che sia un documento efficace, non come adesso... come tutte le misure che sono state fatte adesso sia nella denuncia degli attacchi e quant'altro... che, anche se sembra ben regolarizzato, così non è, perché non tutti vengono trattati allo stesso modo, dipende anche dai rilievi che vengono fatti, dallo spirito di chi fa i rilievi e dalla simpatia di chi si trova davanti... comunque avere un documento che sia veramente efficace e che possa non dare delle risposte concrete a chi vive in montagna e quant'altro, ma un po' di rassicurazione, perché fino adesso io ricevo segnalazioni tutti i giorni di attacchi continui su animali - e alcuni casi vengono dichiarati, giustamente, non mi metto (incomprensibile) a sostituire gli esperti... - da predatori come lupi o canidi, ma sono degli incidenti o degli attacchi che prima della presenza del lupo nella nostra regione non si vedevano. Viene anche denunciato il fatto - mi dispiace doverlo dire in quest'aula - che molte aziende non denunciano più gli attacchi perché tanto non vengono tutelate e sembra sempre che, quando uno subisce un attacco o uno smarrimento, sia in malafede e per colpa dell'allevamento che non ha accudito bene i suoi animali e non è sempre così, di conseguenza, rinunciano anche a denunciare ed è sbagliatissimo. Qui faccio un appello a denunciare un eventuale attacco o smarrimento di animali, perché, se non riusciamo ad avere dei dati concreti, anche adesso che avremo la possibilità di intervenire su questo problema, se non abbiamo dei dati aggiornati e la fotografia esatta di tutti gli attacchi o dei vari incidenti causati da questi predatori, non potremo adempiere a un documento che sia veramente efficace per dare le risposte che in tutti questi anni non sono state date."
47869,XVI,18/10/2024,"FINANZA REGIONALE E LOCALE, Programmazione",2,it,146.0,1973.0,M,FI,87,432,"Vorrei soltanto spiegare bene un concetto: il prelievo viene fatto sulla specie cacciabile, quindi sulla quantità e sulla qualità e tiene conto anche dei censimenti sulle specie cacciabili; il controllo invece viene fatto per motivi di gravità, quindi nelle zone vietate, dove non si può cacciare, e anche nei giorni di silenzio venatorio. Credo che lei lo sappia, collega. A questo punto preparerò magari un emendamento alla legge."
47869,XVI,18/10/2024,"FINANZA REGIONALE E LOCALE, Programmazione",2,it,261.0,1964.0,M,RV,89,1411,"Parliamo nuovamente di pesca, in particolar modo di pesca turismo, questo è il titolo che abbiamo dato all'ordine del giorno. Come anticipato nel corso del dibattito generale, abbiamo rilevato che all'interno del punto 1.2, Assessorato agricoltura e risorse naturali non è stato fatto alcun passaggio esplicito su quel che riguarda l'attività della pesca. Noi sottolineiamo l'importanza strategica sul turismo del settore della pesca sportiva, un'importanza che si rileva anche dal punto di vista commerciale e della promozione del territorio. Chiediamo con questo ordine del giorno di valutare la progettazione di altre riserve di pesca speciali che abbiano delle caratteristiche morfologiche diverse dall'unica rimasta in Valle d'Aosta. Il fine è quello di creare una vera e propria offerta turistica che permetta all'amante della pesca di soggiornare in Valle d'Aosta almeno per una settimana, cambiando tipologia di torrente, tipologia di acque e di pesca, in maniera da vendere un prodotto che potrebbe essere unico nel suo genere a un'utenza che fino ad oggi in Valle d'Aosta sembrerebbe poco considerata. Vi è un gran numero di operatori specializzati nell'organizzazione di turismo della pesca che potrebbero lavorare per la Valle d'Aosta. Inoltre chiediamo di valutare insieme al consorzio l'opportunità di permettere ai Valdostani di fruire della stessa riserva in maniera agevolata rispetto ad altri."
47869,XVI,18/10/2024,"FINANZA REGIONALE E LOCALE, Programmazione",2,it,58.0,1992.0,M,PA,91,1069,"La legge regionale 34/1976 all'articolo 2 sancisce che il Consorzio regionale per la tutela, l'incremento e l'esercizio della pesca con sede in Aosta ha competenza sulle acque pubbliche della Valle d'Aosta. Ai sensi della citata legge, al Consorzio regionale pesca spettano tra gli altri compiti la valorizzazione della pesca, istituendo in zone idonee opportune riserve consorziali, e la creazione di particolari riserve da utilizzare esclusivamente ai fini agonistici. L'eventualità invece di trasformare alcune delle attuali riserve esistenti in riserve speciali può essere valutata dal Consorzio regionale pesca in base alle caratteristiche dei tratti di torrente interessati e del rapporto costi/benefici stimati per una tale operazione. La previsione di una fruizione agevolata per i pescatori valdostani è competenza in capo al Consorzio regionale pesca; peraltro, tale condizione favorevole esiste già in quanto i pescatori valdostani soci del Consorzio regionale pesca usufruiscono già di uno sconto del 25% sui permessi delle riserve e delle riserve speciali."
47869,XVI,18/10/2024,"FINANZA REGIONALE E LOCALE, Programmazione",2,it,261.0,1964.0,M,RV,93,588,"Assessore, la risposta doveva essere politica, quindi, pur sapendo che non avrebbe votato questo ordine del giorno, avremmo preferito sentir dire da lei che crede in questi progetti ed esprimere un giudizio positivo nei confronti della nostra proposta. Le interlocuzioni con il Consorzio, quelle politiche, spettano a lei. Noi confidiamo, conoscendola, che si attivi per favorire un percorso di questo tipo e soprattutto successivamente per promuovere il prodotto pesca in Valle d'Aosta, così come anticipato dal collega Brunod e come le sto chiedendo in questo momento. Andiamo a votare."
47869,XVI,18/10/2024,"FINANZA REGIONALE E LOCALE, Programmazione",2,it,55.0,1978.0,M,RV,95,2431,"Questo ordine del giorno ha il seguente titolo: ""Le possibili azioni o migliorie al piano di gestione territoriale dell'Ente Parco naturale Mont Avic per una migliore fruizione dell'area protetta"". Abbiamo rilevato che all'interno del punto 3, cioè l'indirizzo agli enti strumentali, in modo particolare per quanto riguarda l'Ente Parco Mont Avic, si riportano le seguenti linee di indirizzo per il triennio: ""Le finalità del parco per il triennio 2025-2027 saranno orientate soprattutto a estendere nell'area di ampliamento territoriale le attività e gli strumenti volti ad assicurare un'adeguata tutela del territorio, così come la sua promozione secondo principi di sostenibilità; assicurare la gestione e la fruizione del territorio ai fini scientifici e culturali anche nella nuova area dell'ampliamento; tutelare, valorizzare e restaurare le risorse paesaggistiche, storiche, ambientali e naturali della zona, anche attraverso l'adeguamento del piano di gestione territoriale all'area di ampliamento"". Ricordiamo che il 19 giugno del 2018, attraverso la delibera di Giunta regionale n. 794, è stato approvato il piano di gestione territoriale dell'ente e che, in data 10 maggio 2023, con una deliberazione del Consiglio regionale, è stato approvato l'ampliamento dei confini territoriali del parco nel comune di Fénis, ai sensi della legge 16/2004. Evidenziamo che in questi anni abbiamo ricevuto diverse segnalazioni da parte dei frequentatori dell'area naturalistica, ma anche da professionisti della montagna in merito alle modalità relative alla fruibilità all'interno del territorio dell'area protetta e che nel corso della legislatura abbiamo già presentato in Consiglio regionale anche alcune iniziative ispettive con l'obiettivo di trovare delle possibili soluzioni condivise per arrivare a migliorare l'attuale situazione relativa alla fruibilità all'interno del parco. Si impegna quindi l'Assessore competente a prevedere, entro i prossimi 30 giorni, un'audizione nella relativa Commissione consiliare competente di un elenco di soggetti, che sono elencati nell'impegnativa, con l'obiettivo di poter approfondire meglio le tematiche e le criticità sopra evidenziate e valutare possibili modifiche, integrazioni o possibili migliorie da apportare al piano di gestione territoriale in vigore, tenendo conto anche delle attività di adeguamento dello stesso che saranno intraprese relativamente all'area di ampliamento."
47869,XVI,18/10/2024,"FINANZA REGIONALE E LOCALE, Programmazione",2,it,281.0,1976.0,M,UV,97,2424,"Grazie collega. In questo ultimo periodo abbiamo dimostrato, anche con i fatti, una certa attenzione al mondo delle aree protette, quindi la continuazione e poi la chiusura del cerchio per quanto riguarda l'ampliamento del Parco del Mont Avic sul comune di Fénis e poi l'attenzione verso la Riserva del Mont Mars, con un importante finanziamento che dà una risposta. Del Mont Avic abbiamo parlato spesso anche in precedenti interrogazioni e iniziative, dove abbiamo ribadito che le modalità di frequentazione dell'area protetta previste nel piano sono frutto di un compromesso tra esigenze di conservazione del parco e volontà di assicurare un'ampia e importante fruizione per promuoverne la visibilità. Anche iniziative partite da lei hanno permesso poi di rafforzare e incentivare la collaborazione in ambito di eventi come il Marché au Fort. Queste modalità presenti nel piano sono state a suo tempo condivise con i soggetti citati da lei nelle iniziative - guide, Comuni, eccetera -, con le quali c'è stato, c'è e ci sarà un approfondito confronto. Ciò detto, è chiaro che, alla luce dell'ampliamento del Parco, il Parco stesso dovrà quindi adeguare il piano, ma è utile precisare che la procedura di adeguamento del piano è alquanto articolata: a una fase di raccolta di tutti i dati seguirà l'espletamento della procedura di VAS. È evidente che in quel processo si riprenderanno anche i temi della fruizione, della tutela, della promozione e della valorizzazione del Parco. I tempi dell'adeguamento sono dunque dettati da tempistiche correlate all'esecuzione dei necessari approfondimenti, che, una volta avviati, saranno sicuramente oggetto del coinvolgimento della Commissione stessa. Come detto, il processo di modifica del piano di gestione territoriale del Parco prevede già che vengano svolti tutti i passaggi amministrativi che abbiamo ricordato e che siano coinvolti tutti i diversi portatori di interesse, che sicuramente saranno chiamati a partecipare a incontri in cui confrontarsi, nei quali esprimeranno le proprie posizioni, compresa anche la fase di partecipazione pubblica in quanto assolutamente aperta. I termini proposti dall'iniziativa non sono pertanto coerenti con l'iter che abbiamo illustrato, saranno tempistiche diverse, ma sicuramente ci si ritroverà nelle Commissioni e in tutti i passaggi che quest'azione richiederà. Intanto richiediamo il ritiro dell'iniziativa, altrimenti ci asterremo."
47869,XVI,18/10/2024,"FINANZA REGIONALE E LOCALE, Programmazione",2,it,55.0,1978.0,M,RV,99,3059,"Dopo aver ascoltato la sua risposta in merito, sicuramente da una parte ci fa molto piacere che, anche dopo diverse iniziative sul tema Parco Mont Avic, diverse volte siano stati presi in considerazione gli spunti e fatte alcune migliorie, come lei ha ben citato adesso nella risposta; questo ordine del giorno, invece, cercava un po' di anticipare quelli che saranno i tempi, che lei in modo molto tecnico ha dettagliato per quanto riguarda tutti gli step del piano di gestione e quant'altro. Perché dico questo? Perché è più o meno da sei anni a questa parte che è in vigore il piano di gestione e si sono manifestati un po' questi dubbi e perplessità, quindi abbiamo pensato di poter anticipare questi tempi e di richiedere le audizioni di questi soggetti. In modo particolare mi riferisco proprio alle professioni della montagna, perché, come lei probabilmente sa bene, Assessore, all'interno del piano di gestione ci sono dei passaggi per quanto riguarda proprio la mobilità pedestre e lo svolgimento di certe attività dell'arrampicata sportiva, l'accessibilità a certe vette che sono fuori dalla sentieristica, la modalità di fruizione con le biciclette, oppure la fruizione dello sci alpinismo, sui quali i fruitori hanno manifestato dei dubbi e delle perplessità. A beneficio proprio in primo luogo dell'area protetta e di quanto prevede la normativa, nel piano di gestione viene ribadito sovente proprio questo discorso di evitare la dispersione delle persone fuori dai sentieri, poi però allo stesso tempo c'è una serie di attività che possono essere svolte fuori da questi sentieri, perché certe aree sono consentite ma non sono segnalate. Non ci sono i sentieri per l'accessibilità a queste aree. Allo stesso modo, per fare degli esempi, lo sci alpinismo è consentito in certe aree ma poi, come sa bene, se io le dico che lei può stare a 20 metri a destra e a sinistra di un sentiero, quando ci sono a 2000 metri di quota 2 metri di neve, i 20 metri a destra e a sinistra... magari lei sul suo comune può conoscere esattamente dov'è il sentiero, ma, quando le paline e tutte le segnaletiche sono coperte, è molto difficile. Proprio con questo scopo propositivo e collaborativo, abbiamo cercato, come abbiamo detto, in primo luogo di contenere maggiormente le persone nei luoghi idonei; dall'altra parte, per cercare di consentire ai fruitori una maggiore tranquillità - scusi Presidente, c'è un po' di confusione... - nello svolgimento delle proprie attività, ritenevamo opportuno poter affrontare questo percorso. Lei ha detto che questi non sono i tempi, però dall'altra parte siamo anche convinti, con il Presidente della III Commissione competente - che è sempre disponibile ad accettare anche le audizioni in Commissione, o comunque dei percorsi per approfondire certi temi - che ci sia lo spazio per poter anticipare il tempo e non aspettare queste tempistiche così lunghe, che magari richiedono anche anni di tempo, anni in cui potremmo perfezionare certi aspetti e migliorare certe cose. Per questo, votiamo ugualmente l'ordine del giorno."
47869,XVI,18/10/2024,"FINANZA REGIONALE E LOCALE, Programmazione",2,it,146.0,1973.0,M,FI,101,97,Intervengo solo per dire che gli ordini del giorno n. 20 e n. 21 del nostro gruppo sono ritirati.
47869,XVI,18/10/2024,"FINANZA REGIONALE E LOCALE, Programmazione",2,it,261.0,1964.0,M,RV,103,211,"Torniamo a parlare di sport, parliamo dell'Ufficio sport regionale, un argomento che abbiamo già trattato più volte in Consiglio. Un suggerimento che ci siamo permessi di portare all'attenzione dell'Assessore..."
47869,XVI,18/10/2024,"FINANZA REGIONALE E LOCALE, Programmazione",2,it,146.0,1973.0,M,FI,105,1584,"L'emergenza causata dalla diffusione della Bluetongue nella Valle d'Aosta si impone come un atto di responsabilità e attenzione verso il settore agricolo, strategico per l'economia locale e per la tutela della biodiversità nella nostra regione. La Bluetongue, malattia infettiva dei ruminanti, trasmessa da insetti vettori, ha già colpito in modo significativo il territorio valdostano, creando una situazione endemica che compromette la salute degli animali, l'equilibrio ambientale e la stabilità economica delle aziende agricole coinvolte. Alla luce delle difficoltà già affrontate dalle aziende zootecniche, ulteriormente aggravate dall'emergenza Bluetongue, è necessario che le istituzioni regionali si attivino in modo tempestivo e coordinato. In particolare, appare urgente non solo predisporre le misure di prevenzione e contenimento attraverso la vaccinazione massiva, ma anche il rafforzamento delle strutture veterinarie sul territorio. Inoltre, bisogna anche prevedere degli adeguati sostegni economici per le aziende danneggiate. Pertanto, si rende fondamentale l'impegno del Governo regionale nel garantire un adeguato supporto alle attività di contrasto alla Bluetongue attraverso la rimodulazione delle risorse veterinarie e l'adozione di provvedimenti economici che riconoscano indennizzi per gli allevatori colpiti; contestualmente la creazione di una commissione potrà assicurare un efficace coordinamento tra i settori interessati, con il coinvolgimento degli organismi tecnici competenti, per monitorare l'andamento della malattia e definire le azioni necessarie."
47869,XVI,18/10/2024,"FINANZA REGIONALE E LOCALE, Programmazione",2,it,201.0,1975.0,M,SA,107,3060,"Premettendo che chiederemo il ritiro dell'iniziativa o ci asterremo sia per motivi tecnici che politici in previsione di effettuare una vaccinazione volontaria per la Bluetongue sul territorio regionale, questo Assessorato si impegna affinché l'Azienda USL possa prevedere convenzioni con veterinari liberi professionisti o possa far ricorso ad assunzioni a tempo determinato di medici veterinari iscritti all'Ordine. Rispetto ai punti 2 e 3, riferisco quanto trasmesso dagli uffici del collega Carrel, che ringrazio. Al momento attuale è prematuro ipotizzare la tipologia e l'entità dei danni al settore zootecnico in quanto sarà necessario tenere conto dell'evolversi della situazione. In ogni caso, la legge regionale 17/2016 (Legge quadro per gli aiuti in agricoltura), articolo 9, comma 1, lettera f), prevede la possibilità di concedere aiuti alle piccole e medie imprese operanti nel territorio regionale nel settore dell'allevamento delle specie di interesse zootecnico, anche per il tramite delle associazioni di allevatori per la prevenzione, il controllo e l'eradicazione di epizoozie, nonché per i danni causati dalle medesime fino al 100% dei costi sostenuti. Questi aiuti sono disciplinati dall'articolo 26 del Regolamento UE 2022/2472, il cosiddetto ""Regolamento in esenzione per gli aiuti in agricoltura"". Nello specifico, la norma comunitaria recepita a livello regionale prevede, nel caso di misure di controllo e di eradicazione, i seguenti costi ammissibili: test e altre indagini in caso di epizoozie, compresi i test TSE e BSE; acquisto, stoccaggio, somministrazione e distribuzione di vaccini, medicine e sostanze per il trattamento degli animali; abbattimento e soppressione o distruzione degli animali o distruzione dei prodotti a essi collegati o altre misure imposte dalle autorità pubbliche competenti; pulizia, disinfezione, disinfestazione aziende e attrezzature in funzione delle epidemiologie e delle caratteristiche dell'agente patogeno o del vettore. Sono anche previsti aiuti destinati a ovviare ai danni diretti e indiretti causati da epizoozie in atto. La compensazione è calcolata tenendo conto del valore di mercato degli animali abbattuti, soppressi o morti a seguito dell'epizoozia e/o nell'ambito di un programma pubblico, delle perdite di reddito di agricoltura dovute a obblighi di quarantena e alle correlate difficoltà. Viste le diverse ripercussioni dell'epizoozia sul settore zootecnico, al momento le diverse professionalità degli Assessorati sono in continua condivisione di comunicazioni e di informazioni. Per quanto descritto e ritenendo corretto riconoscere l'impegno profuso sin da subito, operando in un'ottica di responsabile prevenzione su questo tema, come già riconosciuto più volte anche in quest'aula, ne approfittiamo per ringraziare tutti coloro i quali stanno collaborando nei due Assessorati diversamente coinvolti, oltre all'Istituto zooprofilattico sperimentale, all'Azienda USL, in particolar modo il dottor Ragionieri e i suoi collaboratori veterinari, oltre a tutti i veterinari aziendali."
47869,XVI,18/10/2024,"FINANZA REGIONALE E LOCALE, Programmazione",2,it,146.0,1973.0,M,FI,109,349,"Grazie Assessore della risposta. Le chiederei gentilmente di farci avere una copia di quello che ha detto, perché, vista la velocità nel leggere la risposta, io francamente non ci ho capito nulla. Comunque apprezziamo l'impegno dell'Assessorato, ma noi, come gruppo, tenuto conto appunto dell'importanza dell'ordine del giorno, lo porteremo al voto."
47869,XVI,18/10/2024,"FINANZA REGIONALE E LOCALE, Programmazione",2,it,252.0,1972.0,M,RV,111,1375,"Brevemente vorrei ringraziare il collega e anche per la risposta dell'Assessore, anche se io conosco bene il settore, immagino per gli altri sia un po' più complicato. Le richieste del collega non sono poi così fuori dal coro, perché, in una fase come quella che stanno attraversando le aziende in questo periodo, che è stata molto confusa, sia per la movimentazione, ma anche per la commercializzazione degli animali, alcune manifestazioni sono andate a buon fine, in parte, diciamo così. Il malessere tra gli allevatori c'è perché questo blocco di movimentazione ha creato molti disagi nelle demonticazioni e quant'altro, con un eccessivo costo burocratico, al di là del fatto che i costi dell'uso dei prodotti repellenti per proteggere gli animali da questo moscerino sono dei costi aggiuntivi che le aziende hanno dovuto subire. Anche noi abbiamo presentato un'iniziativa di cui annuncio già il ritiro, per non perdere tempo, però la porteremo nella prossima adunanza consiliare per approfondire le tematiche, per vedere l'evoluzione, anche se, visto l'andamento della stagionale, dovrebbe risolversi a breve. Andremo però ad approfondire ulteriormente questa problematica per vedere se è il caso di intervenire nella prevenzione e anche nella profilassi... per fare una verifica più approfondita dei danni che sono stati creati da questo insetto a tutti gli allevamenti."
47869,XVI,18/10/2024,"FINANZA REGIONALE E LOCALE, Programmazione",2,it,261.0,1964.0,M,RV,113,2012,"Torniamo a parlare di sport, come detto poco fa, e in particolar modo dell'Ufficio sport regionale. È un argomento che abbiamo già portato all'attenzione dell'Assessore competente più volte, non ci ha mai dato soddisfazione fino ad oggi, confidiamo nel suo intervento odierno. Come è stato previsto l'Osservatorio del turismo regionale per raccogliere dati importanti, riteniamo che sia altrettanto importante raccogliere dati sull'attività sportiva svolta in Valle d'Aosta a tutte le età, da zero a n anni, perché lo sport è importante a tutte le età, anche per l'anziano - lo prevede la legge che abbiamo depositato sull'invecchiamento attivo -, ma è importante comprendere qual è l'orientamento dei Valdostani, dove è meglio investire, cosa si può fare per far praticare di più lo sport in Valle d'Aosta, come si può essere più attrattivi per orientare gli investimenti nel settore dello sport, non solo negli eventi di alto profilo sportivo, ma soprattutto per le persone che ne hanno bisogno, per adottare dei corretti e sani stili di vita, per far crescere la popolazione e soprattutto per rendere lo sport accessibile a tutti, il cosiddetto ""sport di cittadinanza"". Per fare questo, per analizzare il fenomeno degli sport, bisogna raccogliere dati. All'ufficio del CONI hanno una banca dati, che, a nostro avviso, deve essere data in disponibilità a un ufficio della Regione preposto proprio a queste attività. L'ufficio stesso deve raccogliere i dati mancanti, deve analizzarli e fornirli al decisore politico affinché si possa portare all'attenzione del Consiglio e delle competenti Commissioni, con i suggerimenti del caso, per investire al meglio le risorse che abbiamo in nostra disponibilità. Chiediamo quindi di impegnare l'Assessore ad avviare tutte le azioni necessarie per creare un Ufficio sport regionale dedicato a collaborare con il CONI e con tutte le federazioni sportive della Valle d'Aosta per raccogliere dati, analizzarli e quindi indirizzare le scelte politiche nel mondo dello sport."
47869,XVI,18/10/2024,"FINANZA REGIONALE E LOCALE, Programmazione",2,it,152.0,1962.0,M,UV,115,1477,"Lei ha anticipato la risposta nelle sue premesse, collega Restano, perché nel ""rilevato che attualmente l'Assessorato allo Sport non dispone di personale"", io metterei una virgola e poi ""dedicato a tale attività, che risulterebbe determinante per il buon governo politico dello sport"", perché, come lei sa, la situazione del personale in queste strutture, come evidentemente anche in molte altre strutture dell'Amministrazione regionale, non è così numericamente importante da poter consentire di fare tutto quello che si vorrebbe fare e, tra le altre cose, potrebbe starci anche quello che lei ha proposto. In ogni caso, rilevo che la Consulta regionale per lo sport, di cui all'articolo 15 della legge 3/2004, di cui è membro di diritto anche il Presidente del Comitato regionale del CONI, tra le proprie funzioni annovera la possibilità di formulare proposte, oltre che pareri, in materia di politica dello sport, mentre tra le competenze del Comitato ristretto, di cui all'articolo 18 della stessa legge e di cui anche in questo caso fa parte il Presidente regionale del Comitato CONI, che ha la documentazione che lei ha citato, figura la realizzazione, su richiesta della Consulta, di indagini e studi su specifici argomenti afferenti il settore sportivo, in tutte le sue declinazioni. Gli organismi sopracitati sono pertanto nelle condizioni di fornire informazioni e di rappresentare le esigenze del mondo sportivo in modo da indirizzare le scelte politiche in materia."
47869,XVI,18/10/2024,"FINANZA REGIONALE E LOCALE, Programmazione",2,it,261.0,1964.0,M,RV,117,1087,"Grazie per la gentile risposta, Assessore, risposta che non condivido totalmente. Ritengo che la politica sia a un livello sopra al CONI e quindi che tocchi alla politica fornire dei giusti indirizzi qualora disponga dei dati. Come fare a raccogliere i dati quando quelli che si hanno a disposizione non sono sufficienti? Bisogna fare delle scelte. Nelle 250 assunzioni si possono prevedere dei funzionari che si dovranno occupare di sport, tra il personale in disponibilità alla scuola si può chiedere un distacco. I percorsi sono tanti, si possono dare delle consulenze, si possono dare degli incarichi, qualcuno dice che basta volerlo. La Consulta regionale per lo sport probabilmente non dispone delle professionalità richieste. È un organo, mi permetta, per la gestione politica dello sport, può fornire delle suggestioni. Forse, leggendo con attenzione lo studio della Bocconi, si possono aggiungere dei suggerimenti su come procedere. Noi comunque aspettiamo sempre fiduciosi che il Governo regionale guardi lo sport con un occhio diverso da quello che ha utilizzato fino ad oggi."
47869,XVI,18/10/2024,"FINANZA REGIONALE E LOCALE, Programmazione",2,it,178.0,1963.0,M,RV,119,5266,"Ho problemi con la voce, quindi sarò rapido spero. Teurio le bouigno, dotteur Caveri, ""tiro lé oréye"" comèn se di dju pa Bassa Val . [traduzione letterale dal patois: le tiro le orecchie, dottor Caveri, ""tiro le orecchie"" come si dice giù in Bassa Valle]. Ici on engage - on connaît déjà votre réponse, on imagine au moins votre réponse - le Gouvernement à donner suite à tout effort administratif et économique de la part des différentes structures de l'Administration régionale afin de promouvoir, valoriser, affirmer l'utilisation, la diffusion par tous les moyens techniques des langues historiques valdôtaines, notamment le walser et le francoprovençal. Du walser on a un petit peu parlé ce matin, on a abordé le thème, du francoprovençal je dirai deux mots. L'ultimo capoverso nella presentazione del DEFR dice: ""Infine, anche con riguardo all'obiettivo strategico ""Rapporti con le altre minoranze linguistiche"", vi è piena coerenza col programma di governo nell'affermare che la Valle d'Aosta, cuore dell'Europa, deve fare tesoro del particolarismo linguistico che la contraddistingue come punto di partenza verso l'apertura dell'internazionalizzazione e sottolinea l'importanza di rafforzare il bi-multilinguismo anche attraverso progetti Erasmus, e Twinnig progetti transfrontalieri, mobilità di alunni e insegnanti finalizzati alla conoscenza e al rispetto della diversità culturale e linguistica"". Ottima frase. Questa è la frase del 2025-2027, l'ultimo DEFR di quest'anno, a pagina 122, ma è la stessa identica frase, virgole comprese, del DEFR 2024-2025. Se volete, ve lo rileggo, se vi fa piacere, identico, pari pari. In un anno siamo riusciti a copiare quattro righe delle stesse interessanti intenzioni, ma vedo nella scheda di obiettivo che di concluso non c'è nessun segno, siamo a zero. Io qui, Assessore, le darei una bella ammonizione. La tematica, come lei ricorda giustamente in questo DEFR la legge 482/1999, di cui, tra l'altro, si celebrerà il venticinquesimo anniversario e non so se i 25.000 euro erano destinati l'anno scorso per questa occasione, però le ripeto che 25.000 euro per sostenere l'utilizzo di una lingua storica per un popolo più che ridicolo è vergognoso. Comunque sono le scelte del Governo, sappiamo bene che il Governo Testolin non ha a cuore la lingua francoprovenzale, non ha a cuore la cultura valdostana, come dice di avere. Nelle scuole mi risulta che, a parte lo storico Concours Cerlogne di gexiana memoria - quindi si risale agli anni Sessanta - grandi attività sul francoprovenzale non vengano fatte. Comunque questa è la vostra linea, è la vostra scelta: niente patois, ci si occupa di altre amenità, a mio modo di vedere, naturalmente. Tra le varie interessanti intenzioni della 482 lei ci ricordava l'anno scorso - e quest'anno nell'aggiornamento del cronoprogramma viene in parte ripreso - che tra le disposizioni della legge c'è: promuovere l'apprendimento delle lingue minoritarie; consentire l'uso delle lingue tutelate nell'esercizio delle funzioni pubbliche, infatti qui vediamo a che punto siamo in quest'aula; promuovere e diffondere le lingue e le culture tutelate attraverso i mezzi di comunicazione di massa. Qui la Regione ha fatto nulla o ben poco. Io di convenzioni non ne ho sentito parlare, di editoria ne so ben poco. Mi spiace, assessore Caveri, io le darei un'altra ammonizione, perché qui è stato fatto ben poco. Mi permetta, siamo allo stesso livello dell'anno scorso o meno. Nel DEFR dello scorso anno però si intendeva anche promuovere un percorso condiviso di revisione della normativa di riferimento, specifiche norme di attuazione in cui si possano meglio definire alcuni aspetti, la salvaguardia delle specificità linguistiche e del loro uso mediante costanti contatti con gli organi dell'Amministrazione centrale, eccetera. Io i contatti suoi con l'Amministrazione centrale non li conosco, non mi è dato modo di sapere, sicuramente lei avrà avuto contatti con i vertici più alti dello scibile diplomatico, però, mi permetta, per quanto riguarda l'attività di revisione della normativa di approfondimento del testo che riguarda la legge del francoprovenzale, a mio avviso, a parte un'audizione in Commissione, non è stato fatto nulla. Mi permetta di darle un'altra ammonizione. Finisco con lo schema obiettivo, che scrive l'anno scorso, 2024-2026, che l'obiettivo è di ""organizzazione di tavole rotonde e convegni e/o di iniziative di carattere divulgativo finalizzate alla sensibilizzazione e alla valorizzazione delle minoranze linguistiche sul territorio valdostano"". Le leggo anche l'obiettivo di quest'anno, 2025-2027: ""Organizzazione di tavole rotonde, convegni, iniziative, di carattere divulgativo finalizzate alla sensibilizzazione e alla valutazione delle minoranze linguistiche del territorio valdostano"". Pari e patta, qui è peggio di un copia e incolla. Il fatto è che non è stato fatto nulla e questa è la quarta ammonizione. Mi fermo qui, perché adesso estraggo il cartellino rosso. Assessore, secondo me, è così impegnato con tutte le attività di cerimoniale, di gran ciambellaneria, è così impegnato a livello europeo... si occupi di altro, lasci stare il francoprovenzale. Sinceramente, per ridurlo così, è meglio che non se ne tratti. La ascolto con interesse."
47869,XVI,18/10/2024,"FINANZA REGIONALE E LOCALE, Programmazione",2,it,60.0,1958.0,M,UV,121,635,"Io capisco che avete altri riferimenti politici, come Cateno De Luca, noto esponente delle minoranze linguistiche italiane. Vede, lei non può darmi il cartellino rosso per la semplice ragione che lei non è un arbitro, lei è un giocatore che ha approfittato di un ordine del giorno per giocare al dileggio. Io so che lei gioca anche col complottismo, con le scie chimiche, col no-vax, con tutta una serie di altre amenità, allora le posso dire che io e lei siamo profondamente diversi e ne sono anche molto fiero. Nel merito, visto che il suo è stato una specie di catena, scusi la ripetizione di insulti, credo sia inutile risponderle."
47869,XVI,18/10/2024,"FINANZA REGIONALE E LOCALE, Programmazione",2,it,178.0,1963.0,M,RV,123,985,"Io sono particolarmente onorato da questa risposta, che rispecchia esattamente la sua deontologia. Si ricordi, Assessore, che le amenità sono la tachipirina e la vigile attesa, e mi fermo lì, e lasci stare gli eroici che hanno combattuto un mondo vergognoso, ma questo è un altro argomento, ci torneremo. Per quanto riguarda la lingua, ripeto, lasci perdere. Ha tantissimi soldi da gestire, ha un sacco di cerimoniali a cui partecipare, lasci stare il franco-provenzale. Si è difeso da solo in tutti questi secoli, nonostante i tanti Vegezzi-Ruscalla esistenti, nonostante lo Stato italiano, nonostante il Clero, nonostante il Fascismo, nonostante l'Union Valdôtaine. State tranquilli, il franco-provenzale... ha avuto quarant'anni di tempo per occuparsene... almeno una riga nello Statuto di autonomia, neppure quello è riuscita a fare l'Union Valdôtaine e lei in particolare. Lasci stare, che noi ci salveremo con la nostra lingua senza il bisogno del sostegno del Governo regionale."
47869,XVI,18/10/2024,"FINANZA REGIONALE E LOCALE, Programmazione",2,it,60.0,1958.0,M,UV,125,877,"Lei è una persona simpatica, anche eclettica, però le manca un dato fondamentale. Io vorrei sapere, dal punto di vista giuridico, in quale legge sia stato inserito per la prima volta il francoprovenzale. Il francoprovenzale è stato inserito nella legge 482/1999, di cui sono uno degli autori. Le dirò di più visto che lei si occupa anche dei Walser: sono stati inseriti all'interno dello Statuto di autonomia con un articolo specifico che io ho presentato alla Camera dei deputati ed è diventato una modifica dello Statuto di autonomia. Anche i Walser piemontesi sono stati riconosciuti nella legge 482. Con il riconoscimento dei francoprovenzali valdostani nella legge 482 è stata fatta una cosa, a mio avviso, nobile, e nella stessa legge abbiamo riconosciuto anche tutti i francoprovenzali del Piemonte. Io tutto mi posso prendere, ma non il fatto di non essermene occupato."
47869,XVI,18/10/2024,"FINANZA REGIONALE E LOCALE, Programmazione",2,it,171.0,1995.0,M,LEGA VDA,127,2270,"Assessore, forse mi sarei fermato alla prima non risposta. Le vorrei ricordare, per esempio, di un'iniziativa, che non riguardava il francoprovenzale, ma riguardava le famose écoles en langue , che poi erano diventate le classes en langue , di cui appunto avevamo chiesto in qualche maniera se c'era la volontà di partire con un progetto di scuole in lingua, poi diventate di classi in lingua. Lei allora era Assessore all'istruzione e ha risposto: ""Sì, partiremo l'anno prossimo con le classes en langue "". Mi ricordo poi, dopo un anno, quando lei ha cambiato deleghe, la delega all'istruzione l'ha presa il collega Guichardaz e di queste classes en langue non si è più saputo nulla. Allora avevo portato un'iniziativa e avevo chiesto all'assessore Guichardaz che fine avessero fatto queste classes en langue . L'assessore Guichardaz aveva detto che non esistevano. Avevo addirittura chiesto: ma l'assessore Caveri, che si era tanto prodigato qua in aula, dicendo: ""le faremo, perché noi teniamo alle lingue..."" e quant'altro cosa aveva fatto? L'assessore Guichardaz sa cosa mi aveva risposto? Nulla, che non era stato fatto nulla. Sicuramente lei può vantarsi dell'articolo 40-bis o della 482, assolutamente, ma sa meglio di me e sa meglio di tutti noi che, per agire dal punto di vista linguistico, non basta avere una legge, non basta avere un articolo, non basta avere un cappello se poi sul territorio non si fa niente. Il discorso dei soldi, dei 25.000 euro detti prima, è emblematico. Si fa un grandissimo elogio delle politiche linguistiche valdostane e più volte ho detto: ""Ma allora, dato che siamo un modello per tutti, testiamo qual è l'effetto di queste politiche linguistiche sul territorio. Facciamo un censimento linguistico"". Ovunque ci sia una minoranza linguistica - noi ne abbiamo più di una - ci sono dei censimenti linguistici per capire qual è lo stato delle lingue. Sa cosa mi era stato risposto allora? ""No, non si fa, perché un censimento linguistico è divisivo"". Allora continuiamo così dicendo che va tutto bene, che abbiamo lavorato tanto, intanto le lingue muoiono. Sarò contento di ascoltarla poi in quel convegno a dicembre, perché sicuramente ci darà tantissimi spunti per fare altri tipi di iniziative, quindi ci rivedremo sicuramente."
47869,XVI,18/10/2024,"FINANZA REGIONALE E LOCALE, Programmazione",2,it,33.0,1965.0,M,UV,132,982,"Leggerò la risposta che il Presidente aveva preparato. Sta rientrando, quindi a breve sarà qua. La risposta è: ""Come noto, ogni anno il Consiglio regionale, su iniziativa del Governo, è tenuto ad approvare il piano di revisione ordinaria annuale delle partecipazioni regionali alla data del 31 dicembre 2023 e contiene in apposita sezione la relazione sull'attività svolta sulle ragioni del mantenimento delle partecipazioni che erano oggetto di valutazione nel precedente piano di revisione. Conseguentemente a breve la Giunta regionale approverà il suddetto piano e ci sarà occasione, nell'esame di Commissione, di esaminare il testo di questo ordine del giorno, eventualmente con il coinvolgimento delle società coinvolte, Finaosta e Aosta Factor"". Richiede quindi, essendo la sua dichiarazione una richiesta ormai superata, il ritiro dell'ordine al giorno e in ogni caso, appunto, da parte nostra c'è la disponibilità di un futuro confronto coinvolgendo Finaosta e Aosta Factor."
47461,XVI,19/06/2024,AMMINISTRAZIONE REGIONALE,3,it,271.0,1965.0,M,UV,2,17995,"Il presente disegno di legge, finalizzato alla manutenzione periodica del sistema normativo regionale, modifica alcune leggi regionali afferenti ad ambiti diversi e si compone di 28 articoli distinti per settori d'intervento. Il filone è quello di non mutare radicalmente la disciplina legislativa vigente e di apportare modifiche necessarie volte a migliorare la comprensione del testo, coniugando meglio le varie leggi in vigore con le nuove normative con le quali, in qualche modo, hanno un collegamento. Per quanto riguarda il metodo di lavoro seguito, ogni Commissione ha esaminato gli articoli di rispettiva competenza e, dove l'abbia ritenuto necessario, ha apportato le modifiche del caso. La II Commissione, nel corso della riunione svoltasi in data 3 giugno 2024, ha esaminato gli articoli 1, 3, 4, 6, 7, 8, 13, 27 e 28. All'articolo 1 si modifica l'articolo 46 della legge regionale n. 54/98, stabilendo che la durata degli incarichi dei responsabili dei servizi e degli enti locali non possa essere inferiore a un anno e superiore a cinque anni. All'articolo 2 si prevede l'abrogazione del comma 3 dell'articolo 29 della legge regionale n. 19/15, legge finanziaria per gli anni 2016 e 2018 che dispone che, qualora la legge regionale stabilisca un termine finale per l'approvazione del bilancio di previsione diverso da quello previsto dalla normativa statale vigente, l'esercizio provvisorio si intende automaticamente autorizzato sino alla scadenza del termine previsto dalla normativa regionale. L'abrogazione è necessaria in quanto il rinvio alla legge regionale per un eventuale differimento dei termini per l'approvazione dei documenti contabili, stabiliti in via ordinaria dalla normativa statale, non è più previsto dal comma 1 del medesimo articolo, in seguito alla modificazione apportata dall'articolo 17 della legge regionale di manutenzione dell'ordinamento n. 5/2023, che ha recepito la sentenza n. 250/2020 con la quale la Corte costituzionale ha sancito l'esclusiva competenza dello Stato nel disporre il differimento dei termini previsti in via ordinaria per l'approvazione dei documenti di bilancio, ivi compreso il rendiconto in ragione di sopraggiunte e rilevanti esigenze. L'articolo 4 reca modificazioni all'articolo 11 della legge regionale n. 32/2022, legge finanziaria per gli anni 2023-2025, al fine di garantire certezze e uniformità di comportamento tra gli enti locali nella gestione delle graduatorie esitate da procedure selettive dalle Unités des Communes Valdôtaines. L'articolo 6 interviene in materia di alienazione di beni immobili tra la Regione e i Comuni, modificando la legge regionale n. 68/1994. Le modifiche sono finalizzate a razionalizzare le alienazioni di beni immobili non strumentali all'esercizio delle funzioni istituzionali della Regione e dei Comuni valdostani, prevedendo la possibilità di reciproca cessione degli stessi tra i predetti enti, in modo da garantirne la rifunzionalizzazione e la rivalorizzazione. L'articolo 7 reca disposizioni in materia di regime dei beni, introducendo modificazioni alla legge regionale n. 12/1997. In particolare la disposizione aggiorna il riferimento contenuto nell'articolo 13 della legge regionale 12/1997 all'elenco delle alienazioni dei beni immobili, non più strumentali all'esercizio delle funzioni istituzionali, al fine di contemplare, accanto all'ipotesi della dismissione degli stessi, anche quella della loro valorizzazione. L'articolo 8 abroga l'articolo 30 della legge regionale n. 13/2014, legge finanziaria per gli anni 2015 e 2017, che autorizza il finanziamento dei mutui concessi a valere su tutti i fondi di rotazione del settore, istituiti o da istituire, tramite l'indebitamento del fondo di dotazione della gestione speciale di Finaosta S.p.A.. L'articolo 30 non ha avuto applicazione e conseguentemente ne viene disposta l'abrogazione, al fine di riordinare e semplificare la normativa in materia di fondi di rotazione e al contempo garantire che i riferimenti normativi per la disciplina di ciascun fondo di rotazione siano contenuti in specifiche leggi regionali di settore. L'articolo 13 reca modificazioni all'articolo 9 della legge regionale 10/2023 in materia di imposte di soggiorno, rinviando - per quanto concerne le misure sanzionatorie per i gestori delle strutture turistico-ricettive e per i locatori degli alloggi a uso turistico - alla normativa statale di volta in volta vigente. Gli articoli 27 e 28 recano rispettivamente la clausola d'invarianza finanziaria e la dichiarazione d'urgenza. La II Commissione, nella riunione in data 17 giugno 2024, ha espresso parere favorevole sugli articoli sopra citati. La III Commissione, nel corso della riunione in data 4 giugno 2024, ha esaminato gli articoli 14, 15, 16, 17, 18, 23 e 24. L'articolo 14 reca modificazioni alla legge regionale n. 8/2007, legge comunitaria, inserendo l'articolo 7bis che disciplina la ""Rete ecologica regionale"", la cui istituzione è prevista dall'articolo 3 della predetta legge regionale. Con l'intervento normativo in esame, sono definite le procedure amministrative per l'approvazione della rete e per la sua attuazione. L'articolo 15 modifica l'articolo 1 della legge regionale n. 20/2023 in materia di tutela delle acque dall'inquinamento, al fine di meglio specificare che la predetta legge regionale sia coerente con la normativa euro unitaria in materia di tutela delle acque dall'inquinamento. L'articolo 16 reca modificazioni alla legge regionale n. 13/2010 in materia di sbarramenti di ritenuta e relativi bacini di accumulo di competenza regionale, aggiornando i livelli di progettazione, richiamati nella legge regionale stessa, alle nuove disposizioni introdotte dal decreto legislativo 36/2023, codice dei contratti pubblici. La disposizione in oggetto modifica gli articoli 2 e 10 della legge regionale, sostituendo un riferimento a un progetto preliminare o definitivo con quello di un progetto di fattibilità tecnico-economica. L'articolo 17 reca modificazioni all'articolo 14 della legge regionale 26/2022, legge di manutenzione dell'ordinamento regionale per l'anno 2022, allo scopo di prolungare fino a 36 mesi, rispetto ai precedenti due anni, i termini per la validità dei titoli abilitativi edilizi, delle autorizzazioni e delle dichiarazioni inerenti all'attività edilizia, nonché quelli relativi ai piani attuativi dei piani regolatori generali e comunali. Le modificazioni prolungano altresì dal 31 dicembre 2023 al 30 giugno 2024 la data entro la quale debbono essere formati i titoli abilitativi che possono valersi della predetta proroga dei termini di inizio e di ultimazione dei lavori. La modifica dell'articolo 14 consente di allineare i tempi di validità dei titoli abilitativi e dei piani urbanistici di dettaglio alla normativa statale. L'articolo 18 reca modificazioni alla legge regionale n. 2/2024 in materia di centralizzazione delle funzioni di committenza. La disposizione in oggetto, modificando l'articolo 2 della legge regionale 2/2024, chiarisce che gli enti pubblici dipendenti dalla Regione, le società, direttamente o indirettamente controllate, e le associazioni, le fondazioni e i consorzi, comunque denominati, da essa costituiti, nonché le società partecipate e controllate, direttamente o indirettamente, dagli enti locali e le associazioni dagli stessi costituite possano avvalersi - previa sottoscrizione di apposita convenzione redatta sulla base di uno schema tipo approvato con deliberazione della Giunta regionale - della società IN.VA o della Stazione Unica Appaltante, per l'acquisizione di servizi e forniture e per l'affidamento di lavori, e possono individuare gli operatori economici da invitare tramite l'elenco regionale degli operatori economici costituito presso la Stazione Unica Appaltante Valle d'Aosta. La disposizione in oggetto prevede altresì che i Consorzi di miglioramento fondiario, di cui alla legge regionale 3/2001 possano avvalersi, previa sottoscrizione di apposita convenzione redatta sulla base di uno schema tipo approvato con deliberazione della Giunta regionale, della società INVA S.p.A e della SUA Valle d'Aosta, per l'affidamento dei lavori per i quali è applicabile la direttiva europea di riferimento. L'articolo 18 modifica l'articolo 4 della legge regionale 2/2024, integrando la composizione della Consulta regionale per i contratti pubblici dei lavori, servizi e forniture, e, alla luce di quanto stabilito per la centralizzazione delle funzioni di affidamento, abroga l'articolo 28 della legge regionale 8/2013, che prevede la gestione comunale associata a delle procedure di gara, in quanto non più conforme al sistema previsto dal decreto legislativo n. 36/2023. L'articolo 23 reca modificazioni alla legge regionale n. 34/1976 in materia di pesca e di funzionamento del Consorzio regionale per la tutela, l'incremento e l'esercizio della pesca in Valle d'Aosta. In particolare l'articolo 23 modifica la disposizione della legge regionale che disciplina la composizione del consiglio amministrativo del menzionato Consorzio regionale, indicando in maniera esplicita le cinque strutture regionali i cui dirigenti, in base alle materie a essi assegnati, fanno parte del predetto consiglio d'amministrazione. L'articolo 24 modifica l'articolo 80 della legge regionale n. 3/2013, ""Disposizioni in materia politiche abitative"", che stabilisce, tra i requisiti dei beneficiari e dei mutui agevolati per il recupero dei fabbricati situati nei centri e nuclei abitati di specifiche zone del Piano regolatore generale comunale, il possesso della cittadinanza italiana o di uno degli Stati appartenenti all'Unione Europea. La modificazione consegue alla recente sentenza della Corte costituzionale n. 53/2024 che ha dichiarato l'illegittimità costituzionale della predetta disposizione regionale, limitatamente alle parole ""Con cittadinanza italiana o di uno degli altri Stati appartenenti all'Unione Europea"". La III Commissione, nella riunione in data 11 giugno 2024 ha espresso parere favorevole sugli articoli sopra citati. La IV Commissione, nel corso della riunione in data 13 giugno 2024, ha esaminato gli articoli 9, 10, 11 e 12. L'articolo 9 modifica l'articolo 3 della legge regionale 33/84, al fine di uniformare le disposizioni regionali che regolano la sospensione delle attività alberghiere con quelle relative alla sospensione dell'esercizio della somministrazione di alimenti e bevande. Nello specifico la modificazione prevede, anche per gli esercenti di attività alberghiere, la possibilità di una richiesta di proroga della sospensione massima prevista di dodici mesi in caso di comprovata necessità, previa motivata domanda. L'articolo 10 modifica la legge regionale 20/1991 avente ad oggetto ""Promozione di una fondazione per la formazione professionale turistica"", in particolare il comma 2 dell'articolo 2bis della legge regionale n. 20/1991 è sostituito al fine di ampliare il consiglio d'amministrazione della menzionata fondazione, con la presenza di un membro esperto nel campo dell'istruzione, designato dal competente assessorato regionale. È inoltre aumentata di un'ulteriore unità la quota di altri membri nominati, con deliberazione della Giunta regionale, tra soggetti aventi esperienza professionale nei settori alberghiero, del commercio e della filiera agroalimentare o in rappresentanza dell'organizzazione maggiormente rappresentativa a livello regionale nel settore alberghiero, del commercio e della filiera agroalimentare di qualità. L'articolo 11 reca modificazioni alla legge regionale n. 4/2004 in materia d'interventi per lo sviluppo alpinistico ed escursionistico. In particolare la disposizione in oggetto modifica gli articoli 12 e 17 della legge 4/2004, attribuendo al dirigente competente, e non più alla Giunta regionale, la competenza relativa alla concessione delle agevolazioni, nonché alla loro revoca, prevista dalla medesima legge regionale. L'articolo 12 reca modificazioni alla legge regionale n. 1/2006 in materia di somministrazione degli alimenti e bevande. Esso modifica l'articolo 4 della legge regionale 1/2006 specificando ulteriori fattispecie di prodotti alimentari che possono essere somministrati e quindi venduti per asporto dagli esercizi di somministrazione di alimenti e bevande, nonché esplicitando la possibilità di vendere per asporto i prodotti oggetto di somministrazione esposti nelle vetrine, sul banco di vendita o in altro luogo idoneo all'interno dell'esercizio. Ancora l'articolo 12 in oggetto sostituisce il comma 5 dell'articolo 14 della legge regionale n. 1/2006, prevedendo che gli orari di esercizio e le relative variazioni siano preventivamente resi noti al pubblico esclusivamente mediante l'esposizione di apposito cartello leggibile dall'esterno dell'esercizio e non più anche attraverso la preventiva comunicazione allo Sportello unico competente per territorio. La IV Commissione, nel corso della riunione in data 13 giugno 2024, ha espresso parere favorevole sugli articoli sopra citati. La V Commissione, nel corso della riunione in data 12 giugno 2024, ha esaminato gli articoli 19, 20, 21, 22 e 25. L'articolo 19 modifica l'articolo 42 della legge regionale n. 5/2000, al fine di uniformare la disciplina dell'accertamento della conoscenza della lingua francese o italiana per il conferimento degli incarichi di direttore generale, di direttore sanitario o di direttore amministrativo dell'Azienda USL della Valle d'Aosta, a quanto già previsto per i medesimi incarichi dall'articolo 13 comma 5 e dall'articolo 23bis comma 6 della medesima legge regionale 5/2000, che prevedono che il conferimento dell'incarico non sia subordinato all'accertamento preliminare della conoscenza della lingua francese o italiana, a condizione che gli incaricati sostengano, con esito positivo, la prova di accertamento della conoscenza della lingua francese o italiana entro diciotto mesi dalla nomina, pena la risoluzione di diritto del contratto decorso a tale termine. L'articolo 20 reca modificazioni alla legge regionale 11/2017, al fine di modificare e semplificare l'iter amministrativo relativo alla stipulazione dei protocolli d'intesa e per la formazione universitaria triennale delle professioni sanitarie. L'articolo 21 modifica l'art. 2 della legge regionale 56/83, intervenendo sulla composizione della Commissione regionale per il patrimonio culturale e su quella del Comitato tecnico scientifico, e l'articolo 3 della medesima legge, al fine di precisare che ai membri della Commissione regionale per il patrimonio culturale non spetti alcun compenso, gettone di presenza, rimborso spese o altro emolumento comunque denominato. L'articolo 22 modifica l'articolo 5 della legge regionale 27/1993; la disposizione in oggetto prevede che la concessione dei contributi per il restauro e la conservazione del patrimonio edilizio, artistico, storico e ambientale avvenga con provvedimento dirigenziale invece che con deliberazione della Giunta regionale, come disposto dall'attuale formulazione dell'articolo 5, e fatta eccezione per i beni culturali d'interesse religioso appartenenti alla diocesi di Aosta, per i quali la concessione del contributo è effettuata con deliberazione della Giunta regionale e vincolata al parere della Commissione di cui all'Intesa per la salvaguardia e valorizzazione dei beni culturali d'interesse religioso appartenenti a enti e istituzioni ecclesiastiche. L'articolo 25 reca modificazioni alla legge regionale 12/2013 in materia di politiche giovanili, in particolare la disposizione modifica gli articoli 3 e 7 in merito ai destinatari degli interventi di cui alla medesima legge regionale, prevedendo che questi siano i giovani di età compresa tra i 14 e i 35 anni e non più tra i 14 e i 29 anni. È altresì modificato l'articolo 9 della legge regionale 12/2013 con la soppressione della previsione del rilascio del parere del CPEL in relazione alla deliberazione con cui la Giunta regionale approva il finanziamento di progetti e iniziative per il raggiungimento delle finalità della medesima legge regionale. La V Commissione, nella riunione in data 12 giugno 2024, ha espresso parere favorevole sugli articoli sopra citati, con l'emendamento presentato dall'Assessore alla sanità, salute e politiche sociali che sostituiscono l'articolo 19. La I Commissione ha svolto il ruolo di capofila nel disegno di legge e nella riunione del 13 giugno 2024 ha esaminato gli articoli 2, 5 e 26. L'articolo 2 modifica la legge regionale n. 6/2014, al fine di allocare diversamente le funzioni inerenti alle attività di riscossione coattiva delle entrate patrimoniali e tributarie degli enti locali e di supporto al servizio di accertamento e riscossione volontaria delle entrate che, ai sensi del vigente articolo 4, comma 1 lettera D, della legge regionale n. 6/2014, i Comuni devono obbligatoriamente esercitare in forma associata per il tramite del CELVA. Stante le esigenze di riassegnare ai Comuni la competenza in materia di riscossione coattiva, l'articolo 2 del disegno di legge abroga la lettera D del comma I dell'articolo 4 della legge regionale 6/2014. L'articolo 5 abroga la lettera A del comma 1 dell'articolo 8 della legge regionale n. 22/2023 in materia di reclutamento dei Segretari degli enti locali della Valle d'Aosta con la quale, a causa di un errore, è stato abrogato interamente il comma 5 dell'articolo 1 della legge regionale 46/1998, che prevede l'accesso mediante concorso all'albo regionale dei segretari. Si rende pertanto necessario la reviviscenza della disposizione erroneamente abrogata. L'articolo 26 modifica l'articolo 2 della legge regionale 14/2023 al fine d'integrare la composizione del Comitato per la celebrazione dell'80esimo anniversario della Resistenza e della Liberazione dell'Autonomia della Valle d'Aosta, con l'inserimento del Rettore dell'Università della Valle d'Aosta/Université de la Vallée d'Aoste. La I Commissione, nella riunione del 17 giugno 2024, ha espresso parere favorevole sugli articoli sopra citati."
47461,XVI,19/06/2024,AMMINISTRAZIONE REGIONALE,3,it,0.0,1985.0,M,RV,4,1849,"Ringrazio il relatore per l'esposizione di questo articolato. Il mio intervento in discussione generale si concentrerà solo su alcune parti di questa legge di manutenzione, in particolare sulla parte iniziale, su due articoli che, almeno a giudizio di chi adesso vi parlerà, di manutenzione hanno poco, nel senso che dietro c'è molto probabilmente anche una volontà, se non politica, comunque anche di modificare l'esistente, al di là appunto dell'obiettivo di manutenzione. In particolare inizio dall'articolo 2. L'articolo 2, come ha detto il relatore, va a modificare la famigerata legge 6/2014, in particolare per quello che riguarda la competenza di riscossione coattiva, quindi la lettera D del comma 1 dell'articolo 4 della legge 6. Nulla quaestio sulla finalità, o meglio, sul disegno che c'è complessivamente, tra l'altro sul tema si sa, parlando anche con gli Enti locali, forse era anche emerso in alcune discussioni o audizioni che, tra l'altro, sul recupero c'è anche un problema di percentuali, di convenzione e di quant'altro, però, al di là di questo, considerato poi che il secondo articolo su cui cercherò di dire qualcosa è appunto l'articolo 5, che riguarda i Segretari, sono andato a recuperarmi la risposta che mi diede il presidente Testolin sull'ordine del giorno, nel corso della discussione che ci fu sul disegno di legge 121, quello sulle nuove disposizioni per reclutamento dei Segretari degli Enti locali. In quella sede il Presidente confermò il voto di astensione; l'ordine del giorno voleva cercare di aprire una valutazione, che poi magari è già stata anche avviata dagli uffici, per cercare di trovare una via di armonizzazione per i requisiti di accesso in materia di dirigenza regionale e dei Segretari comunali, ma tant'è. Nella risposta, in realtà, si sottolinea un principio che vorrei ribadire: quel giorno il"
47461,XVI,19/06/2024,AMMINISTRAZIONE REGIONALE,3,it,156.0,1976.0,F,PCP,7,6957,"Ancora una volta si ha fretta di portare in aula un testo di legge. Io, ancora lunedì, ho chiesto approfondimenti - soprattutto sull'articolo 5 che ha già citato il collega Aggravi - e mi ritrovo nuovamente a non poter votare, forse, un articolo che poteva avere un senso, perché le risposte che abbiamo chiesto non ci sono state date, perché c'era fretta di portare questo provvedimento in aula. Sinceramente io tutta questa fretta non l'ho compresa, magari la comprenderemo più tardi, ma credo che sia di tutta evidenza che in quest'articolato, soprattutto nella prima parte, si continua a intervenire in materia contrattuale senza condividere queste scelte con i sindacati. Questa è la prima parte che mi sento di esplicitare. Dopodiché si continua a modificare a piccoli pezzi la legge 54/98 e le sue derivazioni, sulla base delle richieste che, di volta in volta, ci vengono evidenziate dal CELVA. Queste richieste snaturano totalmente la legge originale e oltretutto non ci fanno nemmeno capire quale sia la visione complessiva e dove si voglia andare, a parte togliere alcune competenze in forma associata, perché evidentemente il problema sta tutto nell'obbligatorietà della forma associata di alcune competenze, ma non si ha nemmeno il coraggio di parlare di fusione dei Comuni, perché poi questo è un altro tema di cui abbiamo discusso più volte e, difficilmente, lo si potrà fare a fine di una legislatura, almeno, credo che questo che sia piuttosto evidente ma, ancora una volta, rispetto a questo tema, andiamo a intervenire. Presenterò già adesso i cinque emendamenti perché sono cinque emendamenti che si concentrano principalmente sulle cose che ho detto, quindi sulla questione della riscossione coattiva, sulla questione della cancellazione dei candidati risultati idonei da delle graduatorie e sulla questione dei segretari comunali. Partendo dalla prima, quindi dalla riscossione coattiva, sappiamo bene che il CELVA grandi cose non ha fatto, quindi giustamente si dice: ""Torniamo a riportare la competenza ai Comuni"", ma dall'altra parte noi sappiamo invece che grandi passi avanti sono stati fatti da molte Unités rispetto alla riscossione volontaria delle entrate tributarie, e allora perché non inserire anche la riscossione coattiva nelle funzioni demandate alle Unités, visto che già ha la parte di riscossione volontaria? Questo è l'oggetto del primo emendamento, che presenteremo all'articolo 2. Dopodiché ci sono tre emendamenti invece che si concentrano sull'articolo 4, articolo 4 riguardo al quale, già in sede di presentazione del Presidente, ci è stato detto: ""La cancellazione dalle graduatorie avviene dopo il periodo di prova"". Questa cosa non c'è scritta da nessuna parte, c'è scritto che al momento dell'accettazione, quindi neanche alla firma del contratto ma all'accettazione, uno decade dalle altre graduatorie. Io mi chiedo se sia corretto far decadere degli idonei da delle graduatorie quando questi devono passare ancora un periodo di prova. I tre emendamenti, quindi il 2, il 3 e il 4, vanno a chiedere che la cancellazione avvenga dopo il superamento del periodo di prova, comprendendo la necessità della cancellazione delle graduatorie, perché giustamente sappiamo che quando abbiamo la possibilità di scegliere un posto, magari una volta che lo abbiamo scelto, dopo un tot di mesi ci spostiamo, quindi comprendiamo l'esigenza della cancellazione delle graduatorie. Io sinceramente non la condivido, perché questo è stato fatto anche per una questione di economicità: anziché fare tanti concorsi, se ne fa uno con tante graduatorie, limitando in qualche modo anche la possibilità da parte dei candidati, perché se il giorno del concorso ho la sfortuna di essere ammalato è come se io non partecipassi a sette concorsi. Capiamo le esigenze, capiamo il fatto che si debba anche evitare questo turnover di persone che passino da un posto all'altro, però riteniamo che debba essere almeno garantito il superamento del periodo di prova. Infine l'emendamento 5, che si concentra invece sulla normativa riferita ai Segretari comunali. Su questo già molto ha detto il collega Aggravi con il quale in questi giorni ci siamo confrontati e sinceramente è una delle cose che io ho chiesto nuovamente anche lunedì in audizione, perché, a seguito dell'analisi fatta, c'era qualcosa e c'è tutt'ora qualcosa che non torna. Io spero che nella discussione si capisca anche la logica, perché magari una logica c'è, per la reintroduzione di quest'articolo che abbiamo visto essere citato nella legge, quindi da una parte comprendiamo dall'altra però si crea una sorta di corto circuito. Il consigliere Aggravi ha evidenziato il corto circuito rispetto a come si accede all'albo, quindi con l'articolo 2 della legge 22/2003 diciamo che all'albo si accede mediante concorso/corso e all'articolo 5 della legge 46/1998, invece, diciamo che all'albo si accede mediante concorso. Questa è una prima distinzione, ma poi c'è anche una distinzione rispetto ai titoli di studio, perché mentre nella legge 22, come giustamente ci è stata rappresentata l'esigenza (ed è stata una grossa discussione all'interno della I Commissione) che le materie dovessero essere, allineandoci a quello che avviene a livello nazionale, di tipo giuridico ed economico - quindi nella legge 22 inseriamo che la laurea magistrale deve essere in giurisprudenza, scienze politiche, economie e lauree equiparate, questo mettiamo - dopodiché c'è stata tutta la discussione e l'apertura a tutti quei Segretari che negli anni hanno svolto questo lavoro e non avevano queste lauree, per poter dare anche a loro la possibilità di accedere al concorso/corso, ma nell'articolo 1 della 46 le lauree non sono più quelle, si parla di laurea che richiede l'accesso alla qualifica dirigenziale, quindi non stiamo più parlando delle solo laure economiche. C'è qualcosa quindi che non funziona, dopodiché molto probabilmente immagino che la semplice analisi che posso fare io sia molto riduttiva rispetto a quella che nasce invece dai dirigenti regionali, che sicuramente avranno analizzato con attenzione questo testo, pertanto chiedo se sia possibile magari avere una risposta a ciò che che ho chiesto in Commissione un approfondimento che ho chiesto e non ho avuto e che spero venga dato a quest'Aula, in modo da poter capire dove si voglia andare. Come vi dicevo, ci siamo concentrate principalmente su questi articoli piuttosto pesanti, molti sono articoli semplicemente di coordinamento, di manutenzione e via dicendo, qui invece, secondo noi, andiamo veramente a intervenire pesantemente sia sulla normativa degli enti locali sia sulla normativa contrattuale. Sugli altri articoli differenzieremo il nostro voto a seconda dell'articolo, ma la valutazione è una valutazione negativa, proprio anche per l'atteggiamento che c'è stato, che non è stato quello di voler approfondire, nemmeno questa volta, dei temi che sennò, secondo noi, erano e sono assolutamente importanti."
47461,XVI,19/06/2024,AMMINISTRAZIONE REGIONALE,3,it,184.0,1977.0,M,FP-PD,9,78,Soltanto per una breve sospensione per una riunione dei gruppi di maggioranza.
47461,XVI,19/06/2024,AMMINISTRAZIONE REGIONALE,3,it,293.0,1968.0,M,UV,12,3591,"Una breve replica che va anche a dare le risposte ai due interventi che sono stati espressi da parte della minoranza. Intanto, ci siamo presi qualche minuto per approfondire le istanze che sono state presentate alla luce di un confronto che, per quanto ci concerne, c'è stato nel momento dell'audizione in Commissione. Dispiace poi di trovarsi degli emendamenti che sono squisitamente tecnici, di politico qua veramente non c'è uno zero virgola, perché sono delle situazioni che riflettono da una parte delle esigenze espresse dagli enti locali, così come nel caso del primo emendamento, dove c'è una richiesta specifica da parte dei Comuni di voler riattribuire ai Comuni, e non alle Unités des Communes; al di là di quelle che possono essere delle situazioni non condivise dalla consigliera Guichardaz, queste sono delle situazioni che sono state rappresentate dai Comuni e in quel solco si è voluti andare, per dare un'attuazione che sia il più aderente possibile alle possibilità di recupero delle somme che gli utenti non hanno pagato nei confronti della pubblica amministrazione, quindi quel percorso ha una finalità ben precisa. Per quanto riguarda gli emendamenti 2, 3 e 4, che riguardano lo scorrimento delle graduatorie, il discorso è stato nuovamente approfondito dagli uffici che evidenziano, in merito a quanto è stato sollevato - e lo dice il buon senso stesso - che nel momento in cui uno non dovesse superare il periodo di prova, vuol dire che non ha di suo le possibilità di poter ricoprire il posto per il quale era stato assunto. Dopo voi direte che non è così, ma le normative vanno in questo senso e danno una chiara impostazione da quel punto di vista, quindi non è che lo decida la politica, ci sono dei percorsi normativi e contrattuali che lo definiscono in maniera molto puntuale. Per quanto riguarda invece le osservazioni in merito alla legge 6 che sono state sollevate come pretesto un po' più politico per sollecitare questo percorso, siamo solamente a dire come negli scorsi mesi, forse già due mesi fa, in seguito a un confronto tra la Presidenza e la I Commissione, è stata costruita una bozza di quelli che potrebbero essere gli argomenti analizzati all'interno di questo percorso di confronto con gli enti locali. Attualmente questa bozza è stata condivisa con gli enti locali stessi, che stanno ancora approfondendo alcune tematiche che sono più sensibili all'interno di questa norma stessa. Credo che i solleciti da parte della I Commissione siano stati in questo periodo abbastanza frequenti, anche per sollecitare questo confronto, per addivenire alla chiusura di una proposta che poi possa essere messa a disposizione non soltanto del gruppo di lavoro che si è costituito ma pure della Commissione consiliare competente. In questo senso quindi vogliamo in qualche modo rassicurare. Per quanto riguarda invece l'emendamento 5, che corrisponde peraltro, se non sbaglio, all'articolo 5, che è stato citato anche dal collega Aggravi, pur non essendoci un totale allineamento effettivamente tra i due articoli che sono stati citati, la reviviscenza, quindi la reintroduzione di un articolo - così come evidenziato nella relazione del disegno di legge - è assolutamente opportuna e doverosa per ristabilire il concetto dell'accesso tramite concorso. Le sfumature che sono state sottolineate non inficiano di loro l'impianto normativo, che dovrà essere magari coordinato nel suo insieme tra le varie norme che ne fanno parte, però gli uffici, proprio per sottolineare come sia un emendamento squisitamente tecnico, ribadiscono che questo percorso è corretto."
47461,XVI,19/06/2024,AMMINISTRAZIONE REGIONALE,3,it,156.0,1976.0,F,PCP,14,2139,"Uso la dichiarazione di voto per evidenziare come si tirino le orecchie dicendo: ""Dovevate chiedere audizioni in Commissione"". La invito a leggersi i verbali e a vedere che in Commissione le audizioni sono state poste. Ricordiamo poi che la Omnibus è stata scaricata insieme all'assestamento e che il mio gruppo è fatto di due persone, senza dirigenti che lavorino per loro, e di conseguenza il lavoro spesso viene fatto anche di sabato e di domenica. Si dice che sono emendamenti tecnici e che non hanno nulla di politico- Io ribadisco invece che hanno assolutamente un valore politico, perché, come lei ha evidenziato, si va di nuovo a intervenire su richiesta. Secondo noi politicamente gli interventi su richiesta dovrebbero finire, il lavoro del legislatore non è adeguarsi alle richieste, ma avere una visione d'insieme. Poi, sinceramente, affermare che chi non supera il periodo di prova vuol dire che dimostra di non avere le capacità... allora intanto credo che dipenda anche da dove affronti il periodo di prova, dopodiché credo che dipenda anche dal tipo di lavoro che tu svolgi, perché magari in un posto potresti essere idoneo, in un altro no, e soprattutto anche qui la invito a rileggere quanto dichiarato all'interno dell'audizione. All'interno della prima audizione ci è stato detto che era ricompreso il periodo di prova. Quando abbiamo letto l'articolato, noi questa parte qui non l'abbiamo trovata, ecco perché abbiamo chiesto di reinserirla. Sinceramente invece sull'ultima questione dei segretari comunali, sono due norme che vanno in contrasto: come puoi dire che accedo all'albo con concorso/corso se ho una laurea di un certo tipo, oppure se ho fatto cinque anni, e, dall'altra parte, con una legge più vecchia, quindi una legge antecedente, dire che posso accedere all'albo mediante delle altre lauree? Magari è un limite mio, ma io sinceramente non ho capito nella sua replica come si intenda coordinare una cosa che è completamente scoordinata. La nostra posizione quindi, come dicevo, rimane quella di votare gli articoli a seconda dei nostri approfondimenti, e ci dispiace nuovamente per quanto ha dichiarato."
47461,XVI,19/06/2024,AMMINISTRAZIONE REGIONALE,3,it,185.0,1983.0,M,LEGA VDA,16,1805,"Intervengo sull'articolo 24 che riguarda una modifica rispetto alla disciplina per la concessione dei mutui agevolati. Come quest'Aula ricorderà, abbiamo parlato più volte di questo principio rispetto a una legge che noi riteniamo fondamentale, cioè il principio del rispetto della fila. Per noi chi è da più tempo sul nostro territorio è giusto che arrivi prima ed è giusto che chi arriva dopo si accodi. Questo principio purtroppo non è condiviso in primo luogo da un'associazione che ha fatto di un suo compito precipuo quello di fare in modo che chi invece arriva per ultimo debba saltare la fila e passare davanti a chi c'era prima. Questa è l'idea di quest'associazione che si occupa solo ed esclusivamente di immigrazione il cui compito, notte e giorno, è solo quello di scandagliare le normative regionali o nazionali per contestare presunte discriminazioni che gli stranieri, gli extracomunitari subiscono da parte delle norme nazionali e purtroppo c'è da denunciare il fatto che anche alcune Corti - ad esempio la Corte costituzionale, che ha una grossa parte di nomina politica - capita che avvallino anche questo tipo di interpretazione. In questo caso si insegue un giudizio di un Tribunale prima e della Corte costituzionale dopo, è sicuramente un intervento che immagino sia obbligato da parte della Presidenza, noi però - non votando l'avvallo di questa modifica, e ricordando che ci sono numerose modalità per applicare ed ottenere lo stesso principio, cioè premiare chi era prima su questo territorio e non concedendo mutui, case popolari o quant'altro a chi sbarca domani - con questo voto vogliamo esprimere la nostra disapprovazione rispetto a questa omologazione, rispetto a questo pensiero unico. Il gruppo a cui mi onoro di appartenere, ovvero la Lega, voterà in maniera contraria."
47461,XVI,19/06/2024,AMMINISTRAZIONE REGIONALE,3,it,206.0,1966.0,F,PCP,18,756,"Il nostro gruppo invece voterà convintamente questa modifica, ricordando anche che abbiamo più volte richiesto che s'intervenisse in questo senso, anche in maniera più ampia riguardante anche altri argomenti; riteniamo che, a fronte anche della sentenza costituzionale, questo sia assolutamente un atto dovuto, ma, al di là del fatto che sia dovuto, riteniamo che sia importante. Io colgo anche l'occasione, visto che è stata citata dal collega Manfrin, per ringraziare l'associazione che, con costanza e con attenzione alle varie norme che vengono approvate sui territori o sulle leggi che sono esistenti, fa un'azione di controllo a tutela di una parte di persone che sono nel nostro Paese, che vivono, lavorano e contribuiscono all'economia dell'Italia."
47461,XVI,19/06/2024,AMMINISTRAZIONE REGIONALE,3,it,11.0,1955.0,M,FI,20,358,"Esco un po' da questa bagarre soltanto per sottolineare, rispetto alla legge 3, che è da ben quattro anni che aspettiamo la modifica di una legge che è fortemente superata e che necessita di un intervento. Sollecitiamo quindi ulteriormente la maggioranza e la Giunta affinché si vada a modificare la legge rispetto a quanto detto. Noi su questo ci asterremo."
47450,XVI,19/06/2024,ASSISTENZA SANITARIA E OSPEDALIERA,11,it,201.0,1975.0,M,SA,2,107,"Mozione d'ordine, signor Presidente, per chiedere che quest'iniziativa venga dibattuta in sessione segreta."
47450,XVI,19/06/2024,ASSISTENZA SANITARIA E OSPEDALIERA,11,it,185.0,1983.0,M,LEGA VDA,4,497,"Io richiamerei anche la sua attenzione, Presidente, circa le richieste che abbiamo fatto in queste interrogazioni a risposta immediata, che interrogano l'Assessore competente per conoscere... ( forte brusio in aula ) ...se è stata effettuata una verifica circa le procedure di presa in carico dei pazienti pediatrici al fine di evitare il ripetersi di tali tragedie. In quest'introduzione, nell'impegnativa... ( L'intervento viene interrotto e il Consigliere continua a parlare a microfono spento)"
47450,XVI,19/06/2024,ASSISTENZA SANITARIA E OSPEDALIERA,11,it,185.0,1983.0,M,LEGA VDA,6,1080,"Come stavo dicendo prima, nell'impegnativa che abbiamo messo, abbiamo evidenziato che noi vogliamo capire quali siano le verifiche effettuate per le procedure di presa in carico dei pazienti, quindi se non si vuole nemmeno evidenziare qualcosa in cui non ci sono riferimento di persone, noi chiediamo quali siano le verifiche delle procedure. Adesso qualcuno mi dovrebbe spiegare esattamente quale sia la motivazione per usare segretezza nella richiesta di verifica delle procedure che sono state adottate, perché obiettivamente noi non la comprendiamo. O avete qualcosa da nascondere, e allora io posso capire, non volete rispondere alla comunità valdostana di quello che fate, allora è un conto, altrimenti c'è la possibilità di spiegare quali siano le procedure e le verifiche. Non lo volete fare? Questa è una responsabilità vostra, ve ne prendete la responsabilità di fronte alla comunità valdostana, di certo il fatto di secretare la seduta aumenterà ovviamente i sospetti, l'insicurezza e l'incertezza rispetto a quello che voi proponete. (Continua il forte brusio in aula)"
47450,XVI,19/06/2024,ASSISTENZA SANITARIA E OSPEDALIERA,11,it,201.0,1975.0,M,SA,8,2005,"Io mi sarei attenuto al fatto che l'articolo 45 comma 2 che il Presidente del Consiglio ha richiamato prevede che si possano affrontare in seduta segreta alcuni argomenti, senza entrare nel merito rispetto a tematiche ovviamente che si configurano su temi personali piuttosto che, perché il comma di riferimento dell'articolo 45, che tratta il tema proposto dal collega Manfrin, è altro. Proprio perché è presente l'articolo 45 comma 2, non si interviene, a nostro avviso, su criteri di ammissibilità che spettano agli uffici, ma a maggior ragione per la maniera nella quale - mi dispiace dirglielo, collega - lei ha deciso di presentare la motivazione per la quale secondo lei il tema andrebbe dibattuto invece in sessione pubblica, proprio la maniera in cui lei ha deciso di presentarlo e deciso di discuterlo porta al motivo per il quale noi riteniamo che quest'iniziativa vada invece discussa in modalità segreta, cioè per criteri di adeguatezza. Mi sento anche di dire, visto il modo con il quale lei ha deciso di presentare quest'iniziativa, anche per criteri di dignità, di dignità dell'Assise ovviamente, non delle persone. Per questo motivo noi riteniamo che, ai sensi dell'articolo 45 comma 2, proprio per tutelare non soltanto il tema di riferimento - perché poi quando affronteremo e se affronteremo il tema in sessione segreta le spiegherò proprio quello che lei ha voluto rappresentare sulla sanità valdostana in termini più generali - e proprio per il fatto che non è il caso di continuare a buttare benzina sul fuoco in questo modo e poi, con altre iniziative, chiedere che di fatto si amplino i servizi e che ci siano più operatori, quando la proposta di riferimento è quella che. Per cui quando poi dibatteremo, le spiegherò quello che lei ha rappresentato, però esiste non soltanto un criterio di adeguatezza, ma anche di dignità dell'Aula e secondo me richiamare a fatti di questo tipo, a distanza di una settimana, non rende merito a nessuno di noi e neanche alla comunità valdostana."
47476,XVI,19/06/2024,"ASSISTENZA SOCIALE, Assistenza socio-sanitaria",36,it,185.0,1983.0,M,LEGA VDA,2,5555,"Con questa mozione torniamo su un tema che è quello delle demenze che avevamo già trattato qualche tempo fa; un tema che ci aveva visto evidenziare - me lo ha ovviamente contestato, Assessore - da una parte le criticità, dall'altra parte i punti di forza della presa in carico delle demenze. Io credo che fra le criticità da una parte e le parti positive dall'altra, vi sia un punto di incontro che spero possa essere quest'iniziativa, che è volta a promuovere un sostegno non soltanto alle persone che si trovano in una condizione di processo degenerativo che colpisce le cellule celebrali, ma anche e soprattutto a fornire un supporto ai loro caregiver. Il tema del caregiver lo abbiamo utilizzato, lo abbiamo spiegato, lo abbiamo trattato più volte in Aula, è sicuramente molto delicato, sappiamo - e lo abbiamo evidenziato - che i numeri per esempio della demenza nella nostra regione sono sicuramente importanti, lo abbiamo detto che per i dati dell'ISTAT del gennaio 2023 è possibile stimare in 2.445 casi di demenza nella fascia di età uguale o superiore ai 65 anni e 52 casi di demenza early-onset compresi nella fascia di età 35-64 anni. Tutto questo produce e restituisce una fotografia di circa 2.500 persone che soffrono di questa patologia e dobbiamo immaginare che, a supporto di queste 2.500 persone, ci sono come minimo 2.500 caregiver. Spesso però sono molti di più perché queste persone sono inserite in famiglie: a volte il caregiver è il coniuge, a volte è il figlio, a volte è il genitore nei casi di demenza early-onset, ma sono sicuramente delle criticità molto gravi che si inseriscono e colpiscono le famiglie, soprattutto se le famiglie non sono preparate per quello che le attende, e soprattutto se non conoscono le risposte da fornire nel caso di un'attività del tipo che abbiamo voluto riassumere. Abbiamo ricordato le criticità, ci pare giusto anche ricordare i punti di forza della presa in carico delle demenze, è importante però anche ricordare quelle che sono le criticità che il caregiver incontra, perché, come abbiamo detto, purtroppo il ruolo di caregiver viene svolto spesso da uno o più familiari, ma l'assistenza di un familiare che ha questo tipo di patologia è un'attività molto difficile ed impegnativa perché coinvolge tutto il nucleo e si vivono situazioni che sono completamente nuove rispetto alle proprie abitudini e ci si trova a dover riorganizzare la propria vita dal punto di vista familiare, sociale ed economico. Spesso - e questo è un dato che è stato sottolineato anche quando abbiamo fatto le varie audizioni, anche in quinta Commissione -, il rischio è anche un burnout dei caregiver. Abbiamo letto anche recenti fatti di cronaca che sicuramente dovranno essere appurati ma che probabilmente evidenziano... immagino la persona che ha abbandonato il parente che assisteva per andare in vacanza in un accesso probabilmente di incoscienza. Ci sono casi che ci sono stati evidenziati anche da chi rappresenta la parte dei caregiver, che hanno portato a dei punti di rottura perché si arriva ad un momento nel quale si perde completamente anche un po' la cognizione di quello che si sta affrontando. Proprio per questo motivo abbiamo accolto con favore il progetto ""Dementia Friendly Italia"" che è promosso dalla Federazione Alzheimer Italia, che è nato per sostenere, coordinare ed implementare la diffusione delle realtà amiche delle persone con demenza e che può essere di aiuto attraverso un lavoro di supporto e consulenza che gratuitamente svolge a favore di chi voglia intraprendere un cammino per meglio comprendere coloro che vivono con una demenza. A fronte quindi di questo progetto, abbiamo ritenuto innanzitutto che fosse interessante aderire a questo tipo di progetto, ci sono le possibilità di aderire anche per i soggetti istituzionali o di promuovere comunque l'adesione e collaborare con il progetto ""Dementia Friendly Italia"", ma in secondo luogo - e questa è un'esigenza che è venuta anche dal territorio rispetto ad alcuni incontri che si sono fatti proprio sul tema demenza - è importante anche secondo noi fornire, banalmente, un punto di incontro fra i caregiver e coloro che in realtà dovrebbero prenderli in carico. Ho assistito per esempio ad un incontro nella Bassa Valle, a Donnas, dove si è parlato appunto di demenza, la presenza di caregiver, e c'erano anche per esempio gli assistenti sociali e quando si è discusso della questione della presa in carico, molti caregiver hanno detto: ""Ma noi non sappiamo a chi poterci rivolgere"" e gli assistenti sociali che erano presenti, senza arrabbiarsi, anzi, in maniera anche molto paziente, devo riconoscerlo, e anche collaborativo, hanno detto: ""Ci dispiace perché noi siamo qui apposta, ma questo non si sa"". Proprio per questo riteniamo che forse avere uno sportello, un punto di incontro, che noi abbiamo immaginato ad esempio nei Centri per le famiglie, fornire uno sportello di orientamento proprio per le persone che si trovano in questa condizione sia utile, per poterle orientare e anche banalmente per poter dire: ""Guarda che tu in questa situazione ti puoi rivolgere a questo o quest'altro soggetto"". Con questa mozione impegniamo il Consiglio regionale a valutare la possibilità di istituire degli sportelli di ascolto di orientamento per i caregiver dentro spazi appositamente individuati sul territorio, ad esempio, come abbiamo detto, i Centri per le famiglie; in secondo luogo, aderire al progetto ""Dementia Friendly Italia"" individuando formule di collaborazione a supporto dei caregiver e dei loro assistiti."
47476,XVI,19/06/2024,"ASSISTENZA SOCIALE, Assistenza socio-sanitaria",36,it,201.0,1975.0,M,SA,4,4482,"Mi consenta prima brevissimamente di ringraziare il Consiglio per avermi dato la possibilità di variare l'ordine del giorno, di fatto è andata male anche stavolta e vi state ""puppando"" il sottoscritto perennemente, però così vuole. Rispetto a quest'iniziativa che è stata proposta in maniera assolutamente propositiva, proporremo l'astensione. Però è importante fare un punto e richiamare un aspetto dei due motivi per i quali le chiederò di ritirare l'iniziativa o ci asterremo. Con provvedimento dirigenziale 1265 del marzo 2019 è stato istituito il tavolo regionale permanente di monitoraggio relativo ai disturbi cognitivi e alle demenze, composto dai referenti sia del Dipartimento sanità e salute, sia del Dipartimento politiche sociali, dai referenti inoltre dell'Azienda USL e dai rappresentanti delle associazioni dei familiari dei pazienti affetti da demenza e disturbi cognitivi. Con la delibera 900 dell'agosto del 2022, è stato approvato il Piano regionale di attività per l'Alzheimer e le demenze ai sensi del decreto ministeriale del 2021. La cabina di regia a coordinamento, supervisionata dal tavolo permanente delle demenze, ha analizzato i dati della Valle d'Aosta come punto di partenza per lo sviluppo della progettazione del piano stesso. Considerando la popolazione al primo gennaio del 2022, dati Istat, su 123.337 abitanti, la stima dei casi, applicando i tassi di prevalenza per demenza e disturbo cognitivo lieve della popolazione regionale, è di 2.410 casi di demenza e di 2.056 di disturbo cognitivo lieve. Il Piano ha dunque previsto per il triennio in corso di sviluppare e potenziare inizialmente la seguente rete di servizi: il Centro disturbi cognitivi e demenze presso il Beauregard costituito da un' équipe multidisciplinare che si occupa della diagnosi e della promozione dei progetti terapeutici individualizzati dedicati ai pazienti e ai loro familiari. Sono inoltre in corso di elaborazione le linee di indirizzo in capo all'Azienda USL per l'attività del centro e delle strutture e dei servizi per le persone con demenza e/o disturbi cognitivi. La ""Palestra della mente"" nelle sedi di Morgex, Aosta e Châtillon con la susseguente terapia di stimolazione cognitiva; ""A casa è meglio"", servizio domiciliare di formazione e sostegno dei familiari e dei caregiver dei pazienti affetti appunto da decadimento cognitivo; la ""Montagna terapia"" che è la risposta sperimentale alle problematiche legate al decadimento cognitivo; attualmente, con la nuova gestione del Centro per le famiglie, che ha dato avvio all'attività a partire dal primo gennaio 2024, è ospitato proprio al Centro per le famiglie ""L'Atelier senza tempo"", dedicato al sostegno delle persone con diagnosi di demenza senile e dei loro familiari con il duplice obiettivo di offrire uno spazio laboratoriale volto allo stimolo e al rallentamento del deterioramento delle attività cognitive, nonché uno spazio di sollievo a supporto ai familiari a cura di esperti. In aggiunta, teniamo a sottolineare che il Centro per la famiglia ha attivato il ""Punto famiglia"", uno sportello di accoglienza ed orientamento dove operatori ed esperti sono a disposizione per accogliere i bisogni delle famiglie, singoli e darne risposta attraverso consulenza fornendo informazioni rispetto ai servizi presenti sul territorio. Nello sportello aperto tutti i giorni dalle ore 11:00 alle ore 15:00 sono presenti una neuropsicologa ed un'educatrice, che possono supportare i caregiver nell'orientarli rispetto alla presa in carico dei familiari affetti appunto dal Alzheimer. Inoltre, lo stesso Centro per le famiglie ha avviato interlocuzione con l'Associazione Alzheimer; nell'ambito di questa collaborazione, il Centro per la famiglia, nella sua piena autonomia, valuterà l'interesse, la potenzialità e le eventuali modalità di adesione al progetto ""Dementia Friendly Italia"", anche se il progetto non sembra orientato ai caregiver. Ecco perché le chiediamo di ritirare l'iniziativa, altrimenti ci asterremo per due motivi: 1) perché all'interno dei centri esiste già un supporto di questo tipo con figure specialistiche ed evitiamo quindi duplicazioni e sovrapposizioni di servizi che avrà notato essere assolutamente numerosi, e per fortuna; 2) perché l'adesione al progetto che lei richiama nella sua iniziativa, e quindi in particolar modo nel secondo quesito, non necessita di un'egida dell'Assessorato, va valutata dal Centro e dall'Associazione Alzheimer che già con il Centro stesso collabora."
47476,XVI,19/06/2024,"ASSISTENZA SOCIALE, Assistenza socio-sanitaria",36,it,185.0,1983.0,M,LEGA VDA,6,1722,"Grazie Assessore per la sua cortese risposta, però non possiamo dirci ovviamente soddisfatti rispetto ai servizi che vengono forniti in questo momento; soprattutto non possiamo dirci soddisfatti per quella che è la diffusione territoriale rispetto alla risposta e al supporto che deve essere fornita ai caregiver. Ovviamente l'intervento che io ho fatto è un intervento generico che riguarda tanto i caregiver quanto le persone con demenza, e l'adesione al progetto e lo stimolo dell'adesione al progetto è sicuramente, secondo noi, importante e va nella direzione di dare risposte. Se questa mozione viene presentata, è perché i servizi che attualmente vengono forniti non sono sufficienti né per orientare, né tantomeno per supportare in maniera adeguata tutte le famiglie che si trovano ad avere a che fare con questa criticità. Riteniamo che questa possa essere invece un passo in più, non pensiamo che questa possa vincolare in qualche maniera o rovinare qualcosa che è già in essere ma, ripeto, di queste famiglie, i numeri di famiglie prese in carico sono molto bassi e purtroppo quindi non è sufficiente lo sforzo che viene fatto e questo è stato già evidenziato, e l'ho evidenziato io stesso, in occasione dell'interpellanza discussa proprio sul progetto Fondo per l'Alzheimer e le demenze dell'Istituto superiore di sanità, dove sono evidenziate una serie di criticità che io non vorrei ricordarle, però occupano parecchie pagine, io le ho riassunte in poche righe ma occupano parecchie pagine e probabilmente, se fosse tutto perfetto e se ci fosse effettivamente una presa in carico nei minimi dettagli, forse questo elenco così lungo non ci sarebbe. Noi ovviamente manteniamo la mozione e la porteremo al voto."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,184.0,1977.0,M,FP-PD,2,4400,"Il disegno di legge che andremo a esaminare reca: modificazioni alla legge regionale 23 luglio 2010, n. 22, che si occupa dell'organizzazione dell'Amministrazione regionale e degli Enti del comparto unico della Valle d'Aosta. L'obiettivo principale della norma è quello di creare un comparto autonomo denominato ""Sicurezza e Soccorso Valle d'Aosta"" che comprenda due distinte aree di negoziazione, separata dal comparto unico regionale, relativamente al Corpo valdostano dei vigili del fuoco e al Corpo forestale. Per raggiungere tale scopo, viene previsto il passaggio del personale citato da un regime di natura privatistica a un'autonoma disciplina di diritto pubblico, attuando un modello del tutto innovativo. Le disposizioni di questo disegno di legge si basano sulle peculiarità e sull'importanza delle funzioni svolte dai due Corpi. È essenziale, dunque, adeguare l'ordinamento del personale alle tradizionali missioni istituzionali di soccorso pubblico, prevenzione degli incendi e protezione civile e nello stesso tempo rafforzare la funzione di sicurezza civile che entrambe le forze svolgono nel sistema di sicurezza della Regione con lo scopo di garantire l'incolumità delle persone e la tutela dei beni e dell'ambiente. Il nuovo assetto proposto per il personale valorizza le competenze statutarie della Regione in materia di organizzazione degli uffici, stato giuridico e trattamento economico del personale e dei servizi antincendi, competenze previste in base all'articolo 2 del nostro Statuto speciale e del decreto legislativo 532 che prevede l'attribuzione alla nostra Regione di alcuni servizi. Il proposito di questo disegno di legge è superare il divario esistente tra il personale del Corpo valdostano dei vigili del fuoco e il personale corrispondente del Corpo nazionale, garantendo una disciplina del rapporto di lavoro in regime di diritto pubblico. Inoltre si prevede un'armonizzazione con la normativa statale per gli aspetti assistenziali, assicurativi, ordinamentali e retributivi, compatibilmente con le disposizioni normative e l'assetto organizzativo della Regione. Il disegno di legge regola il procedimento di negoziazione in coerenza con la nuova natura pubblicistica del rapporto di lavoro. Il potere di indirizzo negoziale è riservato agli organi di direzione politica, mediante direttive specifiche emanate dalla Giunta, nei confronti di una delegazione trattante pubblica, nominata dalla stessa Giunta regionale. Tale delegazione condurrà le trattative con le Organizzazioni sindacali rappresentative a livello del nuovo comparto istituito. Al termine delle trattative l'accordo sarà stipulato dal Presidente della Regione e dalle organizzazioni sindacali e successivamente recepito dalla Giunta regionale con un proprio atto. Per quanto riguarda l'organizzazione, l'assetto ordinamentale del personale sarà disciplinato mediante specifiche leggi regionali. Lo stato giuridico del personale sarà regolato non solo dalle leggi regionali di riferimento e dalle determinazioni correlate della Giunta regionale, ma anche dagli accordi collettivi, che definiranno il trattamento economico e altre materie in analogia con quanto previsto a livello nazionale. Le normative e gli accordi di negoziazione in vigore a livello statale costituiranno una fonte e un punto di riferimento compatibili con l'organizzazione regionale dei servizi antincendi, senza tuttavia essere vincolanti. Il disegno di legge si compone di sei articoli: l'articolo 1 esplicita l'oggetto e la finalità del presente disegno di legge; l'articolo 2 indica le relative disposizioni in materia di personale in regime di diritto pubblico; l'articolo 3 reca le modifiche alla legge regionale 22/2010; l'articolo 4 elenca le disposizioni transitorie: l'articolo 5 reca la clausola di invarianza finanziaria; l'articolo 6 la dichiarazione d'urgenza. La II Commissione consiliare permanente, riunitasi in data 18 marzo 2024, ha preso in esame il disegno di legge n. 134, presentato dalla Giunta regionale in data 13 febbraio 2024, concernente: ""Disposizioni in materia di Corpo valdostano dei vigili del fuoco e Corpo forestale della Valle d'Aosta"" nell'ambito di un comparto di negoziazione denominato ""Sicurezza e Soccorso Valle d'Aosta"", modificazioni alla legge regionale 23 luglio 2010 n. 22"" e ha espresso a maggioranza parere favorevole. Ringrazio i colleghi e gli uffici per il lavoro svolto."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,156.0,1976.0,F,PCP,4,2788,"Come già anticipato durante le riunioni di Commissione, con dispiacere il nostro gruppo non potrà votare questo disegno di legge perché a tutte le richieste fatte in Commissione non abbiamo avuto nessuna risposta, in particolare rispetto proprio a quanto evidenziato dalle rappresentanze sindacali nella loro audizione. Questo disegno di legge porta a un regime di contrattazione di tipo pubblicistico, ci è stato detto che nasce da una nota del Ministero del lavoro, nota che non è in possesso della Presidenza, quindi dovremmo fare una sorta di atto di fede per dire che quello che ha detto il Presidente è vero, per sentito dire immagino, perché se non c'è una nota agli atti, vuol dire che è un sentito dire, è questo immagino. Dopodiché, rispetto alla questione della rappresentatività sindacale, quindi alla decisione d'intervenire per legge su chi si vuole ai tavoli di concertazione, c'è scritto nero su bianco sulla nota inviataci che c'è stato un approfondimento normativo, ma che non è in possesso di nessuno di noi. Sarà poi interessante anche conoscere come si tratterà l'agibilità sindacale, i fondi specifici, questo lo vedremo a seguire. Dopodiché suddividere in aree di contrattazione, che è quello che chiedevamo, perché effettivamente creare il comparto è quello che un po' tutti i gruppi avevano chiesto, ma far uscire questo dal regime privatistico su cui i sindacati si sono battuti da molto tempo... quindi non capiamo neanche perché alcuni sindacati rappresentativi, come la CGIL... sotto questo punto di vista, era l'unica voce fuori dal coro all'interno di quell'audizione, audizione che ha messo in chiara luce il fatto che nemmeno le organizzazioni sindacali avevano visto quella nota del Ministero. Presenterò poi più tardi l'ordine del giorno che chiede proprio chiarezza rispetto a quella nota, visto che tutto è stato concentrato rispetto a essa, si è detto: bisogna passare a un regime pubblicistico perché è l'unico modo poi per avere l'equiparazione previdenziale fra i Corpi valdostani e il Corpo nazionale. Premesso che noi siamo sempre stati contrari alla regionalizzazione del Corpo dei vigili del fuoco, quindi lo ribadiamo in quest'aula, siamo contrari anche alla regionalizzazione degli insegnanti, che spero che con questo aprano gli occhi e si rendano conto di cosa vuol dire andare verso una regionalizzazione. Mi fa piacere se vuole intervenire, assessore Caveri, può farlo, siamo in discussione generale, quindi può farlo tranquillamente. Dopodiché quello che ci tengo a precisare è che molto probabilmente il voto oggi poteva essere sicuramente diverso se avessimo avuto le stesse possibilità che ha in questo momento credo la maggioranza, perché, ribadisco, tutte le richieste poste in Commissione non hanno trovato in alcun modo risposta."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,0.0,1985.0,M,RV,6,6469,"Solo per fare alcune considerazioni che, in parte, sono già state fatte da chi mi ha preceduto e sicuramente faranno anche altri colleghi. Sicuramente la materia trattata da questo disegno di legge, al di là di tutto, è una materia sospesa da tempo, complessa, che impone anche un coordinamento necessario con altri livelli, in particolare la collega Guichardaz ricordava la Paritetica, perché anche la questione previdenziale è ad oggi sostanzialmente irrisolta e ha dei passaggi che devono avere i giusti approfondimenti. Sono quattro i punti su cui vorrei soffermarmi, anche per dare conto all'attività che è stata fatta in II Commissione, il Presidente di tale Commissione ha in qualche modo detto quello che è stato fatto, io cercherò di portare anche qualche elemento in più rispetto alle richieste e agli approfondimenti fatti dai Commissari. Certo è che la nota del Ministero del lavoro rimane il documento più misterioso, che avremmo voluto comunque poter leggere per comprendere meglio quello che ci è stato rappresentato in sede di presentazione del disegno di legge. Comprendiamo che ci sono effettivamente dei passaggi, in particolare quelli che riguardano la Commissione paritetica, che devono rimanere nell'alveo di quella Commissione, anche se poi a volte può capitare che membri del Consiglio ne facciano parte, ma è il punto successivo; dall'altro lato, però, da quello che abbiamo compreso, è uno degli elementi cardine che hanno generato poi la costruzione o comunque il metodo di costruzione che si è adottato per il disegno di legge n. 134. Fatto sta che anche su quel punto c'è stato un passaggio che non ho ancora ben compreso, ovvero il fatto che questa nota è stata necessaria per decidere come costruire il disegno di legge, poi quando si sono chiesti lumi, soprattutto sulla parte previdenziale, sul famoso 1 milione e 800, ci è stato detto: ""Ma quella è un'altra questione"". Dobbiamo capire se c'è o no un'incidenza della materia sui contenuti del disegno di legge. Abbiamo poi fatto richiesta, questo era già stato fatto e lo porto come esperienza rispetto alla scorsa legislatura... in II Commissione era già stato fatto un passaggio per comprendere il trattamento salariale ad oggi dei vari livelli tra il Corpo valdostano e quello nazionale. Ritengo che la richiesta che è stata fatta in Commissione non si possa considerare soddisfatta, quella della rappresentanza sindacale, perché ci è stato anticipato e detto che c'erano degli approfondimenti normativi o, meglio, delle note o comunque qualsiasi essa sia... e poi quello che è arrivato come ulteriore delucidazione... lo dico in senso lato e non voglio essere polemico: spesso e volentieri alcune richieste di approfondimenti dello stesso tenore si evadono poi con semplici due righe di mail oppure un word , che dice sostanzialmente e lapalissianamente la stessa cosa che è stata chiesta. Io chiederei un pochettino più di attenzione e quando dico: un pochettino, uso un termine eufemistico ma chiederei attenzione, perché la II Commissione non è un orpello che è stato messo lì tanto per dover alzare le manine. Anche per questo motivo noi abbiamo fatto una scelta come gruppo, io e il collega Brunod, non abbiamo partecipato al voto perché sinceramente ci è sembrato che mancassero alcuni elementi, pur consci che la materia deve trovare una sua soluzione deve trovare una sua via. Sul discorso della rappresentanza sindacale, sottolineo un altro aspetto - e qui faccio un parallelismo che magari non ha molto senso -: quasi ci si è particolarmente concentrati nell'andare a definire in maniera puntuale, anche con tanto di indici, quale fosse il livello giusto per identificare le rappresentanze sindacali, ci sono altre realtà che va bene non sono legate da contatto pubblicistico ma magari sono collegate da rapporti di azionariato e da rapporti di natura privatistica, dove qualcuno si inventa un sindacato, prende quattro tessere ed è seduto ai tavoli. Chi deve capire ha capito benissimo di che cosa sto parlando e soprattutto di quale realtà parlo, ma ci torneremo. Vi è poi un ultimo punto che vorrei sottolineare, e poi ci tornerò parlando dell'ordine del giorno che il mio gruppo ha presentato e avremo anche l'occasione di parlarne con l'ordine del giorno che ha presentato la collega Foudraz: nel primo giro di audizioni avevamo chiesto di comprendere appunto come mai non si fosse considerato, nell'ambito della creazione ""comparto sicurezza"", anche il coinvolgimento di altre figure, quale gli operatori della Protezione civile e la Polizia locale. Della Protezione civile abbiamo ricevuto una nota del referente, prendiamo atto di quello che viene scritto, sulla Polizia locale abbiamo ricevuto un'altra nota e qui mi preme sottolineare per dare giusta contezza di quello che è stato fatto in Commissione consiliare, è stata chiesta l'audizione giustamente dei referenti della Polizia locale, si erano proposti i referenti oggi che siedono nel Comitato tecnico-scientifico, che era nell'ambito degli Enti locali, oggi mi sembra di aver capito in Commissione che non ci fosse più, però in realtà è passato sotto la responsabilità della struttura degli Enti locali a livello della Regione. Forse è il caso di fare i dovuti approfondimenti e non fermarsi soltanto alle prime risposte. Comunque una nota è arrivata, una nota che rappresenta una problematica; certo è che in queste situazioni ognuno, ogni realtà e ogni categoria cerca di portare giustamente le proprie richieste, noi riteniamo - almeno il mio gruppo e non soltanto il mio - che le richieste fatte dalla Polizia locale siano meritevoli di attenzione e abbiamo voluto presentare un ordine del giorno collaborativo per cercare di trovare una soluzione ad un problema che forse numericamente per qualcuno conta meno di altri, ma che riteniamo per giustizia sia corretto risolvere in qualche modo, però poi lo riprendo nella presentazione dell'ordine del giorno. Da parte nostra il contributo è stato di doppia natura: quello di comprendere meglio i contenuti di questo disegno di legge, anche cercare di capire quali potrebbero essere poi i successivi passaggi, perché questo giustamente è stato rappresentato come un primo passo verso altri provvedimenti per risolvere una problematica che, ripeto, è lì da molto tempo. Ci auguriamo anche che la riattivazione della Commissione paritetica possa finalmente portare dei risultati, ma anche su questo punto avremo modo di parlarne poi nel punto successivo."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,141.0,1968.0,F,LEGA VDA,8,4784,"Il disegno di legge 134 che stiamo analizzando, che vede la creazione di un autonomo comparto di negoziazione che sarà denominato ""Sicurezza e Soccorso in Valle d'Aosta"", è stato iscritto all'ordine del giorno di oggi dopo che ha ottenuto il voto favorevole della maggioranza in II Commissione consiliare lunedì scorso, però ha visto l'astensione del nostro gruppo Lega Vallée d'Aoste in quanto è un atto normativo che presenta delle criticità, criticità peraltro già rilevate da coloro che mi hanno anticipato nell'intervento, criticità messe anche in risalto da quasi tutte le organizzazioni sindacali audite in Commissione. Le problematiche emerse riguardano diversi aspetti: il primo, il passaggio da un regime privatistico a un regime pubblicistico; sono anni che le organizzazioni sindacali lavorano e si adoperano affinché i contratti di lavoro rimangano di natura privatistica e non pubblicistica, proprio per evitare delle disparità di trattamento tra i lavoratori. Sembrerebbe che tale nuova formulazione contenuta nel disegno di legge regionale sia dovuta a una non ben meglio specificata nota del Ministero del lavoro di cui, come è già stato anticipato dai colleghi, è stata chiesta copia ma senza esito. In questa nota viene evidenziato che il passaggio a un regime pubblicistico sembrerebbe essere l'unica soluzione per quanto concerne l'aspetto previdenziale. Un'altra criticità è il sistema della rilevazione della rappresentanza sindacale, riservata esclusivamente alle organizzazioni sindacali maggiormente rappresentative di questo nuovo comparto di negoziazione denominato appunto ""Sicurezza e Soccorso Valle d'Aosta"", così come è stato inserito in questo disegno di legge all'articolo 2. Cosa si dice? Si dice che gli accordi negoziali vengono stipulati solo con le organizzazioni sindacali maggiormente rappresentative limitando e conseguentemente creando quindi disparità di rappresentanza. Parrebbe non esserci una disposizione di legge statale che disciplini tale facoltà, ma solo un approfondimento normativo che è stato svolto dalle strutture regionali competenti, poi trasmesso ai Commissari della II Commissione, senza però fare dei grandi o dei richiami a specifiche normative di legge. Altra problematica emersa in audizione è riferita ai requisiti che i lavoratori appartenenti a questi due Corpi in Valle d'Aosta devono possedere per l'operatività in servizio, che è riferita a un'età più avanzata rispetto a quella nazionale, che pone come termine ultimo il mantenimento di questo requisito ai 60 anni di età. Un'ulteriore criticità emersa è dovuta alla mancanza di ricomprendere, all'interno di questo nuovo comparto, la Polizia locale della Valle d'Aosta e la Protezione civile, criticità che è emersa anche a seguito di apposita nota che ho personalmente richiesto in qualità di Commissario ed è stata trasmessa quindi dal Corpo associato di polizia locale Aosta e Sarre, Police de la Plaine, controfirmata anche dai Comandanti della polizia locale di Courmayeur e di Châtillon, che hanno evidenziato che tale dispositivo normativo non riconosce il lavoro svolto quotidianamente dagli operatori del loro settore, né dal punto di vista retributivo, né tantomeno dal punto di vista previdenziale. In ambito urbano la Polizia locale svolge funzioni di ordine e sicurezza pubblica che sono al pari delle funzioni che vengono svolte dal Corpo forestale regionale, basti pensare alle attività che svolgono in occasione della millenaria Fiera di Sant'Orso in supporto alle altre Forze dell'ordine, ma anche alle tante altre manifestazioni che si svolgono durante tutto l'anno nella nostra regione. Mi viene in mente in particolar modo quando nel luglio di due anni fa ci fu il mega concerto a Gressan del cantante Jovanotti, dove i biglietti venduti furono all'incirca 11 mila e tanti furono gli addetti delle varie Forze dell'ordine impiegati per quest'evento; vorrei sottolineare che tra loro c'erano anche gli operatori della Polizia locale, arrivati da più Comuni per dare il loro contributo in termini di sicurezza e ordine pubblico affinché ci fosse la riuscita della manifestazione. Non si capisce quindi perché la Polizia locale venga collocata in una fascia inferiore e non venga ricompresa all'interno di questo disegno di legge che prevede la nascita del comparto ""Sicurezza e Soccorso Valle d'Aosta"". A tal proposito, proprio per dare quel giusto riconoscimento al lavoro svolto quotidianamente dagli operatori della Polizia locale, abbiamo presentato, come gruppo Lega Vallée d'Aoste, un ordine del giorno affinché il Governo valuti la possibilità di ricomprendere all'interno di questo disegno di legge anche il Corpo della polizia locale della Valle d'Aosta, però ne parleremo poi più avanti durante la trattazione dell'ordine del giorno."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,11.0,1955.0,M,FI,10,2981,"Dopo tante audizioni, tante ore di confronto, dopo un percorso così lungo che ha anche attraversato momenti piuttosto preoccupanti - ricordo l'indizione dello sciopero dei vigili del fuoco alla vigilia della Fiera di Sant'Orso che poi è stata scongiurata con una decisa determinazione ad andare avanti nella direzione intrapresa -, finalmente arriviamo a votare un provvedimento che va nella direzione dell'ordine del giorno che Forza Italia aveva presentato il 29 novembre 2022. L'impegno era sì di predisporre entro tempi ragionevoli una proposta di riforma che andasse a modificare la disciplina legislativa vigente, la creazione di un comparto sicurezza e soccorso, con due aree separate di negoziazione e l'adeguamento, oltre a una disciplina di diritto pubblico, quindi di natura in questo caso pubblicistica del rapporto di lavoro, l'armonizzazione con quanto previsto a livello nazionale con gli stessi Corpi, gli aspetti assistenziali, assicurativi e retributivi per il Corpo dei vigili del fuoco valdostani e per il personale del Corpo forestale, un chiaro allineamento con le forze di Polizia, pertanto un'armonizzazione alla normativa statale proprio in materia fra i due Corpi in un unico comparto, con le due aree separate di negoziazione. È evidente che, dopo tutti questi confronti e questi approfondimenti, qualche perplessità ce l'abbiamo anche noi. Per quanto riguarda la rappresentatività delle organizzazioni sindacali, un po' stride il fatto che siano rappresentative le organizzazioni sindacali che abbiano una rappresentatività non inferiore al 5%, vi chiediamo perché escluderle, perché questa disparità. Altra criticità la troviamo - e lo hanno già detto i colleghi che mi hanno preceduto - nella mancanza di riflessioni e azioni per il coinvolgimento della Polizia locale, ma abbiamo capito che ci sono altre problematiche nel Corpo della Polizia locale, perché nella Polizia locale si fanno tante mansioni e tante funzioni, che, in realtà, vanno viste, approfondite e valutate. Bisognerà quindi lavorare attentamente sotto questo aspetto. Il fatto che siano considerate al di sotto dei colleghi del Corpo forestale è certamente un'ingiustizia. Direi che su questo percorso bisogna lavorare e ci impegneremo sicuramente a farlo. L'abbiamo detto nel 2022 e lo abbiamo sottolineato attraverso altri atti ispettivi, che era necessario e opportuno fare il primo passo, ovvero istituire il comparto ""Sicurezza e Soccorso Valle d'Aosta"", per poi continuare con la riforma del settore proseguendo alle modifiche legislative che sono peraltro previste. Portato a casa quello che avevamo fortemente chiesto in questi anni, fin dal 2022, con la risoluzione di quel novembre 2022, al momento ci riteniamo soddisfatti e proseguiremo con impegno nel percorso di modifiche legislative ma vigilando anche attraverso l'ambito della Paritetica. Voteremo certamente questo primo risultato importante che dà risposte concrete alle lavoratrici e ai lavoratori dei due Corpi."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,185.0,1983.0,M,LEGA VDA,12,6095,"Intervengo per ringraziare ovviamente i colleghi del gruppo e in primis la collega Foudraz per il lavoro svolto in Commissione e per il lavoro di approfondimento. È stato evocato il percorso che ci ha portati oggi a questa norma, un percorso che ebbe un suo picco o un suo momento topico, ovvero proprio quella giornata in cui venne minacciato uno sciopero in occasione della Fiera di Sant'Orso se non ci fosse poi stato un percorso che recepisse alcune istanze che venivano portate avanti da alcune forze di sicurezza e di soccorso. Io ricordo distintamente in quell'occasione che ci trovammo come Capigruppo nella saletta quella attigua a Maria Ida Viglino e incontrammo i rappresentanti sindacali come Capigruppo. Non entrerò nel merito rispetto alle questioni relative sia ai vigili del fuoco che al Corpo forestale, perché credo che abbia già fotografato in maniera assolutamente efficace la collega Foudraz quanto è stato fatto, quanto riteniamo e come abbiamo valutato il lavoro che oggi viene portato all'attenzione di questo Consiglio. Ricordo però distintamente che in quell'occasione si parlò già allora dell'inserimento del Corpo di Polizia all'interno del nuovo comparto di soccorso e sicurezza. Me lo ricordo perché fra i vari interventi fu tema ricorrente, quindi i vari interventi che si susseguirono dissero specificamente che la Polizia locale chiedeva di essere inserita nel comparto ""Soccorso e Sicurezza"". Non ricordo a memoria - ma mi piacerebbe che qualcuno mi smentisse - che qualcuno si sia alzato per dire di no, che questo non era possibile e penso mi sia buon testimone il collega Lavevaz, che ai tempi era Presidente della Regione, e il collega Sapinet, che ai tempi era presente per il Corpo forestale. Mi sono quindi buoni testimoni nel ricordare che in quell'occasione nessuno si alzò e disse: ""Guardate, stiamo lavorando per il Corpo dei vigili del fuoco e il Corpo forestale, la Polizia locale si attacchi"", nessuno lo disse, ma evidentemente ci deve essere stato un lavoro sotterraneo. Io credo che la nota che è stata trasmessa dai Comandanti della Polizia locale, il Corpo associato di Aosta e Sarre, Comandante della Polizia locale di Courmayeur, il Comandante della polizia locale di Châtillon sia un segnale da non sottovalutare, perché arrivare a definire questa legge come l'ennesima occasione perduta per il giusto riconoscimento del lavoro svolto dai suoi operatori obiettivamente mi sembra decisamente una presa di posizione forte e, se si arriva ad avere questa presa di posizione forte, è evidente che un problema c'è. Allora è chiaro ed è evidente che il Corpo di polizia locale svolge un servizio fondamentale sul nostro territorio ma devo dire che ho grandissima attenzione verso il Corpo di polizia locale, che purtroppo molti derubricano ai vigili, e questo termine, almeno a me fa venire la pelle d'oca ogni volta che lo sento. I vigili non esistono, esiste il Corpo di polizia locale, che svolge un servizio fondamentale sul territorio, perché il territorio lo conosce in maniera approfondita, spesso gli vengono affidati servizi che non sono propri del Corpo di polizia locale: abbiamo chi fa l'autista dello scuolabus, abbiamo chi fa il messo, ma, in realtà, essere un componente del Corpo di polizia locale è cosa ben diversa che fare il messo comunale o il cantoniere o l'autista dello scuolabus del Comune, sono compiti ben diversi. Nonostante questo, vengono svolti con passione, con impegno e a questi si affianca il servizio che il Corpo di polizia locale, che ben conosce il territorio, ogni giorno deve svolgere: ad esempio, non so se qualcuno lo sa, ma spesso il Corpo di polizia locale, gli agenti e gli operatori di polizia locali svolgono i TSO che spesso nessuno vuole fare, i TSO vengono svolti dal Corpo di polizia locale. Il Corpo di polizia locale si occupa degli sfratti, dei controlli per quanto riguarda le aziende commerciali, per quanto riguarda i mercati, per quanto riguarda la viabilità. Il Corpo di polizia locale ha su di sé una serie di incombenze assolutamente importanti che purtroppo non gli vengono riconosciute. Ricordo ancora ora, quando ero sui banchi del Consiglio comunale di Aosta e ai tempi condividevo quell'Assise assieme al collega Marzi, quando alcuni agenti di polizia locale ci dissero che erano stati schierati per esigenze di ordine pubblico alla Festa dei santi Giorgio e Giacomo, quella che si svolge al Montfleury, ma in realtà l'ordine di servizio non prevedeva il servizio di ordine pubblico, prevedeva la viabilità. Loro erano appiedati in mezzo alla gente che facevano sicurezza e ordine pubblico ma gli era stato detto di fare viabilità, perché se gli avessero dato l'incarico di sicurezza e di ordine pubblico, avrebbero dovuto avere un'eventuale indennità nel caso in cui venissero coinvolti, per esempio, in risse o quant'altro, invece no, dovettero svolgere il servizio di viabilità appiedati in mezzo alla gente, dove le macchine non c'erano, facendo un servizio di ordine pubblico, e non è che ti puoi voltare dall'altra parte se giustamente viene perpetrato un reato, si accende una rissa o quant'altro. Tutto questo purtroppo il Corpo di Polizia locale lo subisce quotidianamente, viene impiegato per compiti assolutamente gravosi, abbiamo un Corpo che spesso purtroppo lamenta carenze di organico, se all'interno di questa legge fosse stato ricompreso, gli sarebbe stata data la dignità che chiedeva ma purtroppo così non è stato. Vedo che all'ordine del giorno ci sono il nostro ordine del giorno del gruppo Lega che chiede appunto che questo venga inserito, così come quello dei colleghi di Rassemblement; io mi auguro che ci sia uno scatto d'orgoglio e che si voglia addivenire a una soluzione per ricomprendere il Corpo di Polizia locale all'interno di questo disegno di legge. È evidente che se questo non avverrà, ognuno - e soprattutto gli operatori di Polizia locale - potrà sentirsi un po' più solo, perché saprà di essere stato abbandonato dalla parte politica che oggi governa questa Regione e potrà trarre le sue conseguenze. Mi auguro che il buon senso prevalga."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,261.0,1964.0,M,GM,14,2774,"Direi che non c'è molto da aggiungere alla discussione, chi mi ha preceduto ha ben illustrato gli obiettivi della norma e i colleghi che sono intervenuti successivamente quelle che potrebbero essere le criticità della norma. Una norma che stiamo aspettando da tempo sul merito, sulla quale abbiamo dibattuto tantissimo, quindi non si può che giudicarla favorevolmente, vedremo poi al termine del dibattito quali saranno le conclusioni. Tendenzialmente siamo favorevoli a questa norma e quindi all'equiparazione degli appartenenti al Corpo forestale valdostano e al Corpo dei vigili del fuoco valdostano ai colleghi a livello nazionale, però vorrei dire che questo è solo l'inizio, colleghi, perché la partita ce la giocheremo successivamente nella trattazione con le parti trattanti e con i sindacati, ma soprattutto vedremo come saranno sviluppate le norme di settore: mi riferisco alla legge regionale 37: ""Nuove disposizioni per l'organizzazione dei servizi antincendi della Regione autonoma Valle d'Aosta"", che dovrà necessariamente essere modificata, e alla legge regionale 8 luglio 2002 n. 12: ""Nuove norme sull'ordinamento e sul funzionamento del Corpo forestale della Valle d'Aosta"". Questo è il passo successivo e sarà il passo più importante. Non solo la trattativa con i sindacati, ma quello che sarà l'indirizzo politico, per esempio, su come si svilupperà e come si intenderà procedere per quanto riguarda le nomine dei Comandanti, ed è solo un esempio, e via via a scendere su tutto questo. Vorrei inoltre porre l'accento su un altro aspetto, perché nella relazione del collega di maggioranza che ha presentato la norma si parla del comparto autonomo denominato ""Sicurezza e Soccorso Valle d'Aosta"". Quale sia il significato che ognuno di noi vuole dare a questo comparto è tutto da comprendere, perché all'interno di ""Sicurezza e Soccorso Valle d'Aosta"" si possono inserire anche altri settori. I colleghi hanno ben evidenziato il ruolo importante della Polizia locale, che tra le proprie competenze annovera sicuramente quelle competenze che sono state citate dal relatore di maggioranza illustrando le competenze dei due Corpi di cui stiamo discutendo, però, permettetemi, l'ARPA non si occupa di sicurezza e soccorso in Valle d'Aosta? E l'USL non ha una parte del personale che si occupa di sicurezza e soccorso in Valle d'Aosta? La Protezione civile, di cui abbiamo ricevuto risposta alla richiesta, non si occupa delle stesse cose? Non vorrei che venissero creati figli e figliastri, la suggestione che voglio lasciare a quest'Aula è quella che c'è ancora molto da lavorare e soprattutto da tenere conto di altre professionalità che quotidianamente operano in Valle d'Aosta a favore della collettività, ma soprattutto si occupano di sicurezza e soccorso."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,293.0,1968.0,M,UV,16,12589,"Grazie Presidente che mi dà anche la possibilità di replicare e di dire due cose. Un percorso così lungo merita perlomeno due battute in quest'aula a conclusione di un iter che ci ha visti operare: dico ""visti"" perché è un iter che è partito dal gennaio del 2023 con un punto di partenza che qualcuno ha citato e che molti si ricordano, soprattutto chi ha dovuto affrontarlo in prima persona, che è il collega assessore Bertschy, che a suo tempo a interim ricopriva la carica di Presidente e ha dovuto interloquire in quel periodo, in concomitanza con la Fiera di Sant'Orso, per riuscire a gestire una situazione. Situazione che si sarebbe trasformata in qualcosa di veramente delicato se non si fosse iniziato un percorso con i sindacati, un percorso di confronto importante, che ha visto in quest'anno almeno quasi una decina di interlocuzioni periodiche, che sono state propedeutiche a partire da una proposta iniziale, che era totalmente diversa da quella che oggi ci troviamo a presentare in quest'aula. Una proposta che andava a identificare, come proposto da parte dell'Amministrazione, un'area di contrattazione separata all'interno della quale racchiudere questi due Corpi per dar loro all'interno del comparto unico, quindi in una situazione di contrattualistica privatistica, quello che era un riconoscimento di differenziazione rispetto agli altri lavoratori del comparto stesso. Il confronto su questa proposta da parte dell'Amministrazione è stato abbastanza acceso e valutazioni che sono derivate da un confronto con le organizzazioni sindacali, che sono state di stimolo per l'Amministrazione a voler sviluppare delle situazioni alternative a quella proposta, ci hanno portato a prendere in considerazione un percorso che ha avuto come ispiratore la situazione trentina, all'interno della quale c'è un comparto pubblicistico che va a racchiudere esclusivamente il Corpo dei vigili del fuoco. Abbiamo voluto ampliare per dare pari dignità a questi due Corpi che, per certi versi, sono gli unici che si riportano a livello nazionale a una situazione pubblicistica, uno con la parificazione da un punto di vista di trattamento con il Corpo nazionale dei vigili del fuoco e l'altro che è il Corpo forestale valdostano, che trova una sua collocazione lavorativa con quello delle Forze di Polizia, anch'esse incluse in un contratto di lavoro pubblicistico. Ebbene, il confronto su quest'opportunità è stato lungo e approfondito e, dopo alcune riunioni, alcuni dibattiti, alcune esposizioni di perplessità, che sono le stesse che in qualche modo uscite in quest'aula, ha portato anche a uno stop molto importante per una discrasia, una diversa visione da parte di alcuni di quelli che erano gli interlocutori sindacali. Alcuni avevano fortemente declinato la loro volontà di assimilarsi in tutto e per tutto al Corpo nazionale, cosa che per noi non era assolutamente possibile, il passaggio più corretto era quello di istituire, all'interno del nostro ordinamento, un nuovo comparto sicurezza e soccorso poi definito, ma che racchiudesse la possibilità di dare un'equiparazione, per certi versi, il più possibile aderente a quella del Corpo nazionale, così abbiamo affiancato all'idea trentina anche un'idea originale e unica, così come riportato dal collega Malacrinò, che ha riassunto l'essenza di questo disegno di legge... in un Corpo che comprenda sia i forestali che i vigili del fuoco, un comparto che vuole andare a trovare tutte quelle opportunità e quelle possibilità, non dare la sicurezza che ci sia anche da un punto di vista pensionistico... Purtroppo noi abbiamo l'abitudine di essere molto chiari e di ammettere anche quelli che possono essere dei limiti di un percorso, perché non si può promettere se poi a mantenere non deve essere chi si prende l'impegno, quindi da un'interlocuzione con il Presidente della Commissione paritetica è stata indicata una criticità: quella di poter allineare il percorso pensionistico previdenziale del Corpo valdostano dei vigili del fuoco e della Forestale a quello nazionale se non ci fosse stata una visione pubblicistica dei due Corpi. Questo derivava da una segnalazione dell'INPS fatta pervenire in Commissione paritetica attraverso il Ministero del lavoro, che è deputato a dare una di quelle tante autorizzazioni che negli iter di norma di attuazione vengono rilasciate dai vari Ministeri a seconda di quello che è l'argomento trattato. Non è una mancanza di volontà di far pervenire dei documenti o non dei documenti, ma questi aspetti vengono gestiti con delle relazioni anche fiduciarie rispetto alle necessità di esibire, così come si sono esibiti i numeri attestanti la copertura finanziaria che sono stati richiesti giustamente anche all'interno di quest'aula per fare in modo che si potesse percepire non dalla voce del politico ma dagli amministratori, dagli amministrativi, dai coordinatori che hanno gestito questo percorso molto delicato e che, come ha detto qualcuno, è solo all'inizio. Con questa norma non si chiude un cerchio ma se ne apre uno nuovo, all'interno del quale bisognerà armonizzare le due leggi di riferimento, le due leggi di settore, la 37 e la 12, che dovranno essere ripensate rispetto alle ipotesi di revisione che si erano ipotizzate più di un anno e mezzo fa e che dovranno essere coordinate in maniera equilibrata rispetto a una nuova visione che ci vede a un confronto nuovo e aperto rispetto a tutta una serie di tematiche. Siamo voluti arrivare alla fine del percorso di confronto con le associazioni ad avere sostanzialmente tutti dalla stessa parte del tavolo, poi ognuno con le sue sfumature. Tanto per dirla in maniera molto semplice e comprensibile, sono arrivati, da parte dei sindacati, molti emendamenti rispetto alla nostra prima formulazione di questo disegno di legge, una formulazione che era molto più asciutta, che non ricomprendeva tutta una serie di elementi di negoziazione, che comprendeva peraltro la possibilità di partecipazione di tutte le associazioni sindacali al tavolo, così come previsto per il comparto unico, ed era una cosa sulla quale anche il sottoscritto - vi assicuro - si era espresso in maniera molto precisa e anche un po' dura nei confronti di chi avrebbe voluto invece questo tipo di soluzione, quella che è poi stata inserita in norma. Non per una retromarcia à tout court , ma perché gli approfondimenti giuridici che sono stati svolti dagli uffici hanno portato a identificare in questo percorso il percorso corretto e non suscettibile di possibili impugnative da parte delle associazioni sindacali che hanno perorato questo cambiamento all'interno della norma, per non andare incontro anche a problemi di validità di sottoscrizione dei contratti, perché poi se si ammettono al tavolo delle compagini sindacali che non possono in realtà essere in quel contesto, si rischia anche di compromettere poi l'aspetto formale dei percorsi di chiusura di un cerchio dal punto di vista contrattuale. Sicuramente di tutto abbiamo bisogno ma non che ci dobbiamo trovare a gestire delle problematiche che vadano a rallentare ulteriormente questo processo di cambiamento che l'Amministrazione ha voluto assieme ai lavoratori. È un disegno di legge che sicuramente va a dare un riconoscimento importante al lavoro svolto dai vigili del fuoco e dal Corpo forestale valdostano, che rappresentano un unicum , tant'è vero che il Corpo valdostano, come è presente anche nelle altre Regioni a Statuto speciale, non è stato assorbito dall'Arma dei carabinieri, quindi rappresenta un qualcosa che per la Regione autonoma Valle d'Aosta va al di là del mero contributo quotidiano che svolgono i lavoratori e le lavoratrici sul nostro territorio, ma che rappresenta veramente un qualcosa anche da un punto di vista statutario che ci rende orgogliosi, forti e sicuri del percorso che stiamo intraprendendo. Quando ci sono delle situazioni che si chiudono, evidentemente bisogna trovare le valutazioni che possano compromettere il buon lavoro fatto in maniera collegiale, quindi si inseriscono degli elementi - chiamiamoli così - alternativi alla discussione di un disegno di legge che va a focalizzarsi sui vigili e sui forestali e si cavalcano delle legittime osservazioni che altri lavoratori esprimono. Questo è già successo in altri contesti, guardo l'amico Marzi che ha vissuto in merito alla sanità un percorso molto simile, ma con altrettanta chiarezza noi vogliamo far presente che con le proprie caratteristiche ognuno deve trovare una collocazione corretta e dignitosa all'interno del lavoro che svolge a favore della comunità, però bisogna essere altrettanto chiari e precisi sul fatto che il comparto che abbiamo creato va a rendere omogenei due Corpi che a livello nazionale sono gestiti in regime pubblicistico ed è per questo che il nuovo regime pubblicistico ha una sua linearità con il contesto a livello nazionale che potrà garantire quindi un'equiparazione a 360 gradi. Per quanto riguarda la Polizia locale e il comparto della Protezione civile, queste due funzioni vengono allocate a livello nazionale nelle funzioni locali e nelle funzioni centrali. Tanto per dirla in maniera un po' più semplice, in quello che sarebbe il comparto unico privatistico dello Stato, con delle funzioni che non sono assolutamente di carattere pubblicistico, quindi trovano una loro collocazione in un mondo pubblico di impiego privatistico. In questo contesto nessuno vuole penalizzare questo tipo di categoria e nessuno vuole penalizzare assolutamente il lavoro che soprattutto le Polizie municipali svolgono all'interno della nostra comunità, al netto di situazioni che possono essere leggermente diverse, perché, al di là di sporadiche opportunità che vengono concesse in via transitoria per l'esercizio della propria attività fuori dai confini comunali, la competenza è squisitamente legata al territorio di riferimento. Detto questo, e così annuncio anche il voto di astensione sui tre ordini del giorno, ma non per rigettarli tout court , ma per sottolineare come questo tipo di istanza nel tempo non è mai stata, almeno per quanto mi concerne, formalizzata, al netto della lettera che è arrivata oggi, ma all'interno dei confronti sindacali che hanno portato alla realizzazione di questa legge non sono emerse questo tipo di evidenze, ma sono delle evidenze delle quali noi ci prendiamo carico, no in un inserimento all'interno di questa norma. Saranno delle valutazioni che verranno fatte per la costituzione di un'area di contrattazione separata all'interno del comparto unico, con due opportunità che ci potranno essere: una, io la dico in maniera non troppo professionale perché non sono un tecnico, ma solo per rappresentare il percorso che si potrà attivare a favore dei vigili urbani e della Polizia municipale, o una sezione separata che rappresenta o potrebbe rappresentare una nuova area di categorie e che non avrebbe bisogno in questo senso di una modifica della legge regionale 22/2010, oppure una nuova area di contrattazione riservata che invece, così come era previsto in origine per i vigili del fuoco e per il Corpo forestale, avrà bisogno di un cambiamento all'interno della legge regionale 22/2010. Questo è un impegno che ci assumiamo fin da adesso, è una valutazione all'interno di quelle che saranno le attività del COREPOC per una contrattazione che avrà un'attenzione particolare. Per quanto riguarda la norma, io penso che questo sia veramente il frutto di una concertazione della quale io ringrazio chi l'ha avviata, della collaborazione che c'è stata soprattutto nel passaggio anche un po' di consegne di quest'impegno, un impegno che ci ha portato a un approfondimento molto importante anche nella conoscenza e nel desiderata dei due Corpi che oggi trovano una risposta importante. Mi dispiace aver sentito che questa norma non verrà probabilmente votata da tutti, perché è una norma che riscontra veramente un lavoro condiviso, è una norma che dà delle risposte importanti e che potrà darsi quell'allineamento se ci saranno i presupposti e noi abbiamo messe sul tavolo tutte queste opportunità per essere considerati allineati, mettendoci anche le risorse essenziali e indispensabili per poter poi progredire, così come avevamo già ipotizzato alcuni mesi fa, con un programma ben definito sulle attività da svolgersi per le norme di riferimento specifico e di allineamento degli altri due comparti, per arrivare alla fine di questo percorso ad aver dato un orizzonte nuovo, efficace, efficiente e rispettoso delle attività di questi due Corpi. L'invito è veramente di ripensarci e di votare unanimemente questo disegno di legge."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,156.0,1976.0,F,PCP,18,2389,"Alla luce di quanto ha detto il Presidente e a maggior ragione noi crediamo in quest'ordine del giorno, perché il Presidente è stato molto chiaro, ha detto: sono le relazioni fiduciarie, con la Commissione paritetica, che hanno fatto sì, quindi non una nota come ci era stato detto in audizione, quindi un confronto con la Commissione paritetica, che evidenzia l'importanza di passare a un regime pubblicistico per quello che riguarda l'equiparazione previdenziale del Corpo dei vigili del fuoco e del Corpo forestale. Lei, Presidente, immagino che possa immaginare che noi non crediamo che un sentito dire possa essere accolto dalla nostra parte politica, quindi chiedevamo con quest'impegno di poter sentire direttamente la Commissione paritetica, che, ricordo, essere nominata dall'intero Consiglio regionale, quindi non con relazioni di tipo fiduciarie con il Presidente, ma molto probabilmente dovrebbe occuparsi degli interessi dell'intera comunità valdostana, quindi quest'ordine del giorno chiedeva proprio di chiedere alla I Commissione consiliare permanente di audire la Commissione paritetica per metterci nelle stesse condizioni che lei ha detto oggi e quindi di poter porre anche delle domande rispetto a quella nota dell'INPS di cui nuovamente ci ha parlato oggi, ma che purtroppo non è in nostro possesso, quindi non possiamo avere. Credo questo sia un atto minimo, cioè poter venire e relazionare in Commissione proprio rispetto a un obiettivo a tendere, come lei ha detto, proprio perché ha evidenziato più volte il grande lavoro fatto. Io evidenzierei che questo grande lavoro fatto è stato fatto anche in precedenza dal presidente Lavevaz perché, sotto questo punto di vista, per mesi credo che ci siamo confrontati e il Presidente ha spesso anche convocato tutti i Capigruppo per dirci anche l'evoluzione, quindi mettendo a fattor comune di tutti i Capigruppo presenti in Consiglio regionale, di questa legge che evidentemente poi, a un certo punto, ha preso, come lei ha detto, una virata completamente diversa per le ragioni che lei ha esposto. Non ritiriamo quindi l'ordine del giorno, abbiamo capito che non verrà votato, ma chiediamo di poter udire la Commissione paritetica su questo punto visto che, come lei ha detto più volte, il regime pubblicistico è proprio legato alla questione dell'equiparazione. Noi vorremmo che fosse fatta luce su quanto lei ha detto."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,293.0,1968.0,M,UV,20,1250,"L'unica cosa giusta che ha detto è che bisogna ringraziare tutti coloro che hanno svolto all'interno di questo percorso in qualsiasi ruolo, questo è molto corretto, forse partiva addirittura dal presidente Fosson il primo incontro con gli uffici romani e poi è stato portato sicuramente avanti dal collega Erik Lavevaz per poi essere concluso, se oggi riusciamo a farlo, con questo momento. Per il resto lei ha sempre l'abitudine di travisare o di interpretare a modo suo le cose, perché la nota è una nota che è stata comunicata dal Presidente della Paritetica, poi se lei mette in dubbio che l'INPS possa aver risposto tramite una nota, tramite il Ministero del lavoro al Presidente della Paritetica e questa non esista e che è un'invenzione, se ne faccia una ragione, perché sinceramente io non riesco a percepire quale possa essere l'interesse di andare a indirizzare delle norme verso la conclusione di un iter che possa essere quello che dà piena soddisfazione ai desiderata dei forestali e del Corpo dei vigili del fuoco. Probabilmente io, fossi dalla sua parte, mi preoccuperei di trasmettere una collaborazione positiva andando a votare la norma invece di volersi astenere o votare conto per delle questioni che non hanno un loro fondamento."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,156.0,1976.0,F,PCP,22,837,"Mi sembra che sia lei a travisare le mie parole, quindi la invito poi a riascoltarsi quanto io ho detto. Lei ha parlato di relazione fiduciaria, io le ho fatto notare che la Commissione paritetica è nominata da questo Consiglio regionale che deve occuparsi della comunità valdostana e che quindi è un diritto di tutti i Consiglieri regionali poter essere in possesso delle informazioni di cui è in possesso lei e che naturalmente ci ha detto in audizione, ma di cui noi non abbiamo contezza, non abbiamo potuto avere la nota, non abbiamo potuto fare domande rispetto a quella nota. Non si preoccupi quindi del nostro voto, lei sa benissimo quanto io tenevo a questa norma e quanto il nostro gruppo ha lavorato rispetto a questa norma ma, non avendo gli elementi che abbiamo chiesto più volte in Commissione, non potremmo, ahimè, votarla."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,0.0,1985.0,M,RV,24,4414,"Grazie Presidente, così cercherò anche di rendere più edotto non il mio nervosismo, ma la mia rassegnazione nel risponderle prima fuori microfono, perché io spesso e volentieri l'insalata sono abituato a mangiarla con un piatto principale, invece, quando si fanno le insalate senza piatto principale, non si capisce nulla. Io temo che qui ci sia un caso di insalata e cerco di spiegarlo anche rispetto a quello che ho sentito dire prima dal Presidente. Io non farò delle ricostruzioni storiche o delle paternità di chi ha iniziato a fare che cosa, questo è un ordine del giorno molto pratico che abbiamo firmato come gruppo di RV con il collega Restano del Gruppo Misto e cerca di portare all'attenzione, come ho già detto in discussione generale, collaborativa e costruttiva, quella che noi riteniamo giusta, e mi sembra non soltanto noi, richiesta da parte del Corpo della Polizia locale. Abbiamo cercato di farlo nella maniera più perseguibile possibile, perché avremmo semplicemente potuto scrivere nell'impegnativa: ""Fate questo"", in realtà abbiamo fatto un passaggio in più, che mi sembra non sia stato né capito, né apprezzato o forse non si vuole neanche prendere in considerazione perché la proposta viene da un gruppo che non è il proprio, perché mi sembra proprio che liquidare così questo passaggio, non soltanto il nostro ma anche quello degli altri, non sia proprio una cosa gentile, ma ne prendiamo atto. Io l'ho detto questa mattina che, come gruppo, riconosciamo quando dobbiamo dire grazie o comunque quando dobbiamo riconoscere che si portano avanti anche delle iniziative che non nascevano magari dalla propria volontà ma quella altrui e così siamo altrettanto pronti a criticare quando, in realtà, sentiamo dire certe cose e soprattutto non soltanto nella realtà anche nella pratica, perché oggettivamente liquidare il tutto con un'astensione e una possibile impegnativa, ma magari mi sono sbagliato e ho sentito male e nella replica sentirò dire altro, però voglio specificare questo. Sicuramente non siamo degli esperti, quindi l'impegnativa è stata costruita nel modo più ampio possibile, ma c'è un principio e soprattutto un contenuto che va rappresentato. Noi chiediamo con quest'ordine del giorno ""al Governo regionale, di concerto con le strutture competenti dell'Amministrazione e il Comitato regionale per le relazioni sindacali, sentiti i referenti della Polizia locale, nonché le rappresentanze sindacali di categoria, di presentare entro tre mesi dall'approvazione del presente ordine del giorno uno o più provvedimenti legislativi o amministrativi ovvero avviare le necessarie procedure previste dalle norme di riferimento - cioè l'universo mondo delle possibilità e delle misure - per addivenire alla parificazione del trattamento retributivo, nonché previdenziale, della Polizia locale a quello del Corpo regionale forestale"", che viene preso ad esempio come misura rispetto alla nota che ci è stata trasmessa dal Corpo della Polizia locale. Nessuno ha detto e nessuno scrive con quest'ordine del giorno che bisogna portare la Polizia locale in un regime pubblicistico, anzi, abbiamo citato nelle premesse, ma solo a titolo di esempio, l'articolo 27 della legge della Regione Friuli, la 5/2021, in cui si rappresenta per l'appunto che alla Polizia locale, in forza delle peculiarità di funzioni e compiti svolti dal personale, è riconosciuta una specifica area contrattuale denominata ""Area della Polizia locale"" nell'ambito del contratto collettivo regionale di lavoro del personale del comparto unico del pubblico impiego regionale. Creare all'interno dell'attuale contratto un'area di contrattazione separata e non mutare la natura del contratto: questo abbiamo chiesto! Io penso di essere stato più che chiaro, non chiediamo null'altro che questo, quello che vorremmo capire è se c'è la disponibilità da parte del Governo di poterci lavorare sopra, ma sentirmi dire e fare di tutta un'erba un fascio o un'insalata oggettivamente non mi è piaciuto, perché, ripeto, noi abbiamo fatto in Commissione un lavoro che io ritengo di approfondimento e di comprensione. Esprimeremo la nostra posizione sul voto complessivo della legge quando sarà il momento, cioè in dichiarazione di voto, e ci comporteremo di conseguenza, però oggettivamente, quando si propone qualcosa, gentilmente io vorrei un pochettino più di considerazione, non perché sono io, ma perché c'è un impegno dietro."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,293.0,1968.0,M,UV,26,1601,"Sinceramente non capisco il nervosismo del collega Aggravi, anche perché dovrebbe riconoscersi nelle parole che io ho cercato di esprimere all'interno della replica del disegno di legge e dovrebbe essere allineato con le dichiarazioni del Governo nel momento in cui, all'interno di questa replica, ci si è assunti la responsabilità, laddove non è possibile andare a inserire nel comparto sicurezza e soccorso il sistema dei vigili urbani, così come quello di altre categorie che potrebbero anche essere, non lo so, forse,  quella della Protezione civile, in un'area di contrattazione separata, dove io ho evidenziato le due possibilità. Dovrebbe quindi riconoscersi in questo percorso, che è un percorso che il Governo ha già voluto esplicitare perché l'attenzione a certi passaggi... io sono sicuro che le sue intenzioni sono le migliori e probabilmente coincidono con quello che le è stato riferito da parte mia nella spiegazione. Mi dispiace se ha raccolto questa considerazione in maniera dispregiativa, io il lavoro degli altri generalmente lo riconosco tanto come fa lei, ma, da un punto di vista politico, se io mi assumo delle responsabilità, me le assumo, se poi non le portiamo a termine, lei avrà tutto il diritto di dirmi: ""Ma guardi che non mi ha approvato il mio ordine del giorno perché era già nelle sue intenzioni e non lo ha fatto"" e io gliene renderò conto, così come se ne renderà conto anche ai destinatari di questa situazione. Se questa era la sua intenzione, io gli chiedo di ritirare l'ordine del giorno e di lavorare assieme per il percorso che le ho sottolineato in replica."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,156.0,1976.0,F,PCP,28,648,"Non so se è intenzione dei colleghi ritirare quest'ordine del giorno che comunque il nostro gruppo, nel caso fosse messo in votazione, voterà, perché, come è stato ben esplicitato dal collega Aggravi, crediamo che questa sia una soluzione percorribile rispetto alla questione riferita alla Polizia locale, che quindi possa in qualche modo trovare soddisfacimento anche quella parte di personale. Capisco che il Presidente dica: ""Lo abbiamo detto anche noi"", credo che la minoranza abbia il compito di sollecitare e capire dove sta andando il Governo, quindi a maggior ragione crediamo che quest'impegnativa sia un'impegnativa più che condivisibile."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,11.0,1955.0,M,FI,30,940,"Come abbiamo avuto modo di dire nell'intervento precedente quando abbiamo evidenziato la nostra volontà di approvare il disegno di legge 134, credo che quello che abbiamo sostenuto, che riguarda appunto la parificazione della Polizia locale al Corpo forestale, comunque di un percorso che si doveva avviare... ritengo sia estremamente importante dare sostegno anche a quest'ordine del giorno presentato dai colleghi. Sicuramente lo voteremo, perché l'impegno è proprio di andare in quella direzione, di dire: ""Intraprendiamo tutte le strade che possano portare in qualche modo a dare una risposta anche alla Polizia locale"", con tutte le difficoltà che sappiamo esserci, perché ormai è qualche anno che ne parliamo, però credo che quest'ordine del giorno dia un'apertura piuttosto significativa a tutti i passaggi che si possono individuare, quindi io credo che vada sicuramente perseguito. Noi voteremo sicuramente quest'ordine del giorno."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,261.0,1964.0,M,GM,32,2342,"Come firmatario dell'ordine del giorno e avendo ascoltato con attenzione la replica del Presidente, vorrei evidenziare che, rispetto agli atti, ovvero la relazione che ci ha presentato il relatore, dalla quale non emerge nulla di quanto abbiamo discusso, perché prendeva in considerazione altre questioni, noi ci siamo permessi di portare in evidenza all'Aula la situazione di una Regione a Statuto speciale: il Friuli Venezia Giulia. Abbiamo appreso che il Governo regionale ha preso come faro illuminante la Provincia di Trento modificando anche quanto scelto dai colleghi della Provincia di Trento. Ora ci chiediamo, alla luce di tutto quanto detto, di quanto ricevuto dalle Forze di Polizia locale, se non sia il caso di valutare con attenzione quanto proposto, che ha un ventaglio di opportunità molto ampio, ma soprattutto politicamente offre al Governo regionale un'opportunità di collaborare, perché se noi presentiamo un atto politico per iscritto, qual è l'ordine del giorno, vede, Presidente, non è sufficiente a volte una risposta verbale. La risposta ce l'abbiamo con la votazione dell'ordine del giorno, l'astensione o la bocciatura dell'ordine del giorno vuol dire che voi non avete preso in considerazione quest'opportunità, l'opportunità che le diamo, è già accaduto altre volte. È normale che questo avvenga, però è altrettanto vero che la sua risposta, al di là dello scranno dove lei siede, vale la nostra proposta, quanto noi le abbiamo detto e, siccome l'abbiamo detto prima di voi e lo abbiamo formalizzato, vale la pena, secondo me, accettarla, altrimenti non abbiamo pari dignità e lei ha - potrebbe essere inteso così - approfittato di questa situazione per ricordarci: ""Noi ci stiamo già provvedendo, ci avevamo già pensato"", ma peccato che nessuno ce l'aveva detto e soprattutto nessuno l'aveva formalizzato e scritto. Allora io la invito a valutare di nuovo l'opportunità di votare quest'ordine del giorno che non la impegna in maniera diversa da quanto lei ci ha illustrato, ma soprattutto le offre l'opportunità per una volta di mettere in pratica quanto lei sovente ci ricorda, quindi di voler collaborare, di essere disponibile alla collaborazione, ma di essere soprattutto aperto a suggestioni che non devono rimanere solo nelle buone intenzioni e nelle parole, ma a volte necessitano di una formalizzazione."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,0.0,1985.0,M,RV,34,2671,"Per concludere il posizionamento rispetto al fatto che non ritireremo l'ordine del giorno. È vero, mi sono innervosito, ma per un motivo molto semplice, e lo faccio ogni volta che mi sembra di essere preso in giro, e la questione è questa: perché noi presentiamo degli ordini del giorno, perché noi votiamo o non votiamo delle leggi? Perché ci posizioniamo in quest'aula? Per due motivi: uno perché è il gioco democratico - e uso il termine ""gioco"" non in senso dispregiativo - e secondo perché è una questione di volontà politica. Se uno vuole prendersi un impegno, si esprime, discute, magari prima lima l'impegnativa, magari si poteva ripresentare una risoluzione congiunta di tutto il Consiglio ritirando l'ordine del giorno. Ci sono delle soluzioni che possono trovare magari la più ampia convergenza, quello che invece è sentirsi dire: ""Sì, lo stiamo facendo"" oppure ""ci prendiamo l'impegno e quindi lei mi potrà poi dire se non ho preso l'impegno"", ma io non mi posso fare il carnet degli impegni, perché altrimenti sarebbe inutile, tutto quello che facciamo è inutile. Io potrei anche dirle: ""Guardi, la legge che avete presentato non la voto, però mi impegno poi comunque a seguirla e comunque mi impegno anche a mettere in campo ogni possibilità per sostenere quello che prevedete, ma non la voto, mi astengo, però mi impegno a essere d'accordo"". Ma, scusate, la questione è molto semplice: c'è un ordine del giorno con un impegno, si vuole sostenere questo impegno sì o no? E soprattutto un'altra cosa: non si dica una cosa diversa rispetto a quello che c'è scritto e a quello che ha chiesto, perché noi siamo stati mi sembra molto chiari su quello che chiediamo ed è, tra l'altro, un'opzione - e lo diremo meglio dopo - ben diversa, ad esempio, da quella presentata dai colleghi della Lega, però comunque penso che se è condivisibile, si possa votare, questo è l'assurdo. Forse è più l'opposizione che vota cose che... ogni tanto magari vorremmo anche trovarci l'escamotage per dire: ""Non lo votiamo"", però se riteniamo che sia corretto, al di là di chi l'ha presentato, lo facciamo, perché anche alcune risoluzioni o ordini del giorno che arrivano dalla maggioranza con degli impegni vaghi che non si capisce... un po' politici, perché vengono fatti? Fate un comunicato stampa e dite: ""Noi sosterremo questo"", perché viene presentato un ordine del giorno? Sennò decade tutto, diciamo la verità. ""Non vogliamo sostenerlo perché non ci sentiamo di portare in tre, sei mesi o entro la fine legislatura a compimento questo, perché non lo crediamo o perché lo avete presentato voi che non fate parte della maggioranza"". Ecco, sono ben contento di non farne parte."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,141.0,1968.0,F,LEGA VDA,36,1499,"Un ordine del giorno diverso, come citava il collega Aggravi. Non starò a ripercorrere ed elencare le varie criticità che ho già illustrato nel corso del dibattito precedente, ma proprio una di queste criticità che è pervenuta ed è stata evidenziata non solo dalla parte sindacale ma anche dai rappresentanti del Corpo della Polizia locale della Valle d'Aosta riguarda appunto la mancata parificazione della Polizia locale al Corpo forestale regionale in ambito urbano in quanto i compiti svolti sono quanto meno al pari di quelli svolti dal Corpo forestale nell'ambito della sicurezza e ordine pubblico. Considerata quindi l'importanza del lavoro che gli operatori della Polizia locale svolgono in tutti i comuni della nostra regione e andando a riprendere quello che gli stessi hanno scritto nella nota che è pervenuta non solo ai Commissari della II Commissione ma a tutti i Consiglieri regionali, nella quale ci viene chiesto nell'esercizio della fondamentale funzione legislativa a livello regionale di tenere nella dovuta considerazione questo loro accorato appello di parificare la Polizia locale al Corpo forestale regionale per riconoscere ufficialmente l'importanza e la particolarità del lavoro che svolgono con professionalità e impegno, alla luce di queste considerazioni fatte, quest'ordine del giorno vuole impegnare il Governo regionale a valutare la possibilità di ricomprendere il personale del Corpo della Polizia locale della Valle d'Aosta all'interno di questo disegno di legge."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,293.0,1968.0,M,UV,38,110,"Semplicemente per dire che all'ordine del giorno abbiamo già risposto durante la replica, quindi ci asterremo."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,185.0,1983.0,M,LEGA VDA,40,2475,"Ringrazio la collega Foudraz per il grande lavoro fatto. Vede, Presidente, lei durante il suo intervento di replica rispetto alla discussione generale ha evidenziato che nessuna componente durante la discussione del disegno di legge, durante la sua lavorazione, durante gli incontri ha mai manifestato questo tipo di esigenza. Io credo che ci sia un documento che è di per se stesso evidente e che quindi, essendo stato ricevuto in Commissione, avrebbe meritato un approfondimento ulteriore, magari qualcuno aveva fretta di riuscire a prendere un fogliettino e dire: ""Abbiamo ottenuto il risultato, siamo stati bravissimi"", forse è così; dall'altra parte, come io le ho già spiegato, se lei si gira verso la sua destra, il collega Sapinet le potrà rappresentare che durante l'incontro con i sindacati venne detto in maniera molto chiara che la Polizia locale richiedeva ufficialmente che venisse ricompresa all'interno del comparto ""Soccorso e Sicurezza"". Se poi voi questo punto non lo avete voluto coglierlo... adesso è tornato anche il collega Lavevaz che, se vuole, potrà fare un'altra consulenza, lei non era presente ma il collega Lavevaz sì, quindi potrà renderla edotto sul fatto che questa richiesta è stata formulata, questo è stato richiesto, se poi voi non avete voluto recepirlo... e poi oggi io, Presidente, l'ho vista particolarmente in ambasce quando ha dovuto rispondere sul perché, perché sinceramente non è che abbia risposto in maniera così brillante. Ci siamo quindi resi conto che questa richiesta, che è assolutamente legittima, l'ha messa in particolare difficoltà e quindi sta cercando di correre ai ripari, però, purtroppo, i fatti rimangono. La richiesta è stata formulata, la possibilità, secondo noi, ci sarebbe stata e abbiamo preso un ordine del giorno che è un impegno di tipo politico che le sottolineerò, Presidente, la invita addirittura a valutare - pensi un po' - e lei si rifiuta anche di voler valutare l'inserimento della Polizia locale. Prendiamo atto che per lei anche solo una valutazione è un impegno eccessivamente oneroso, ne prenderanno atto anche gli operatori di Polizia locale, non i vigili urbani che qualcuno ha chiamato così in quest'aula, gli operatori di Polizia locale, e prenderanno atto del fatto che per l'ennesima volta, come hanno definito con le loro stesse parole, questo disegno di legge costituisce l'ennesima occasione perduta per il giusto riconoscimento del lavoro svolto quotidianamente dai suoi operatori."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,281.0,1976.0,M,UV,42,1092,"Rubo i minuti del gruppo solo per precisare innanzitutto che all'epoca - se non sbaglio, era l'autunno del 2022 - io ero presente in quanto avevo in carico la delega del Corpo forestale, perché già in altre occasioni è stato fatto riferimento a una mia presenza che era ovviamente opportuna, così come opportuno è stato il lavoro e le presenze del collega Carrel a cui ho passato il testimone. Per quanto riguarda quella giornata, mi ricordo che venne citata la Polizia locale più che altro da alcuni colleghi, più dalla parte politica rispetto a quella sindacale, che evidentemente non aveva il mandato in quanto l'oggetto della riunione era i vigili del fuoco e Corpo forestale. Proprio in quell'occasione io mi ricordo bene che ripresi un po' le parole di qualche collega oggi, mettendo in evidenza la situazione della Polizia locale nella nostra regione, che è sicuramente diversa anche in base ai vari Comuni e anche sicuramente che la questione, così come ha ricordato oggi il Presidente, sarà affrontata con un percorso sicuramente altrettanto importante ma parallelo a quello odierno."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,0.0,1985.0,M,RV,44,689,"Solo per esprimere la posizione del mio gruppo sull'ordine del giorno. Coerentemente con quanto rappresentato nel nostro ordine del giorno che propone una soluzione alla problematica che è la stessa, ma una soluzione che, a nostro giudizio, oggi è più perseguibile, abbiamo anche sentito l'intervento del collega Manfrin che ha rinforzato il concetto, però non ce ne vogliano ma su questo ordine del giorno ovviamente ci asterremo perché è una soluzione diversa rispetto a quella che abbiamo prospettato con il nostro ordine del giorno. Resta sul tavolo che, vedendo la fine che hanno fatto i nostri due ordini del giorno, comunque il problema resta tale e quindi prima o poi ci torneremo."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,156.0,1976.0,F,PCP,46,1379,"Alla luce del dibattito di oggi, confermiamo la nostra astensione con un grande rammarico rispetto a questo disegno di legge; come avrete notato, abbiamo votato l'articolo 1 perché riteniamo sia corretto che si dovesse dare in qualche modo una risposta ai due Corpi, dall'altra parte però non avendo avuto contezza né delle richieste fatte, né dei documenti sollecitati in Commissione, non ce la sentiamo di fare un atto di fede che, come abbiamo già precisato, non ci può vedere d'accordo. Riteniamo poi che se non la nota, almeno gli approfondimenti degli uffici rispetto alla rappresentatività delle organizzazioni sindacali, poteva essere consegnata alle Commissioni, cosa che credo volutamente non sia avvenuta, perché se esiste un approfondimento, non capiamo perché non sia stato consegnato ai Commissari. Dall'altra parte staremo attente rispetto alla questione delle due leggi che lei, Presidente, ha accennato, perché ricordo bene che quelle leggi, anche dal cronoprogramma che in una delle tante iniziative che abbiamo portato lei aveva evidenziato, dovevano andare avanti parallelamente al percorso di questo disegno di legge, quindi non capiamo, dopo tutto il lavoro fatto, quali siano le modifiche che saranno apportate a quelle due leggi e i tempi, ma su questo sicuramente torneremo nei prossimi Consigli regionali. Con grande rammarico non voteremo questa legge."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,0.0,1985.0,M,RV,48,1855,"Come ci ha insegnato il grande Indro Montanelli, ogni tanto bisogna turarsi il naso e oggi i Consiglieri del gruppo RV si sono turati il naso e voteranno a favore di questa legge, perché, al di là dei punti che ho cercato di mettere più in risalto nella discussione generale, riguardanti in particolare il lavoro che è stato condotto in Commissione, quello che, secondo noi, è stato trattato in maniera non approfondita, quello che è mancato, i passaggi anche di condivisioni di alcune informazioni... vengono meno rispetto alla necessità di dare un primo segno per risolvere un problema che, ripeto, non sta a quest'Aula fare della storia, ma si ripete a ogni legislatura. Questa sicuramente non è la migliore delle soluzioni, forse è l'unica in questo momento, abbiamo ritenuto al di là di tutto di dare un sostegno a una proposta di soluzione e questo dimostra la diversità del comportamento di chi crede realmente in quello che dice e nella volontà che esprime, perché se si concorda con una proposta o un'idea la si sostiene al di là di tutto, altrimenti vagliamo per le parole che stiamo dicendo, come è scritto nei Vangeli, tra l'altro, non voglio rubare il mestiere ad altri colleghi, ma mi è venuto in mente questo passaggio. Quello che conta io penso oggi sia il risultato e soprattutto la possibilità anche di vedere quali saranno gli altri passaggi e gli altri step , perché ovviamente, come è stato detto, oggi inizia un percorso legislativo che comunque mancava. Ovviamente anche sui prossimi appuntamenti ci muoveremo alla stessa maniera, chiederemo approfondimenti, notizie per avere modo di capire, ci informeremo e faremo eventualmente le nostre controproposte. Questo non è assolutamente un atto di fede, anche perché siamo uomini di poca fede e poi, come ho già detto anche in un'altra occasione, la fede si accorda a chi se la merita."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,141.0,1968.0,F,LEGA VDA,50,289,"Viste le criticità esposte durante la discussione generale, la mancanza di tenere in considerazione le richieste inoltrate dal Corpo Polizia locale Valle d'Aosta che chiedeva una parificazione al Corpo forestale regionale, il voto del gruppo Lega Vallée d'Aoste sarà un voto di astensione."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,261.0,1964.0,M,GM,52,459,"Come già anticipato, pur non avendo avuto le risposte richieste dal Presidente, quando una proposta è degna di attenzione ed è meritevole di voto favorevole, non ci sottraiamo, quindi voterò questo disegno di legge e per una questione di giustizia vorrei significare che dei colleghi di diversi gruppi almeno tre già presenti nella legislatura 2013-2018 avevano portato all'attenzione la questione e l'argomento e potrei dire che tutto è nato in quel momento."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,184.0,1977.0,M,FP-PD,54,964,"È stato ricordato nel corso della discussione come questo provvedimento sia un punto di partenza in quanto gli uffici e tutte le strutture coinvolte nella predisposizione di questa legge saranno ulteriormente impegnate nella revisione delle specifiche norme di settore: la 12/2002 e la 37/2009. L'approvazione di questo disegno di legge rappresenta dunque un elemento importante che conclude un lungo percorso che ha visto il Governo regionale, attraverso numerosi incontri, confrontarsi con le parti sindacali e tutte le strutture interessate. Ricordo inoltre che la risoluzione delle problematiche relative agli adeguamenti contrattuali per risolvere una disparità di trattamento per vigili del fuoco e Corpo forestale rappresenta anche un punto specifico del nostro programma di Governo. Ringrazio dunque l'ex presidente Lavevaz, il vicepresidente Bertschy e il presidente Testolin che si sono occupati del corposo dossier . Voteremo a favore del provvedimento."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,33.0,1965.0,M,AV-VdA Unie,56,2402,"Da parte mia una dichiarazione di voto che vuole anche riprendere il lavoro che è stato fatto in quel periodo e soprattutto dare il senso della continuità del lavoro che è stato fatto in questi anni per arrivare a questo punto. Questo Consiglio regionale in passato si è trovato con il Corpo dei vigili del fuoco qua sotto a protestare, lo ricordiamo tutti; da lì è iniziato un lavoro importante di confronto che ci porta oggi, grazie al lavoro che è stato fatto dal presidente Testolin, a completamento del lavoro appunto che è stato citato più volte di chi lo ha preceduto e, per quello che mi riguarda, della staffetta che poi ho ereditato dal presidente Lavevaz e soprattutto grazie alla disponibilità delle sigle sindacali e delle persone che si sono sedute al tavolo con le nostre strutture tecniche per svoltare pagina. Siamo arrivati all'estrema forzatura di uno sciopero annunciato nel momento più importante di festa della nostra comunità, la Fiera di Sant'Orso, momento di grande difficoltà per tutti quanti, soprattutto per tutti gli attori principali, chi aveva annunciato questo sciopero, chi lo ha dovuto gestire. Abbiamo trovato grande responsabilità, e io non posso che riconoscerlo, da chi ci ha evitato che tutto questo diventasse poi un impedimento per realizzare questa festa, che avrebbe mortificato la comunità e creato ancora maggiori distanze tra l'Amministrazione regionale e il Corpo dei vigili del fuoco. Direi che tutto quello che è avvenuto nelle fasi successive è da segnalare come un punto di svolta e questo è un punto di partenza per raggiungere gli obiettivi che rimangono da raggiungere, ci sono due leggi da completare, ci sono altri lavori da fare, ci sarà il tempo di continuare a stare a questo tavolo di lavoro per raggiungere tutti i risultati che ci siamo proposti di raggiungere, soprattutto per valorizzare quella grande possibilità che ci viene data dal nostro Statuto, da queste competenze e dall'avere la possibilità di poter organizzare direttamente i nostri servizi e questi servizi importanti per la nostra sicurezza e per la difesa della nostra comunità in tutti quei momenti di emergenza e di difficoltà. Grazie quindi a questo lavoro, grazie al lavoro che si continuerà a fare, soprattutto un momento come questo speriamo che possa trovare l'unità di tutte quelle forze che più volte hanno sottolineato l'importanza di raggiungere questo risultato."
47101,XVI,20/03/2024,"FORESTE E TERRITORI MONTANI, Corpo forestale valdostano e relative strutture, PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",4,it,293.0,1968.0,M,UV,58,1650,"Solo per accodarmi a quanto ha detto l'assessore Bertschy in merito al lavoro che è stato fatto, un lavoro per il quale sinceramente ringraziamo in particolar modo le strutture della dottoressa Quattrocchio e della dottoressa Morelli, che adesso dovranno supportarci da un punto di vista tecnico che va anche oltre le mere volontà politiche per riuscire ad avere quell'equilibrato castello che dovrà chiudere questo percorso, un percorso che ci vedrà ancora confrontarsi con le organizzazioni sindacali, che si sono dimostrate nel tempo anche molto partecipi e che dovranno continuare a farlo con la solerzia che ci hanno richiesto e che noi abbiamo in qualche caso richiesto a loro per accelerare il percorso. L'obiettivo è sempre un obiettivo comune, mi dispiace che qualche volta ci siano dei contrasti verbali con la minoranza, ma si lavora per dare le risposte, ognuno dalla sua posizione, ma con l'intento che credo sia lo stesso, così come lo è stato nella sequenzialità di chi ha dovuto gestire questi dossier e con quelli che probabilmente dovranno trovarsi poi a gestirlo dopo di noi. L'obiettivo è sempre quello di lavorare e di cercare di farlo con onestà intellettuale e con le disponibilità tecniche, operative e anche amministrative che abbiamo a disposizione, però con l'attenzione soprattutto a chi questi provvedimenti sono rivolti e alla popolazione più in generale, perché da questi provvedimenti dipende poi anche la reperibilità di personale, la possibilità di dare dignità a chi svolge questi lavori e di dare soprattutto delle risposte a chi fuori di qua li aspetta soprattutto nel momento del bisogno e questo è l'essenziale."
47103,XVI,20/03/2024,"CONSIGLIO REGIONALE, Attività consiliare d'aula",6,it,206.0,1966.0,F,PCP,2,890,"Per mozione d'ordine, per ricordare che abbiamo presentato una risoluzione che è stata iscritta ai lavori del Consiglio poco fa, una risoluzione che riguarda il ruolo e l'importanza ovviamente della Commissione paritetica e chiediamo che questa risoluzione venga discussa prima di affrontare il punto o contestualmente al punto sulla nomina per la sostituzione in Paritetica, considerato che il testo che abbiamo predisposto e che abbiamo inviato al Consiglio prevede delle definizioni specifiche anche per il ruolo della Commissione paritetica nel momento in cui viene ricostituita. In particolare la risoluzione è collegata alla questione della norma di attuazione più urgente forse in questo momento: la norma di attuazione sulle concessioni di derivazione di acqua. Chiediamo che ci sia la possibilità di discuterla in questo momento prima di procedere alla nomina del punto in oggetto."
47103,XVI,20/03/2024,"CONSIGLIO REGIONALE, Attività consiliare d'aula",6,it,206.0,1966.0,F,PCP,4,1141,"Avevo semplicemente richiesto la mozione d'ordine; brevemente ma credo che sia opportuno esprimere più precisamente la motivazione di questa richiesta. Noi crediamo che, nel momento in cui si deve designare un rappresentante della Regione nella Commissione paritetica Stato-Regione che elabora gli schemi di norma di attuazione dello Statuto, si debba puntare l'attenzione su un tema specifico. La decisione anche della nomina stessa è un tema rilevante perché sappiamo che sono tanti i temi che sono all'ordine del giorno della Commissione paritetica: la Scuola Valdostana, il Conservatorio, i vigili del fuoco e il Corpo forestale, anche se oggi abbiamo votato un disegno di legge, la concessione per la rete di distribuzione dell'elettricità, le concessioni per le grandi derivazioni, eccetera. Sono tutti argomenti di grande rilevanza ma non c'è dubbio che oggi una particolare attenzione deve essere data alla norma di attuazione riguardante le grandi derivazioni. È per questo che crediamo sia importante che contestualmente alla nomina si approfondisca la questione e si prendano in considerazione le richieste che abbiamo effettuato."
47103,XVI,20/03/2024,"CONSIGLIO REGIONALE, Attività consiliare d'aula",6,it,77.0,1975.0,M,AV-VdA Unie,6,898,"Noi un momento fa abbiamo votato convintamente il disegno di legge n. 134, quindi siamo passati dalle parole ai fatti. Per quanto riguarda invece l'inversione, non siamo d'accordo nella forma e nel merito, nel senso che il punto n. 4 all'ordine del giorno sostituisce un membro, un componente da parte del Consiglio regionale in seno alla Commissione paritetica. Questo Consiglio ha votato degli atti, delle risoluzioni, delle mozioni che vanno nella direzione di... sono due elementi distinti: uno è chi porterà avanti... oltretutto andiamo a sostituire l'ex collega Augusto Rollandin, la risoluzione, come avete avuto modo di vedere tutti, l'abbiamo votata e iscritta all'ordine del giorno, avremo modo, al termine del Consiglio, di affrontare la tematica proposta dalle colleghe inserita nella risoluzione. Per quanto riguarda quindi la maggioranza, siamo contrari a mettere insieme i due punti."
47500,XVI,20/06/2024,"AMMINISTRAZIONE REGIONALE, Celebrazioni",18,it,185.0,1983.0,M,LEGA VDA,2,2280,"Quest'iniziativa era stata depositata per lo scorso Consiglio in occasione della discussione e sarebbe stato sicuramente interessante anche dibattere in un momento ravvicinato rispetto alla data elettorale, oggi abbiamo sottomano i risultati e sicuramente magari abbiamo anche qualche elemento in più, ma io non mi dilungherò e non porterò via tempo a quest'Aula su un argomento che immagino possa interessare pochi, riteniamo però che i simboli siano importanti e proprio per questo abbiamo fatto una valutazione di questo tipo. In realtà quest'iniziativa nasce un po' sulla scorta delle dichiarazioni che fece l'assessore Caveri, a cui devo assolutamente riconoscere l'afflato iper europeista, che ovviamente ci vede su due sponde contrapposte e credo sia un posizionamento assolutamente legittimo. Ricordo che in quell'occasione l'assessore Caveri disse che la proposta di legge presentata dal senatore Borghi della Lega andava un po' controcorrente rispetto al resto d'Europa ed era sostanzialmente una proposta così... un po' sciocca. In realtà questa proposta mira a fare una cosa molto semplice, cioè allineare il nostro Paese agli altri, perché in realtà l'Italia è l'unico Paese che ha una legge che obbliga l'esposizione anche della bandiera dell'Unione europea. Per questo motivo riteniamo che avere un obbligo di questo tipo non sia forse la cosa migliore da avere ma - e nessuno dice che la bandiera debba essere presa e bruciata - si debba dare la facoltà di poterla mettere oppure non mettere. Oltre a questo, abbiamo inserito un passaggio che noi riteniamo importante, proprio perché, come è stato detto, i simboli sono importanti e dare la possibilità di poter disporre a piacimento e di non avere quel tipo di obbligo permetterebbe di inserire invece, per esempio, le bandiere del nostro territorio, come avviene, per esempio, in altri Stati, dove c'è quella del territorio locale, oltre che quella della Regione e quella dello Stato. Con questa mozione semplicemente chiediamo e impegniamo il Governo regionale a trasmettere ai Parlamentari valdostani il sostegno del Consiglio regionale della Valle d'Aosta alla summenzionata proposta di legge, prevedendo, laddove è possibile, di esporre la bandiera valdostana e quelle delle singole Amministrazioni comunali."
47500,XVI,20/06/2024,"AMMINISTRAZIONE REGIONALE, Celebrazioni",18,it,110.0,1962.0,M,PA,4,3784,"In certe questioni io credo che la coerenza dovrebbe imporsi al di là delle intenzioni e delle provocazioni espresse da certi ambienti della nostra politica nazionale. È il caso di questa mozione, con cui si chiede l'impegno del Governo regionale a trasmettere ai Parlamentari valdostani il sostegno del Consiglio regionale della Valle d'Aosta alla proposta di legge presentata dal senatore leghista Claudio Borghi per abolire l'obbligo, sancito dalla legge n. 22 del 5 febbraio 1998, a esporre la bandiera dell'Unione europea accanto a quella della Repubblica italiana all'esterno degli edifici pubblici. Dico subito, anticipando la dichiarazione di voto, che come gruppo consiliare Pour l'Autonomie, non daremo il nostro appoggio a questa mozione per motivi attengono tutti a considerazioni che hanno a che fare con la già citata coerenza, che seppur pare latitare in chi si fa portatore di una tale proposta, certamente deve essere un valore e un principio che deve guidare l'agire del nostro Consiglio. Pare infatti del tutto incomprensibile in termini di logica come detta proposta di legge abbia come primo firmatario qualcuno, che, in effetti, ha partecipato come candidato alle recenti elezioni per il Parlamento europeo e sia sostenuta da un partito che a dette Europee ha conquistato dei seggi, anche se non più a doppia cifra. Ancor più illogico appare il fatto che una siffatta proposta, che è stata concepita in piena campagna elettorale per le Europee, quindi presumibilmente con l'intento di sollecitare l'interesse di un certo elettorato anti-europeista ed euroscettico - con scarso risultato - e che ha suscitato non poche reazioni avverse anche all'interno della compagine del Centro-Destra attualmente al governo, sia stata a tal punto fatta propria dai proponenti di questa mozione da chiedere a questo Consiglio di condividerla e di attivarsi conseguentemente con i nostri rappresentanti in Parlamento, che, come è facile intuire, hanno certamente questioni più rilevanti di cui occuparsi per il bene della nostra comunità. Io credo che la questione si risolva con una semplice opzione, delle due, una: o in questa Unione europea ci si crede, anche se con ammissibile riserva, e allora si lavora per dare il proprio contributo allo sviluppo futuro di un'Europa sempre più integrata politicamente, economicamente, socialmente e culturalmente, rispettando le sue istituzioni e i suoi simboli; oppure non ci si crede, tanto da rifiutare l'esposizione della bandiera e allora le domande sono tante, non ultima quella relativa al perché partecipare alle elezioni con tanto sfoggio di impegno e di energie. In nome della coerenza, è necessario che si compia una scelta e che si resti allineati a essa con parole e azioni. Questa scelta la Valle d'Aosta l'ha già compiuta da diversi anni e l'ha rinnovata nel tempo. È indubbio che per come oggi si presenta ed è articolata l'Unione europea solleva dei motivi di perplessità anche in un movimento come il nostro, ma si può essere europeisti critici e portare le proprie idee di cambiamento all'interno del Parlamento europeo, senza mettere in discussione l'esposizione della bandiera che ne è il simbolo. Se a qualcuno non piace la parola ""obbligo"", mi sento di replicare con la parola ""rispetto"", quello che si deve a un'organizzazione sovranazionale di cui abbiamo scelto di essere parte integrante. E visto che ci siamo, non posso che ribadire come il rispetto verso quest'Assemblea e verso tutti i cittadini valdostani che qui rappresentiamo debba contraddistinguere l'agire di tutti noi Consiglieri al di là delle contrapposizioni ideologiche e delle diverse visioni personali. Per i motivi di coerenza appena esposti, il voto del Gruppo consiliare Pour l'Autonomie sarà contrario all'approvazione di questa mozione."
47500,XVI,20/06/2024,"AMMINISTRAZIONE REGIONALE, Celebrazioni",18,it,96.0,1963.0,M,FP-PD,6,1281,"Una breve dichiarazione su questa mozione. Insomma, un po' tutti abbiamo dei simboli, possono essere istituzionali o religiosi, politici oppure anche sportivi, ma vanno rispettati secondo le norme e le leggi che ne stabiliscono le regole, vedi, ad esempio, la legge regionale n. 6. Senza distingui, senza distintivi di parte e senza dei distingui anche a carattere personale, amministrativo e istituzionale, nella storia le bandiere erano un simbolo a cui anche i vincitori portavano rispetto. Ancora oggi, nell'ambiguo decreto autonomia differenziata, l'Esecutivo si può sostituire agli organi della Regione, cosa ben più grave che nell'esporre una bandiera europea; allo stesso modo viene richiamato il rispetto ai Trattati internazionali e alle normative comunitarie. Non credo che questa mozione abbia un senso, almeno per noi. Proprio la legge regionale 6/2006 nell'articolo 1 detta le disposizioni sul tema, specificatamente sulla bandiera e l'articolo 6 al punto f) dà delle disposizioni sull'esposizione delle bandiere della Repubblica italiana e dell'Unione europea. In quanto Regione a Statuto speciale e in piena autonomia manteniamo questa norma con la piena specialità a cui facciamo riferimento in quest'aula. Come gruppo, voteremo con l'astensione su questa mozione."
47500,XVI,20/06/2024,"AMMINISTRAZIONE REGIONALE, Celebrazioni",18,it,206.0,1966.0,F,PCP,8,1926,"Nei confronti di questa mozione presentata dai colleghi della Lega noi voteremo convintamente contro per ragioni che possono essere chiaramente comprensibili e sulle quali non ci sarebbe neanche bisogno di spiegare più di tanto. Noi riteniamo che le disposizioni generali sull'uso della bandiera della Repubblica italiana e di quella dell'Unione europea, che sono state previste con la legge 22/1998, abbiano un senso, le bandiere, come è stato detto già da chi mi ha preceduta, sono un simbolo. Oltre a essere persone che credono nell'autonomia di questa Regione, nell'autonomia speciale della Valle d'Aosta, che hanno un enorme rispetto per la Costituzione repubblicana e anche per i suoi simboli, quindi per la bandiera tra le altre cose, bandiera che pochi giorni fa è stata anche al centro in Parlamento di una vicenda che ha a dir poco dell'incredibile, crediamo anche che in questo momento storico sia importantissimo dare valore anche alla bandiera europea dell'Unione europea, che è anch'essa un simbolo. Noi siamo convinti europeisti e quindi crediamo sia importante anche dare importanza ai simboli; tra l'altro, la proposta che l'impegnativa vuole sostenere, cioè la proposta del senatore Borghi, viene da quella stessa persona che recentemente ha chiesto addirittura le dimissioni del presidente della Repubblica Mattarella, che ha nel giorno della Festa nazionale del 2 giugno parlato anche dell'importanza della sovranità europea. Dipende sempre che cosa si intende con il termine ""sovranità""; io credo che sia importante continuare, con tutte le energie che possiamo mettere a disposizione, il percorso per arrivare a quelli che devono essere, a mio avviso, gli Stati Uniti d'Europa, o comunque la visione europeista concreta che deve essere messa a terra, quindi da chi ha come slogan: ""Serve meno Europa, gli Stati recuperino sovranità"" non mi aspettavo molto altro, ma appunto noi su questo voteremo contro."
47500,XVI,20/06/2024,"AMMINISTRAZIONE REGIONALE, Celebrazioni",18,it,0.0,1985.0,M,RV,10,4830,"Per intervenire su questa mozione che porta un punto politico che, anche se arriva dopo il noto evento delle elezioni europee, ha comunque un tratto che resta e rimane nel dibattito, almeno io me lo auguro in senso positivo, perché non si deve parlare di Europa soltanto nel momento in cui ci sono le elezioni per il rinnovo del Parlamento europeo. Qualcuno l'ha già detto: le bandiere sono simboli, le bandiere sono segni, le bandiere rappresentano non soltanto una specifica idea, ma rappresentano qualcosa in cui qualcuno crede o magari non crede. Chi ha seguito Rassemblement Valdôtain nel corso della campagna elettorale delle elezioni europee sa che sicuramente - ed è anche stato detto in quest'aula, tra l'altro, anche nel corso dell'intervento che feci sulla sessione europea - la nostra non è una posizione entusiasta rispetto a tutta una serie di declinazioni che soprattutto negli ultimi tempi l'Unione europea sta avendo. Citavo, tra l'altro, anche gli esiti del rapporto a prima firma dell'ex presidente del Consiglio Enrico Letta, che non è sicuramente un antieuropeista, dove si dice chiaramente che il futuro dell'Europa deve passare da una minore regolamentazione, da una semplificazione, perché comunque sia, e ce lo diciamo spesso, questo pachiderma burocratico sta entrando nelle case e nelle vite di ognuno di noi e forse sta perdendo anche il senso della sua stessa esistenza. Spesso con un'espressione che vuole forse richiamare al passato, ma che io penso voglia realmente rappresentare l'idea originaria di Europa, ovvero ""Preferivo l'Europa quando era la Comunità economica del carbone e dell'acciaio"", c'era una volontà di cooperazione, c'era una volontà di pace, c'era una volontà anche di definire un'autonomia strategica che oggi purtroppo l'Europa non ha e non ha ancora e mi sembra che quanto sta avvenendo a Bruxelles lo dimostri chiaramente, si è totalmente persi... questo non vuol dire che dobbiamo togliere le bandiere dell'Europa. Il fatto quindi che si stia andando su una strada che non si condivide, che si critica - e magari molto modestamente si cerca in qualche modo di fare anche delle proposte migliorative emendative - non vuol dire che si è contro una determinata rappresentazione di quella che comunque è parte della nostra storia ed è parte anche delle nostre istituzioni democratiche. Non me ne vorranno i colleghi della Lega se io, per rappresentare la mia posizione oggi e anche la posizione del gruppo, mostro ai colleghi un manifesto che era rappresentato dalla Lega lombarda, c'era un obiettivo, che oggettivamente io ritengo ancora oggi molto valido - e chi mi conosce sa che ho sempre avuto più quest'opinione rispetto a quella di un sovranismo nazionale e nazionalistico - ovvero quello che forse se si era più lontani da Roma e più vicini all'Europa, qualcosa in più avremmo portato a casa. Spiace che l'Europa, che è diventata... questa era, se non erro, di una campagna elettorale degli anni Ottanta-Novanta, l'Europa di oggi forse è l'occasione persa, soprattutto delle Regioni e lo dico anche per chi confonde o ha teso a confondere nell'ambito dell'ultima campagna elettorale la reale idea di un'Europa dei popoli, dell'Europa delle Regioni. Probabilmente parliamo o abbiamo parlato di popoli diversi e di realtà diverse, non sono la stessa cosa. Noi sappiamo benissimo che l'Europa dei popoli che auspichiamo non è quella degli Stati nazionali o nazionalisti ma è qualcosa di diverso. Condanniamo anche l'Europa che riconosce alcuni Stati, alcune sovranità al di fuori della sua realtà e poi fa finta di non occuparsi della Catalogna o di altre realtà e lo dico anche a chi ha portato più volte in quest'aula questo tema, e lo abbiamo anche sostenuto, anche quando abbiamo ricevuto delle critiche, però questo è un grosso problema dell'Europa, perché dimostra chiaramente che la volontà e l'idea che oggi c'è a Bruxelles non è quella di un'Europa dei veri popoli, ma è un'Europa di alcuni popoli e questo va detto, non soltanto legando al tema catalano, ma parlando anche di Corsi, di Bretoni e di quant'altro. È inutile quindi riconoscere il Kosovo se ci si dimentica della Catalogna, ma questo è un altro paio di maniche. Detto questo, il nostro gruppo si asterrà su questa mozione e riteniamo che forse ci sono anche interventi normativi che aspettano a Roma molto più importanti in cui ci auguriamo che i nostri rappresentanti e soprattutto i nostri Parlamentari possano occuparsene e quindi auspichiamo che si occupino anche di questi temi. Dico già, così mi porto avanti, che, per quello che riguarda anche la risoluzione presentata sul punto che ormai è diventata un po' una consuetudine dei vari Consigli, ci asterremo ugualmente, perché oggettivamente pensiamo che dei punti fermi sia inutile che vengano ribaditi perché tali sono e tali devono rimanere."
47500,XVI,20/06/2024,"AMMINISTRAZIONE REGIONALE, Celebrazioni",18,it,185.0,1983.0,M,LEGA VDA,12,12433,"Avevo iniziato in punta di piedi immaginando che ovviamente quest'argomento avrebbe riscosso uno scarso successo, invece sono molto felice che quest'argomento abbia stimolato un dibattito; un dibattito che ho trovato assolutamente interessante, innanzitutto perché condivido le parole del collega Aggravi: è giusto che di Europa si parli anche al di fuori delle consultazioni e se ne parli anche per collocarsi politicamente rispetto a una o a un'altra idea. Visto che ho citato il collega Aggravi, non posso ovviamente non anche rispondere brevemente a quello che lui ha evidenziato, c'è un manifesto dell'allora Lega Nord, che diceva: ""Più lontani da Roma e più vicini all'Europa"", il problema è che, come in tutte le cose, anche le organizzazioni internazionali si trasformano e se una volta essere vicini all'Europa, con l'Europa di allora, che era molto più simile alla Comunità economica europea... che è quella che oggi la Lega vorrebbe ritornasse, cioè una comunità di Stati che collaborano e commerciano liberamente e non una comunità di Stati in cui ci sono alcuni Stati che sono più importanti di altri, che fanno subire le scelte agli altri perché ritengono che sia prioritario. Si tratta di scelte ovviamente che tutti abbiamo sotto gli occhi: per esempio, i cappotti termici e l'efficientamento energetico degli alloggi, siccome alcuni Paesi del nord sono dei tifosi dell'efficientamento energetico e dei cappotti termici, si obbliga tutta l'Europa a farla con la direttiva green , il che vuol dire che, per esempio, da Punta Raisi a Punta Helbronner in tutta Italia, anche dove non accendono neanche il riscaldamento d'inverno si deve fare il cappotto e l'efficientamento termico dell'alloggio perché è giusto così, perché vuole l'Europa... questa appunto è una questione di metodo e di concetto rispetto alla questione europea. Credo di non sorprendere nessuno se dico che vado orgoglioso del fatto che più o meno tutti i gruppi, sicuramente quelli di maggioranza, si siano dichiarati contro la nostra proposta, perché segna, secondo me, anche una questione valoriale che è importante affermare. Ci sono tutta una serie di forze politiche, la quasi totalità, che condividono invece questo amore verso l'Europa e magari questo odio verso Roma. Io sono rimasto sempre affascinato da chi si definisce autonomista, indipendentista addirittura a casa propria, però le direttive che arrivano da centinaia o da migliaia di chilometri, quelle sì, quelle invece è giusto averle ed è giusto che vengano imposte. Ne abbiamo parlato più volte, la questione, per esempio, dello stop ai motori endotermici, che nei paesi freddi evidentemente creerà dei problemi. Tante questioni, dalla misura dei cetrioli, famosa, che si tira fuori tante volte a tante altre modifiche. Abbiamo visto, per esempio, il ripristino della natura, quello che è appena passato al Consiglio europeo dove si impone, anche con il voto contrario dei Paesi, per esempio, dell'Italia, un ripristino del 20% della natura, che significherà distruggere, per esempio, tutta una serie di strutture che ci sono lungo i fiumi nel nostro Paese. Sono sempre rimasto affascinato quindi da chi si definisce autonomista e indipendentista e dice: ""Noi a casa nostra vogliamo decidere noi, però è giusto che l'80% delle scelte che noi facciamo venga scelto in Europa dove non conoscono assolutamente la nostra realtà"". Questo rivendica un carattere autonomista che la Lega ha sempre avuto perché per esempio, lo abbiamo dimostrato, l'ha dimostrato quest'Aula, secondo me, con un ottimo esempio di collaborazione all'inizio di questa legislatura trattando la questione della pandemia. Ci siamo detti, ricordo l'allora presidente Lavevaz: ""Qui a Roma decidono a un certo punto che in base a un sofisticatissimo algoritmo che ci dice che se c'è una famiglia che si è contagiata a Chamois, equivale più o meno a contagiare l'1% della popolazione che sta a Roma, quindi mettiamo tutta la Regione in zona rossa, non si esce di casa, non si vende niente, non si compra, non si mangia, non si respira, non si va a correre"". Questo era il principio che tutti insieme in quest'aula - con lodevoli eccezioni delle colleghe mie dirimpettaie a cui riconosco il coraggio e la rettitudine di pensiero che hanno dimostrato anche in quell'occasione -, questo Consiglio, ricordo, votò una legge, che è tuttora in vigore, pur mondata da una parte che venne tagliata dalla Corte costituzionale che dice che sul nostro territorio decide la Valle d'Aosta quando aprire e quando chiudere le attività commerciali, perché si sapeva che ovviamente non si conosceva nulla del territorio valdostano, quindi non si poteva decidere con un algoritmo formulato per grosse comunità come poteva vivere la Valle d'Aosta. Lo stesso principio va applicato qui, allora vede, collega Di Marco, io ho ascoltato con molto interesse il suo intervento e ha fatto un grosso discorso valoriale, in questo devo dirle che è riuscito molto bene, perché l'ho seguita anch'io e in questo momento ho fatto una serie di considerazioni che sono sicuramente valoriali sull'Europa, però io lo ricondurrei a una cosa: noi abbiamo di fronte una mozione che ci chiede di appoggiare una proposta di legge che chiede di rimuovere un obbligo, il che vuol dire che se domani quest'obbligo non ci fosse più, chi governa avrebbe la perfetta e piena libertà di poter esporre comunque la bandiera europea, questo avviene in tutta Europa. La domanda che mi faccio, collega Di Marco, è: se l'alternativa è o in Europa ci si crede oppure no, e il fatto di crederci è dimostrato dal fatto che la bandiera europea viene esposta, allora questo significa che ci crediamo solo noi nell'Europa, perché dalle altre parti non lo fa nessuno, allora siamo gli unici a crederci, la teniamo in piedi noi l'Europa; oppure, se non è questa la questione, se la questione non è valoriale, la questione è di simbolo e nella questione di simbolo e di libertà obiettivamente ci troviamo a schierarci dalla parte della libertà, la libertà di poter decidere quale vessillo sventola credo sia una libertà importante. Se invece si ritiene di preferire l'obbligo, prendiamo atto che si ritiene di preferire l'obbligo, però non è questo il nostro pensiero. Collega Minelli non me ne voglia se correggo un pochino una cosa che ha detto, vede, il senatore Borghi non ha chiesto le dimissioni del Presidente della Repubblica, lei lo sa, il senatore Borghi ha detto una cosa importante, perché cos'è accaduto? È accaduto che durante i festeggiamenti per la Festa della Repubblica il Presidente della Repubblica, che è la massima autorità appunto e che rappresenta lo Stato italiano, ha detto che in quel momento si celebrava la sovranità europea. La sovranità europea non esiste, c'è la sovranità che è rappresentata e che è definita dall'articolo 1 della nostra Costituzione e quel tipo di sovranità, viene scritto nell'articolo 1 della Costituzione, appartiene al popolo, non appartiene all'Unione europea, non appartiene alla signora von der Leyen, o chi per essa, e non appartiene a chiunque pro-tempore passi da quelle parti e magari prende delle decisioni anche se il nostro Stato non è d'accordo. Allora il senatore Borghi ha detto una cosa molto semplice: ha detto che se una persona, il più alto rappresentante del nostro Stato celebra la sovranità europea nel giorno in cui si celebra invece la nostra sovranità, la nostra Repubblica, allora a quel punto lui è garante di una sovranità europea e non è garante della sovranità nazionale. Se non è garante della sovranità nazionale, il suo ruolo non esiste; se il suo ruolo non esiste, a quel punto gli conviene dimettersi, che è ben diverso dal dire: ""Il Presidente della Repubblica deve dimettersi"", sono cose diverse e sono state anche spiegate. Le parole, lei ci insegna, hanno un peso, quindi è chiaro ed è giusto che questo venga riaffermato. Prendiamo atto del posizionamento che tanti hanno espresso, chiederei a ognuno di esprimersi in maniera libera, più che politica, rispetto alla condivisione o meno dell'obbligo di esposizione, perché vedete, colleghi, gli obblighi sono probabilmente bellissimi quando si obbligano le persone a fare quello che piace a te, ma quando poi tu sei obbligato a fare qualcosa che non ti piace, tendenzialmente l'obbligo tendi a non apprezzarlo. Lasciare quindi la libertà di riconoscersi nei simboli che si preferiscono allora a questo punto rappresenta una vera libertà e, proprio perché rappresenta una vera libertà, io non credo che la Germania creda meno dell'Unione europea e dell'Italia, anche perché la Germania ne ha tratto un buon profitto, così come la Francia, anche se oggi versa in qualche difficoltà in più come abbiamo visto. Non credo che gli Stati che non hanno l'obbligo di esposizione della bandiera della Regione europea non credano nell'Europa, qualcuno ci crede di più, qualcuno ci crede di meno. Come lei sa, collega Di Marco, mi rivolgo sempre a lei perché ha giustamente fatto riferimento ai gruppi cosiddetti ""euroscettici"", io preferisco definirli eurocritici probabilmente, perché la rappresentanza e la critica che si muove è proprio quella. Io mi ricordo che, quando intervenne l'attuale assessore Caveri in discussione generale rispetto all'assestamento e parlammo in seduta europea, riassunsi il discorso che fece Nigel Farage - che, tra l'altro, adesso si è ripresentato in Gran Bretagna con un partito che si chiama Reform, che probabilmente sta anche prendendo voti rispetto al partito Conservatore inglese - e disse una cosa molto semplice: quando la Gran Bretagna per lungo tempo e a gran voce chiese delle modifiche all'Unione europea, chiese di non avere degli inni, delle bandiere, degli obblighi, chiese semplicemente di fare in modo che l'Unione europea fosse una struttura che garantiva un accordo di buon vicinato e che garantiva una collaborazione fra Paesi e non una serie di obblighi, gli risero in faccia. Lui fece dell'uscita dell'Unione europea da parte della Gran Bretagna una sua battaglia personale al punto di fare un referendum e vide le facce atterrite di quelli che la sera, quando uscirono i risultati, videro che non erano andati esattamente come speravano. Allora a forza di obblighi e a forza di imposizioni, purtroppo questi sono gli effetti che si ottengono. Essere eurocritici significa cercare di portare l'Unione europea nella direzione in cui si preferisce, qualcuno vorrebbe gli Stati Uniti d'Europa, ed è stato sonoramente bocciato nelle urne, qualcuno preferirebbe invece avere una comunità economica europea nella quale gli Stati si riconoscono, nella quale gli Stati collaborino uno con l'altro, nella quale ci sia un trattato di libero scambio uno con l'altro, ma dove non si sia obbligati a omologarsi e a uniformarsi a tutto quello che passa per la mente del primo Tedesco o del primo Francese che passa. Questo dovrebbe essere l'Unione europea, un luogo dove si collabora; invece oggi è esattamente un luogo dove si ubbidisce pedissequamente ai regolamenti e alle direttive che arrivano e se non si ubbidisce alle direttive, si prendono anche le sanzioni. Probabilmente il modello di Europa, se lo ponessimo di fronte all'uomo della strada, a meno che non abbia un interesse, a meno che non lo poniamo davanti al venditore di macchine elettriche, probabilmente lui preferirebbe gli obblighi e lo stop ai motori endotermici... a tutte le persone di normale livello intellettivo diremmo: ""Ma tu preferisci essere obbligato a fare qualcosa o preferisci poterlo scegliere?"". Io credo che, di fronte a questo dilemma, probabilmente preferirebbero scegliere. Quando si passò, per esempio, dal cavallo all'automobile, non ci fu un obbligo o una direttiva europea che obbligò a passare dal cavallo all'automobile, si disse che l'automobile era più conveniente, consumava di meno, non mangiava la biada, non dovevamo stargli dietro, magari dava anche prestazioni migliori. Il principio vale oggi quando si obbligano le persone a utilizzare le macchine elettriche invece che quelle endotermiche perché fanno prestazioni peggiori, tra l'altro, lo dicono numerosi studi che stanno evidenziando, per esempio, il loro utilizzo, però lo si fa perché bisogna essere green , perché così lo dice l'Europa. Noi agli obblighi diciamo di no, l'obbligo di esposizione di questa bandiera è purtroppo un obbligo con il quale non ci troviamo a nostro agio e per questo ovviamente voteremo favorevolmente a questa mozione."
47500,XVI,20/06/2024,"AMMINISTRAZIONE REGIONALE, Celebrazioni",18,it,198.0,1964.0,M,FI,14,4682,"Ringrazio i colleghi che hanno proposto l'iniziativa perché ci danno un modo anche oggi, dopo aver discusso nella sessione europea, di parlare di Europa, del legame che esiste tra il territorio e l'Europa. Noi, come movimento politico, siamo profondamente convinti del valore dell'Europa, siamo europeisti e non manchiamo occasione per riconoscerlo, aderiamo al Partito Popolare Europeo e siamo molto lieti che nella giornata di ieri un nostro rappresentante di Forza Italia sia stato nominato Vicepresidente del gruppo del Parlamento europeo del PPE. In questo luogo crediamo che vada portata la voce dell'Italia, che vada portata la voce delle Regioni e dei nostri Comuni, perché in Europa occorre esserci, occorre essere presenti per poter apportare i cambiamenti necessari rispetto allo status quo , perché noi riteniamo che l'architettura istituzionale sia un'architettura che preveda il Comune, la Regione, lo Stato e l'Unione europea, sono tutti elementi questi essenziali, perché se ne mancasse solo uno di questi, ci sarebbero delle pesanti ricadute sul nostro territorio e sulla vita della nostra comunità. Con questo non significa che l'Europa sia il massimo del modello, sia la perfezione, perché ci sono sicuramente delle cose da migliorare su cui intervenire per soddisfare al meglio le esigenze delle nostre comunità, ma oggi abbiamo delle problematiche che non possono essere affrontate su base locale e su base nazionale, occorre una dimensione più grande per potersi difendere, per difendersi a livello di sicurezza, a livello economico, a livello sociale; l'abbiamo sperimentato in questi anni quando abbiamo avuto il problema gravissimo della pandemia che ci ha colpiti, della forte recessione, se non ci fosse stata l'Europa, avremmo avuto molta più difficoltà a risollevarci e a far fronte alle difficoltà che a livello locale sicuramente non saremmo stati in grado di gestire. Noi quindi siamo profondamente convinti della sussidiarietà, perché vanno affrontate le questioni ai vari livelli, non è questione di sovranità, la sovranità è ovvio che appartiene al popolo e a chi rappresenta il popolo ai vari livelli istituzionali, è del tutto evidente che se c'è un organismo più alto dello Stato, una parte della sovranità deve essere ceduta, deve essere messa a disposizione di quel livello laddove possono essere gestite le sfide che non possiamo affrontare a livello sottostante. Pertanto sicuramente, come dicevo, l'unione va rafforzata, va migliorata, non è la perfezione, però riteniamo che tutto quello che vada nella direzione di migliorare e di valorizzare il rapporto tra il singolo cittadino e l'Unione europea vada valorizzato. Così come è stata esposta l'iniziativa, è del tutto evidente che è una questione di principio alla fine, si riconduce su questo, però noi riteniamo che sia importante, al di là del livello istituzionale, che non ci siano degli equivoci con i cittadini. I cittadini devono capire che l'Europa è una presenza importante per noi, è un ombrello sostanzialmente che ci aiuta a difenderci nelle varie situazioni che dobbiamo affrontare tutti i giorni, è un ombrello al quale dobbiamo cercare di dare la giusta manutenzione e dargli miglioramento per tenerci riparati. Abbiamo le minacce a livello economico della Cina, dell'India, di tutti i Paesi asiatici, degli Stati Uniti, che sono delle superpotenze rispetto al nostro peso, rappresentiamo lo zero virgola a livello nazionale nel contesto mondiale, quindi abbiamo bisogno di quest'entità che rappresenta 450 milioni di abitanti, che ci possa dare la possibilità di difenderci con i vari trattati economici, con le varie risposte ai singoli temi che dobbiamo gestire, perché diversamente saremmo molto più deboli. Pertanto noi, come rappresentanti del Partito Popolare Europeo, di Forza Italia in primis , riteniamo che non ci debbano essere degli equivoci su quest'argomento, che occorre rafforzare il legame identitario tra il territorio e l'Europa e così come avevamo già detto anche nella sessione europea, sarebbe bene che in tutte le iniziative che sono finanziate dall'Unione europea ci sia questo simbolino che faccia riconoscere al cittadino da dove provengono anche le risorse, perché questo consente di avvicinare la gente a un'istituzione che a volte ancora oggi è sentita ed è sentita troppo lontana. Questa in sintesi è la nostra posizione, siamo europeisti convinti e pertanto crediamo che la bandiera possa costituire, così come altri elementi, un fattore importante di riconoscibilità dell'identità perché viviamo, come popolo, all'interno dell'Unione Europea e riteniamo di avere delle radici e dei valori comuni anche con gli abitanti degli altri Stati."
47500,XVI,20/06/2024,"AMMINISTRAZIONE REGIONALE, Celebrazioni",18,it,246.0,1979.0,M,LEGA VDA,16,8433,"Al di là del voto specifico, ho ascoltato con interesse la discussione dove però ravviso sempre le stesse problematiche, cioè si fa una gran confusione, si continua a far confusione sul fatto di dire chi non è per maggiore integrazione europea è contro l'UE, che non è così, si può essere e si può far parte dell'UE ma chiedere minore integrazione, cioè mantenere le prerogative degli Stati nazionali, che, a loro volta, possono distribuire le competenze all'interno dello Stato. Questa è la nostra visione della Lega in questo caso e la visione dei partiti identitari che ci rappresentano in Europa, dei partiti conservatori, mi riferisco al gruppo ECR, che hanno avuto ottimi risultati in Europa, il vento è decisamente cambiato rispetto a prima. Poi, collega Di Marco, se lei si riferiva al fatto che la Lega ha fatto meno rispetto alle vecchie Europee, è un dato di fatto, abbiamo fatto il 35% nel 2019, era abbastanza facile prevedere un calo. Poi, guardi, se il mondo autonomista voleva farci vedere i grandi risultati, ci metteva un candidato e prendeva più di noi, ci sarebbe piaciuto vederlo. Dal 35% non potevamo che scendere, e su questo non ci voleva un mago, però in Europa il vento è decisamente orientato diversamente e il gruppo Identità e Democrazia del quale la Lega fa parte è ancora cresciuto come i conservatori europei e giustamente, come dice il collega Marquis, c'è un'altra parte, che è quella dei partiti popolari europei, che hanno preso un gran numero di voti; questo dimostra che c'è un elettorato moderato in tutta Europa che va verso il centro e che noi ci auguriamo che anche in Europa guardi dove c'è stato il voto, perché se questa Europa, dopo questo vuoto molto chiaro, la signora von der Leyen troverà i numeri - e probabilmente ce li ha - per andare avanti facendo finta di niente, si acuirà il conflitto con gli Stati nazionali, per forza, ma su questo staremo a vedere. Noi non siamo tout court contro l'UE ma siamo contro l'integrazione europea, una maggiore integrazione europea, perché - ripeto - noi siamo convinti che gli Stati nazionali possano tranquillamente decidere su come gestire le proprie competenze. Ci sono Stati che hanno un approccio federale e, ad esempio, la Lega, come ben tutti sanno, è appena riuscita a far passare il progetto delle autonomie differenziate, chiaramente a Sinistra tirano su le barricate, facciano pure, e mi chiedo questo: se noi stiamo poco federalisti, qual è stato il voto del mondo autonomista in questo caso su questo tema? Astensione, quindi se dobbiamo essere accusati noi dalla nostra parte in qualche modo di essere centralisti, lo siamo in Europa perché vogliamo mantenere le competenze agli Stati nazionali, però le distribuiamo poi alle Regioni, mentre cosa fa l'Europa di nuovo, colleghi autonomisti? Quando arrivano dei regolamenti europei, ma qual è il margine di manovra delle Regioni? Zero. Arrivano i regolamenti europei e te li prendi. Sostenere che maggior integrazione europea consentirà più libertà ai piccoli territori, più autonomia delle piccole zone quindi lo ritengo un qualcosa di piuttosto discutibile, ma ci arriverò dopo. Per certo noi non siamo per gli Stati Uniti d'Europa, lo abbiamo già detto varie volte. Visione a Sinistra chiaramente contrapposta, anche però perché gli Stati Uniti si sono costituiti ""da zero"", in realtà sul genocidio di un popolo ma ""da zero"", mentre l'Europa ha 500 anni di Stati nazionali, che è ben difficile bypassare con uno schiocco di dita chiaramente. Come dicevo, non siamo gli Stati Uniti d'Europa, probabilmente non lo saremo mai, ma questo lo vedremo, siamo felici anche, tra l'altro, di sentire chi invece è perfettamente allineato con quella che è stata la politica europea, quella del green esasperato, l'ideologia green ormai è quasi una nuova religione per qualcuno, però in quest'aula, e mi rivolgo di nuovo ai colleghi autonomisti, che vedono la soluzione di tutti i mali nel portare le competenze lontano, guardate che la posizione delle colleghe Minelli e Guichardaz in quest'aula, che noi riteniamo estrema qui, che in genere prende pochi voti su quello che propone, in Europa la fa da padrona. Siete sicuri che dobbiamo andare in quella direzione? Siete sicuri? Buona fortuna, perché - ripeto - le colleghe sono quanto meno coerenti con questo, portano una visione che però è quella europea, che ha portato il blocco dei motori termici al 2035, le direttive case green, eccetera. Noi riteniamo piuttosto rischioso che le competenze vadano così lontano e poi gli Stati nazionali se ne ritrovino senza, lo riteniamo rischioso. Riguardo all'Europa dei popoli, e qui vedo, sento anche il collega Aggravi che giustamente si inserisce un po' nel filone dell'autonomismo progressista direi, perché questa è sempre stata una visione dell'autonomismo più a Sinistra, con l'utopia per cui l'Europa avrebbe garantito maggiori competenze ai territori e alle regionalità bypassando lo Stato nazionale, come lei ha riportato, era una visione anche di una certa Lega, peccato però che la Lega c'è stata in Europa e ha visto benissimo che aria tira, quindi abbiamo avuto un cambiamento, ma perché i tempi sono cambiati, non sono più gli anni Novanta, ora c'è un progetto europeo decisamente più invadente sulle competenze degli Stati nazionali. Mi sembra che lei sia aggreghi a una certa utopia, ma il caso della Catalogna mi pare che l'abbia dimostrato, anche perché - poi mi risponderà e sono lieto di sentire la sua risposta - mi pare che anche lei dimentichi un pezzo. Quando si parla di Europa dei popoli, guardi che c'è già stato un processo di coagulazione dei popoli negli Stati nazionali, nell'Ottocento abbiamo tutto il procedimento per cui i moti del 20-21, 30-31 e 48, lo sfaldamento degli imperi che arrivano alla fine della prima guerra mondiale hanno già coagulato i popoli in Nazioni. Poi c'è l'utopia, e io riconosco al collega Lucianaz che questa è la sua utopia - tutta la simpatia per il collega Lucianaz -, nel portare avanti queste esternazioni anche estreme che però hanno una possibilità di realizzazione ad ora molto basse, l'ho già detto una volta. Probabilmente ci vorrà una guerra per vedere degli sfaldamenti di quel tipo. È un'ipotesi, è un'idea, nessuno lo sa, ma storicamente è sempre andato così, gli sfaldamenti di Stati nazionali avvengono generalmente dopo i conflitti per ovvie motivazioni. A chi aspira quindi a un'Europa che prenda tutte le competenze e poi le restituisca a unità autonome bypassando gli Stati nazionali, a mio avviso, rientra nel campo utopico. Il caso della Catalogna mi pare che l'abbia dimostrato, anche perché trovo difficile che un'unione di Stati nazionali si possa permettere di dire a casa di un altro Stato nazionale che cosa fare del suo territorio, è molto difficile. Anche l'accusa che ci viene fatta a noi della Lega: ""Ma voi siete federalisti però siete alleati alla Le Pen"". Siamo federalisti nella questione europea perché ogni Stato si può gestire come vuole a casa sua. Noi dove c'è da mettere federalismo lo facciamo - e ne abbiamo dato prova con l'autonomia differenziata, che potrà essere criticata da mille parti ma che ha quell'obiettivo -, gli altri cosa fanno a casa loro se lo gestiscono, non sono gli altri Stati a dirglielo: questo è il concetto di sovranità! Ormai sovranità sembra una bestemmia, sovranismo è come un qualcosa di negativo. Mi pare la cosa più sacrosanta del mondo e anche più democratica - tra parentesi - di poter decidere a casa propria, ovviamente dentro la cornice anche degli Stati nazionali che non vengono dalla mattina alla sera, ma sono da almeno cinque secoli che si stanno formando. Su questo, secondo me, è un'ingenuità in un certo mondo autonomista vedere maggiore integrazione europea come una soluzione, potrebbe essere ben peggio di quella che può avere uno Stato nazionale centralista e mi pare che i regolamenti europei fatti negli ultimi anni chiaramente lo dimostrino. La nostra visione è quella identitaria e conservatrice, con una UE che torna indietro rispetto al processo d'integrazione verso un modello molto più affine al nostro essere europei, che, come dicevo prima, ha delle differenze molto forti al suo interno, a differenza degli Stati Uniti, che invece si sono creati dal nulla e certo hanno potuto fare uno Stato di tipo federale. Siamo quindi per un ritorno indietro, più un'Europa confederale e la nostra linea è assolutamente coerente nei principi."
47500,XVI,20/06/2024,"AMMINISTRAZIONE REGIONALE, Celebrazioni",18,it,206.0,1966.0,F,PCP,18,2118,"Intervengo con il secondo intervento, con questa possibilità che mi viene data ancora di parlare per fare alcune considerazioni sulla base anche delle cose che ho ascoltato. La prima è questa: io concordo con il collega Manfrin sul fatto che le parole abbiano un peso, le parole sono importanti e devono essere analizzate correttamente anche all'interno dei contesti in cui vengono pronunciate e vengono utilizzate. Torno sul sulla frase del presidente Mattarella e su quello che poi ne era seguito; il presidente Mattarella, in un messaggio che aveva inviato ai Prefetti di tutta Italia, in occasione appunto della Festa nazionale del 2 giugno, aveva fatto un discorso molto articolato ricordando le origini della nostra Repubblica, la storia che aveva portato alla Costituzione repubblicana, quindi la lotta di liberazione dal nazifascismo, eccetera, eccetera, e poi aveva fatto due appunti molto importanti in quel suo messaggio: il primo è stato l'invito a fare memoria del lascito ideale di quegli avvenimenti fondativi come dovere civico e il secondo, altrettanto deciso, era stato quello di guardare al presente, cioè all'appartenenza dell'Italia all'Unione europea, così considerata: ""La Repubblica italiana è inserita oggi nella più ampia comunità dell'Unione europea, cui abbiamo deciso di dar vita con gli altri popoli liberi del continente e di cui consacreremo tra pochi giorni - il messaggio era stato mandato prima - con l'elezione del Parlamento europeo la sovranità"". Il Presidente quindi non aveva certo confuso la sovranità nazionale con altre questioni, ma era stato molto preciso, aveva ricordato l'appartenenza dell'Italia all'Unione europea e aveva parlato di celebrazione della sovranità con l'elezione del Parlamento europeo. Il senatore Borghi era intervenuto subito dopo, il giorno dopo, attaccando direttamente il Capo dello Stato e dicendo effettivamente quello che lei ha detto, consigliere Manfrin: "" Se Mattarella pensa che la sovranità sia dell'Unione europea, allora si dimetta"". Credo sia stato - e lo dimostra quello che ho appena letto, perché le ho letto esattamente le parole del"
47500,XVI,20/06/2024,"AMMINISTRAZIONE REGIONALE, Celebrazioni",18,it,0.0,1985.0,M,RV,21,7879,"Per fare qualche piccola puntualizzazione, perché nella verve espositiva di ognuno di noi qualche volta si rischia magari - ma comprendo - anche di utilizzare un po' ai fini propri quelle che sono state delle rappresentazioni o il tentativo almeno di rappresentarlo altrui. Collega Perron, autonomista progressista lo dice a qualcun altro, e lo dico perché io potrei anche dilungarmi lungamente su delle proposte tutt'altro che liberali, libertarie o liberiste della Lega e di alcuni suoi esponenti e, come lei ben sa, io in più di un'occasione mi sono trovato... anche il collega Manfrin che ama il collega Borghi sa cosa io penso dei mini BOT e l'ho sempre pensato... oggettivamente se ci mettiamo a fare la tara o la sfida tra chi è più conservatore o più progressista, su alcune tematiche ci troviamo ovviamente delle sorprese, perché chi crede in politiche di sussidi, chi crede in politiche di contribuzione non è sicuramente un liberista ma forse un progressista e tanti esponenti della Lega, Borghi in primis , sono di quella scuola. Questo lo dico anche perché il mondo autonomista, e continuo a dirlo, è ben più variegato di quello che si crede, quindi magari non piaceva, magari è stato anche antipatico, però comunque un piccolo e povero autonomista c'era in corsa alle elezioni europee... (intervento di un Consigliere, fuori microfono) ...sì, ma io lo dico a lei perché ha parlato del mondo autonomista, poi ce n'è anche per l'altra parte, la ringrazio, come è magnanimo... una volta non era così. Esiste quindi anche un altro autonomismo, perché se c'è un valore di base, che è la difesa dell'autonomia e può essere condivisa non soltanto da forze che si definiscono autonomiste, ci sono delle declinazioni di applicazione e di sviluppo e di credere nell'autonomia... mi ascolti bene, collega Chatrian, perché può esserle utile, le può essere molto utile... (intervento del consigliere Chatrian, fuori microfono) ...io la invito ad ascoltarmi perché può esserle molto utile questa differenza, perché forse non è chiara, perché, vede, qua ci sono dei monopoli che non sono di derivazione europea o europeista che molti utilizzano, e sfrutto ancora l' assist , chiamiamolo così, del collega Perron perché, quando ho parlato di Europa dei popoli, ho criticato non tanto la posizione della mozione, ma ho detto che c'è stato qualcuno in campagna elettorale che parlava di un'Europa dei popoli che non è l'Europa dei popoli di cui parlano i colleghi autonomisti, siano essi progressisti o conservatori, perché hanno una posizione molto più simile, ad esempio, a quella che lei ha esposto. Anch'io a questo punto mi definisco un utopista come il collega Lucianaz, ma credo che i popoli dell'Europa non siano soltanto i popoli identificati dagli Stati Nazione, perché altrimenti mi porrei in difficoltà nel momento in cui, leggendo la Costituzione italiana, mi trovo l'esistenza delle minoranze linguistiche, mi trovo l'esistenza di realtà che sono riconosciute per la loro identità. È ovvio che oggi non c'è un riconoscimento diretto di queste realtà a Bruxelles ma c'è sempre un passaggio che passa dallo Stato-Nazione e proprio in questo senso ho detto che facendo vedere questo manifesto, era un tempo in cui l'Europa era totalmente diversa, potevo anche farne vedere altri. Quella che è diventata l'Europa oggi e che è dell'Europa oggi e, collega Minelli, Timmermans non è un popolare, quindi oggettivamente io direi che ce ne sono tanti, soprattutto a livello di burocrazia europea, vostri amici e certe direttive che abbiamo criticato e continueremo a criticare e purtroppo vorremmo combattere di più, sono folli, soprattutto dal punto di vista della difesa degli interessi europei nei confronti di altre realtà e non dico Nazioni perché sono molto più complesse, perché la Cina è un nemico molto più complesso di uno Stato nazionale. Se qualcuno si deve fare un esame di coscienza, sono certi soggetti che, chiusi nei loro uffici, pongono degli obiettivi o danno delle direttive che sono totalmente fuori discussione. Sono d'accordo con chi dice che il concreto e reale autonomista dovrebbe essere scettico, come il reale federalista dovrebbe essere scettico di certe direttive, perché sono imposizioni su delle realtà che ovviamente non conoscono o non vogliono conoscere, come sono scettico - e lo ribadisco, l'ho già fatto - sull'approvazione dell'autonomia differenziata per un motivo molto semplice: non è sicuramente un'applicazione di compromesso ma non è il rispetto di un principio federalista, perché lo sappiamo benissimo, il ruolo e soprattutto il rapporto tra lo Stato e le Regioni sono inficiati dall'azione possibile da parte del Parlamento, che non è avulso da altri obiettivi, e soprattutto può operare nell'interesse di altre realtà che sono non direttamente rappresentate dalle Regioni, ma capiamo benissimo che ci sono anche delle necessità di coalizione politica che ogni tanto portano a questo, però, ripeto, gli articoli 116 e 117 della Costituzione sono chiari, secondo me, la differenziazione che è stata rappresentata rischia di non essere direttamente applicata e di non portare agli obiettivi che si vogliono prefiggere. L'altro passaggio me lo consentirà il collega Manfrin, sono ben contento - e ho anche condiviso alcune sue alcune battaglie con lui sull'eliminazione di obblighi o di provvedimenti coercitivi -, però dobbiamo magari guardarlo in senso un pochettino più ampio e non soltanto di bandiere, posto il fatto che non vorrei che poi qualche avversario possa pensare che, visto che si toglie l'obbligo di esporre una determinata bandiera, poi espongano sul suo Comune la bandiera LGBTQ e altro, quindi stia attento, perché va poi a finire male, però ci sono degli obblighi che, in realtà, una determinata visione pone su tutta una serie di altre cose. Io apprezzo questa posizione, magari si potrà ricredere anche sul gioco d'azzardo e la liberalizzazione delle droghe leggere, ma diciamo che ho dato un assist a qualcun altro in quest'aula. In sintesi c'è una questione di base che io capisco essere estremamente complessa ma bisogna parlarne: parlare di più sovranità degli Stati nazionali, o di meno sovranità come ho sentito anche dire, chi vorrebbe addirittura perderne ulteriore prima di fare un po' mente locale di quello che già si è perso o non si è perso, perché oggettivamente c'è una grande confusione, io penso che ci sia un problema di base di fondo. È inutile che noi facciamo gli ultras di una parte o dall'altra se non si rivedono o non si revisionano i trattati fondamentali, la dichiarazione dell'Unione europea o di quella che è, perché lì sta la radice, sennò il resto è tutto bla bla. Chi ha chiesto la revisione dei trattati? Quando si è lavorato per revisionare i trattati? Anch'io ritengo che sul Trattato di Maastricht ci siano delle parti che non sono sicuramente più attuali, però non mi sembra che chi chieda più sovranità abbia mai posto questa questione, come io mi pongo anche il dubbio rispetto a chi comunque critichi certi passaggi ma poi, quando c'è da spendere i soldi europei, e su quello sappiamo, siamo tutti concordi al di là di tutto, ci piace tantissimo. Io sono molto preoccupato della visione progressista programmatoria della pianificazione europea, perché mi sa tanto di quello che si faceva e si fa ancora, tra l'altro, magari in ottica un pochettino più geopolitica di una volta, ma che si fa ancora in determinate realtà che non sono sicuramente vicine alla mia visione delle cose. Sicuramente potremmo andare avanti e parlarne ancora notevolmente e magari ben vengano anche queste discussioni, perché adesso, al di là di tutto, bisogna anche considerare che ci piaccia o no l'Europa c'è, ci auguriamo che possa essere riformata ma il dato di fatto che non è che domani mattina ci svegliamo e cambia tutto, anzi, il rischio è che non cambi nulla, questo è il vero problema."
47500,XVI,20/06/2024,"AMMINISTRAZIONE REGIONALE, Celebrazioni",18,it,60.0,1958.0,M,AV-VdA Unie,23,4159,"Intanto ammetto di avere una certa ebbrezza, nel senso che siamo partiti dalla bandiera fino ai massimi sistemi e anche un po' di ""ci eravamo tanti amati"" cha ha animato anche un pochettino l'Aula. Intanto vorrei dire tre cose utili per mettere dei puntini sulle ""i"". Sulla curvatura dei cetrioli, e non mi riferisco ad alcune discussioni di ieri, posso dire che è stata abrogata la norma ormai da quasi vent'anni, quindi si vede che in qualche maniera, in maniera subliminale lei è riuscito a incidere sul cetriolo. La seconda questione riguarda invece questa storia che lei dice che nessun Paese è obbligato ad avere la bandiera sui municipi. Devo dire che in Francia, nei Comuni al di sopra dei 1.500 abitanti, il drapeau européen è obbligatorio e la farò sorridere per capire come delle volte le posizioni che voi esprimete qui sono stranamente collegate a una certa estrema Sinistra, perché chi ha fatto la battaglia dura e pura all'Assemblée nationale è stata la France Insoumise di Mélenchon.  Devo invece dire che la Le Pen si è scandalizzata perché è stata messa sotto l'Arc de Triomphe la bandiera europea e questo ha suscitato ovviamente le sue ire funeste. Aggiungerei poi, a beneficio del collega Marquis che non c'è, che in tutti gli interventi europei che vengono effettuati in Valle d'Aosta c'è il label dell'Unione europea, perché la bandierina con le vituperate stelle è obbligatoria laddove si spendano dei soldi della politica regionale. Per il resto cosa dobbiamo dire? È chiaro che viene in mente un po' di polemica politica e io ringrazio molto il collega Perron che ci ha spiegato un'inversione a ""u"" sull'Europa della Lega, trovo che sia esternamente istruttivo, perché i primi anni in cui emerse la Lega in Parlamento, io ero nell'ufficio con l'onorevole Leoni e frequentavamo normalmente anche il senatore Bossi che era stato eletto al Senato, mi invitavano ogni tanto ai congressi della Lega e, quando dicevo ""Europa"", c'era una grande esplosione e, quando citavo ""Roma"", dalla platea cominciava un urlo quasi feroce: ""Roma ladrona"". Allora è impressionante come nel breve volgere di pochi anni si passi da una posizione federalista europeista - ma Perron l'ha spiegato - a una posizione sovranista e di estrema Destra, perché Vannacci, visto che avete evocato delle questioni di tipo europeistico, è la figura simbolo, addirittura un Generale con delle posizioni molto, molto estremiste, ma questa è polemica politica che c'entra poco, io tornerei alla questione della bandiera. Io credo che la bandiera non faccia male a nessuno, quindi l'esposizione della bandiera resa obbligatoria anche dalla nostra legge regionale, ma in fondo seguendo anche i vostri desiderata , perché voi togliereste la bandiera europea per mettere la misteriosa bandiera comunale, che poi nel caso nostro è quasi sempre un drapeau , un écusson più che una bandiera. Io credo che invece nella legge del 2006 siamo stati preveggenti perché per la prima volta nella legge sulla simbolistica noi abbiamo previsto dei simboli che io credo siano importanti, cioè montagne valdôtaine ufficialmente riconosciuta, ufficialmente riconosciuta la bandiera valdostana e se c'è la bandiera italiana, quella europea e quella valdostana, credo che non faccia male a nessuno, ci dà quel tocco di europeismo che non è casuale, perché, al di là di tutte le polemiche che noi possiamo evocare, alla fine ""per fortuna che l'Europa c'è"" si potrebbe dire, perché se non ci fosse l'Europa, io non so in quale serie C o serie D sarebbe l'Italia odierna, e soprattutto quello che è stato detto anche da altri, io ricordo che la costruzione europea è nata come antidoto alle guerre, alle violenze e ai nazionalismi nazionali e lo dico da nazionalista valdostano, che è un nazionalismo buono, non giacobino, non aggressivo nei confronti degli altri, io ogni tanto vedo in chi è antieuropeista, e magari è amico di Orban, una carica violentissima nei confronti degli altri Paesi. Per fortuna, questa carica è stata sminata dall'Unione europea, che ci garantisce, o ci ha garantito, dal dopoguerra ad oggi una tranquillità e la nostra generazione non ha subito i drammi della guerra."
47500,XVI,20/06/2024,"AMMINISTRAZIONE REGIONALE, Celebrazioni",18,it,178.0,1963.0,M,RV,25,2108,"Parliamo di bandiere. Io vorrei sapere con quale bandiera l'Unione europea vuole intervenire nel conflitto Ucraina/Russia, se sarà la bandiera blu con tante stelle, per significare l'unione di questi popoli convinti, sostenendo von der Leyen e il suo Governo, che è indispensabile inviare migliaia e migliaia di armi, di dollari, di euro, se esistono ancora, sul fronte ucraino. Io mi dichiaro amico dei Russi, mi dichiaro amico degli Ucraini, contesto fortemente le scelte politiche dell'Unione europea, è una vergogna ed è una vergogna che i partiti italiani sostengano il Governo von der Leyen. È una vergogna che la von der Leyen osi ancora candidarsi alla Presidenza della Commissione europea con un'inchiesta e un procedimento giudiziario aperto nei suoi confronti per degli SMS cancellati. Dovrebbe, per serietà, per un minimo senso etico, almeno non osare più candidarsi, invece viene ancora sostenuta da questi convinti europeisti del malaffare. Vorrei sapere con quale bandiera l'Europa ha voluto intervenire in Serbia, bombardando i civili serbi; va bene che il Governo italiano era di Sinistra, però le bombe sono esplose lo stesso e anche lì, in Serbia, l'Europa ha dato una brutta immagine di sé. Naturalmente le decisioni erano della NATO, quindi abbiamo capito bene quest'Europa da chi dipende. In questo dibattito ho sentito parlare dell'importanza dei simboli, quello che manca in quest'Assemblea è il rispetto dei principi fondamentali dell'essere umano e questo Governo e il Governo precedente in Valle d'Aosta hanno calpestato i diritti fondamentali dei cittadini valdostani, come di quelli italiani per colpa delle decisioni, dei Dpcm famosi di Conte e di Draghi. Questo è stata la vergogna di questa cultura che si riempie dei soliti proclami quando invece nelle cose essenziali, e cioè la difesa dell'identità dei popoli che costituiscono quest'Europa, è totalmente assente. Su questo discorso delle bandiere naturalmente il nostro gruppo si asterrà, non può fare diversamente, ricordando che quest'Europa del malaffare, purtroppo, per i prossimi cinque anni governerà le nostre vite."
47500,XVI,20/06/2024,"AMMINISTRAZIONE REGIONALE, Celebrazioni",18,it,206.0,1966.0,F,PCP,27,470,"Noi invece voteremo questa risoluzione, condividiamo in toto il primo invito, sul secondo ci chiediamo soltanto, perché non abbiamo compreso bene, c'è un invito alle istituzioni e agli enti individuati dalle norme sopra citate al pieno rispetto di quanto disposto dall'articolo 6 della legge regionale 2006, quindi l'unica perplessità, ma voteremo la mozione come ho detto, è che sia strano che si inviti a rispettare una legge. Mi sembra che forse è una formulazione..."
47500,XVI,20/06/2024,"AMMINISTRAZIONE REGIONALE, Celebrazioni",18,it,206.0,1966.0,F,PCP,29,327,"...sì, al pieno rispetto, però vuol dire che c'è qualcuno che non la rispetta pienamente e la cosa - io non l'ho mai verificata -, se così è, è grave, forse è un visto proiettato nel futuro, considerato anche un po' tutto quello che sentiamo in questi giorni, in questi mesi e in queste settimane. Va bene, voteremo la mozione."
47500,XVI,20/06/2024,"AMMINISTRAZIONE REGIONALE, Celebrazioni",18,it,261.0,1964.0,M,GM,31,1134,"Intervengo sulla risoluzione. Mi sono astenuto durante la votazione precedente perché, pur comprendendo le motivazioni dei colleghi leghisti, ritengo che fosse un po' una provocazione nei confronti di una parte degli autonomisti. Alla stessa maniera ritengo la risoluzione la risposta alla mozione leghista, quindi un invito a un Parlamentare della Lega a non votare le disposizioni previste da una legge presentata da loro stessi... mi sembra forse la degna risposta alla provocazione precedente. La collega Minelli mi ha preceduto, non riesco a comprendere come si possa invitare gli enti e le istituzioni della Valle d'Aosta al rispetto di una norma che noi stessi abbiamo votato, quindi questo mi sembra superfluo e ribadire il superfluo. Può darsi che si ritenesse la norma solo prescrittiva visto che non prevede delle sanzioni, quindi non la si ritenga cogente, però credo che gli Enti locali, nel rispetto del nostro Statuto, almeno per quel che è il mio vissuto, rispettino la legge 6 e quindi non sia necessario e doveroso sottolineare l'impegno che si sono assunti quando hanno prestato giuramento e sono diventati Sindaci."
47500,XVI,20/06/2024,"AMMINISTRAZIONE REGIONALE, Celebrazioni",18,it,110.0,1962.0,M,PA,33,908,"Per dichiarare il nostro voto favorevole a questa risoluzione. Permettetemi solo due considerazioni. Collega Manfrin, sono felicissimo che lei oggi abbia iniziato in punta di piedi visto l'inizio di ieri molto spumeggiante, perciò va bene così. Nel mio intervento non c'è stato solo il discorso di simbolo, c'è stato anche un discorso di coerenza. Io sono abbastanza vecchio rispetto a lei e in questi ultimi 25 anni la coerenza dimostrata dal vostro Movimento mi fa un po' dubitare di queste sue affermazioni. La vostra metamorfosi ha dell'incredibile. Collega Perron, io non mi sono permesso di dire che eravate al 35%, ci mancherebbe, era un gesto di cortesia, era un dimostrare che si cambia, ma la débâcle è stata totale , non lo volevo fare e l'ha fatto lei, va bene. Forse una riflessione vostra andrebbe fatta. Comunque non volevo far polemica, mi creda. Voteremo favorevolmente a questa risoluzione."
47500,XVI,20/06/2024,"AMMINISTRAZIONE REGIONALE, Celebrazioni",18,it,246.0,1979.0,M,LEGA VDA,35,580,"Ci stavamo arrovellando il cervello per capire che cosa avremmo potuto votare qua, immagino contro, quindi confermo contro. Collega Di Marco, lei può dire ciò che vuole, la verità resta la verità, quindi ha fatto benissimo a dirlo e io le ho risposto semplicemente. Voteremo ovviamente contro, il dibattito però, devo dire, a me è parso molto interessante, personalmente, quando è più amministrativo, tendo alla letargia, devo dire che quando si va sui massimi sistemi a me piace, quindi mi pare una discussione che sia stata anche proficua. Voteremo contro per ovvie motivazioni."
47500,XVI,20/06/2024,"AMMINISTRAZIONE REGIONALE, Celebrazioni",18,it,184.0,1977.0,M,FP-PD,37,1285,"Ottima iniziativa quella del collega a dieci giorni dal voto delle europee e soprattutto dopo i recenti articoli ""Incontri e riunioni che delineano un percorso che vede il Centro-Destra unito alle prossime elezioni comunali e regionali"". Purtroppo, a causa dell'assenza di alcuni colleghi che si sono definiti europeisti, non abbiamo avuto modo di testarne l'unità alla prima occasione utile. La mozione nasce dalla proposta del senatore leghista Borghi, che, nel disperato tentativo di ottenere un po' di visibilità, dopo la proposta sulla bandiera dell'Unione europea, è riuscito anche ad attaccare il Capo dello Stato, come ha ricordato qualche collega, iniziativa di propaganda che però non ha funzionato vista la mancata elezione al Parlamento. L'iniziativa parlamentare in questione ha creato parecchia discussione anche all'interno della stessa maggioranza, tanto che illustri esponenti hanno manifestato il proprio dissenso dichiarando: ""Qualche ignorante, che concorre per il Parlamento europeo, si prende gioco della bandiera europea"". Mi fermo qui, non vado oltre con le dichiarazioni che si sono susseguite. Ringrazio dunque il collega per questa - e riprendo le parole del collega Di Marco - ""spumeggiante iniziativa"" dopo la lezione di bon ton di ieri. Voteremo a favore."
47502,XVI,20/06/2024,"COMMERCIO, Disciplina, attività, professioni",20,it,146.0,1973.0,M,LEGA VDA,2,1592,"Questa mozione rappresenta nient'altro che il sunto di una serie di moltissime iniziative presentate dal nostro gruppo, volte a evidenziare una situazione di difficoltà nella quale verte il settore del commercio. Lo abbiamo più volte evidenziato negli ultimi anni: moltissime attività commerciali hanno ridotto notevolmente il loro volume di affari e molte imprese del commercio, della ristorazione e del comparto turistico hanno chiuso per sempre. La nostra preoccupazione, ma anche la preoccupazione di altri gruppi di opposizione, è condivisa anche dalle associazioni di categoria maggiormente rappresentative, le quali sono consapevoli del fatto che questa situazione porterà alla desertificazione dei centri storici, soprattutto nei piccoli paesi di montagna, dove queste realtà rappresentano dei veri presidi territoriali. Quello che spaventa maggiormente è che il diffondersi del fenomeno della desertificazione commerciale è in rapida crescita. Dagli organi di informazione, la Bassa Valle è la zona più colpita da questo fenomeno, una situazione desolante, come emerge anche dall'analisi dell'Ufficio studi Confcommercio relativa alla demografia d'impresa delle città italiane. Infatti i dati parlano chiaro, nella nostra regione il settore particolarmente in crisi risulta essere quello del commercio, che segna un - 0,7% nel 2023, con un calo di quattordici imprese commerciali; i negozi di commercio e dettaglio sono passati da duecentocinquanta a centosettantotto, il che significa che un negozio su quattro ha abbassato le serrande. Posso chiedere un po' di silenzio per favore?"
47502,XVI,20/06/2024,"COMMERCIO, Disciplina, attività, professioni",20,it,146.0,1973.0,M,LEGA VDA,4,2776,"...un fenomeno, quello della desertificazione commerciale, che colpisce tutto il territorio nazionale. Tornando alla nostra amata Regione, noi, come gruppo di opposizione, oltre a iniziative, abbiamo presentato una proposta di legge che riguardava la creazione dei distretti commerciali e un'iniziativa anche volta a creare dei centri naturali commerciali, iniziative, a nostro avviso, costruttive volte appunto a valorizzare il nostro tessuto commerciale. Ricordo che da parte dell'Amministrazione regionale qualche cosa è stata fatta, lo ha ben ricordato l'assessore Grosjacques, è stata resa strutturale una misura a sostegno delle piccole attività commerciali per il triennio 2024-2026, una misura non risolutiva, come ha ben evidenziato anche lei. Vorrei inoltre evidenziare che, in risposta a una nostra interpellanza avente come oggetto: ""Adozione di misure tempestive a sostegno delle attività commerciali"", lei, Assessore, metteva in risalto il fatto che le nostre attività commerciali potrebbero beneficiare in un futuro non troppo lontano delle agevolazioni fiscali derivanti dalle norme di attuazione in materia di fiscalità grazie alla creazione di aree denominate ""zone franche"", che appunto noi, come gruppo, condividiamo. Mi soffermerei invece su quello che possono rappresentare le possibili soluzioni anche nell'immediato finalizzate ad arginare il problema. Una di queste è proprio la rigenerazione urbana, sostenendo delle politiche attive e territoriali per migliorare l'ambiente urbano e la vita dei cittadini, favorendo iniziative per lo sviluppo delle economie locali. Le associazioni di categoria, gli Enti locali, i commercianti devono poter collaborare e contribuire a contrastare questo fenomeno, l'abbiamo più volte evidenziato anche in questo Consiglio. Tra l'altro, proprio in questi giorni, Confcommercio di Bari ha organizzato l'evento ""Cambiamenti e sfide territoriali"" per contrastare il numero della desertificazione commerciale, nel quale si è evidenziato che, con gli strumenti adeguati, gli amministratori locali possono invertire questo processo. Ecco che collaborando e creando quelle famose sinergie che inglobano il mondo del commercio, enti pubblici e associazioni di categoria, si può contrastare il fenomeno della desertificazione commerciale e delle chiusure delle attività. Partendo quindi da questo caposaldo, si impegna il Presidente della IV Commissione consiliare permanente a calendarizzare entro trenta giorni una riunione nella quale audire l'Assessore competente e i rappresentanti delle associazioni di categoria maggiormente rappresentative per affrontare la tematica della desertificazione commerciale nella nostra regione attraverso la rigenerazione urbana, volta a favorire lo sviluppo di zone commerciali naturali."
47502,XVI,20/06/2024,"COMMERCIO, Disciplina, attività, professioni",20,it,152.0,1962.0,M,UV,6,6817,"Il collega Ganis torna, come da lui stesso detto, su un argomento trattato in molti Consigli, la cui preoccupazione ovviamente non è delle sole forze di opposizione, anzi, se posso dirlo, è assolutamente prioritaria per quel che riguarda questa maggioranza che pro tempore si trova ad analizzare e a cercare di porre un freno al problema della chiusura dei piccoli esercizi e comunque del commercio più in generale. La rassicuro quindi su questo, collega Ganis, siamo assolutamente attenti al problema ma purtroppo, come un po' in tutto il resto d'Italia, non abbiamo la sfera di cristallo e quindi facciamo con i mezzi che abbiamo a disposizione. Lei ha trasformato una sua interpellanza del 2022 di febbraio in una mozione riprendendone tel quel i contenuti. La sua ricetta di rigenerazione urbana, così come prospettata nell'impegnativa della mozione, parte da presupposti completamente diversi rispetto a quelli che troviamo nel nostro territorio. Gli atti del convegno di Confcommercio tenutosi a Bari il 20 di maggio scorso che lei ha citato nella sua illustrazione sono tutti incentrati sulla rigenerazione urbana delle città e non le sarà sfuggito che tutta l'analisi è basata sui dati di centoventi città medio grandi e non affronta mai in nessun passaggio la situazione di realtà come quelle presenti nella nostra regione. Non c'è un solo spunto per attuare soluzioni minimamente efficaci da applicare in concreto sul nostro territorio. Nella relazione al convegno del dottor Paolo Testa, responsabile del settore Urbanistica rigenerazione urbana di Confcommercio, oltre a una serie di dati, come le dicevo, riferiti a centoventi città medio-grandi, non indica nessuna iniziativa ma soltanto una somma di direttrici di intervento al cui interno non è possibile ricavare alcuna misura da mettere a terra nell'immediato, perché parla di città della prossimità, città policentrica, città bene comune e, quando abbozza delle soluzioni, l'unica proposta che compare in queste slide è: ""Definire con gli attori locali soluzioni di miglioramento ai problemi urbani e applicarle sul campo"", cioè quello che nel film ""Amici miei"" sappiamo come verrebbe definito. Detto questo, Confcommercio pone la propria attenzione sulle città come laboratori del cambiamento, quindi direi che l'approccio e il metodo sono da considerare inapplicabili in casa nostra, anche perché l'unica proposta è quella, come le dicevo, di definire con gli attori locali soluzioni di miglioramento ai problemi urbani e applicarle sul campo, un'affermazione che è priva di qualsiasi contenuto. Dopodiché, sempre nella stessa analisi, viene descritta una sperimentazione effettuata appunto in città medio-grandi, quindi con un modello non applicabile al nostro territorio. Stessa cosa per la relazione del professor Viesti dell'Università di Bari, che ha analizzato le economie urbane in Italia; direi quindi che siamo davvero fuori tema. Vorrei invece citarle la dichiarazione del dottor Adriano Valieri, direttore generale di Confcommercio, che ovviamente mi ha autorizzato e che credo sia, come lei ha più volte portato in questo Consiglio, un punto di riferimento in quanto Confcommercio Valle d'Aosta è spesso citata come modello all'interno delle sue dichiarazioni, che dice... chiederei anch'io, collega, un po' di silenzio perché l'ho ascoltata senza fare nessun commento. ""Per quanto riguarda il tema della desertificazione commerciale, più volte ne abbiamo discusso con l'Assessore e con il dottor (omissis) sostenendo che in questa fase è stato importante rendere strutturali i contributi a fondo perso per coloro che avviano esercizi di vicinato e si impegnano a mantenerli aperti. Per altre iniziative sul territorio, vanno coinvolti in primis i Comuni, con azioni mirate per sostenere coloro che si insediano nei comuni a rischio di desertificazione, quali riduzione imposte, contributi su affitti, abitazioni e servizi vari di welfare . Tutte le azioni devono essere definite tra Comuni limitrofi, in modo da creare una rete commerciale con ben chiari gli obiettivi che si vogliono raggiungere. Erogare contributi, ad esempio, per la realizzazione dei distretti del commercio, senza delle strategie a lungo termine e coinvolgenti un'area ben definita e non un singolo Comune, fallirebbero una volta terminati i contributi, così come è avvenuto in tutta Italia"", dopodiché c'è una serie di altre considerazioni che le risparmio. Questa è del 6 di giugno, quindi direi molto recente. Non torno poi su quello che lei ha correttamente evidenziato, quindi lo studio sulla zona franca, che ci auguriamo tutti possa dare delle risposte in termini di agevolazioni fiscali, ma credo che sarà oggetto di dibattito in uno dei prossimi Consigli, quindi lì avremo modo di confrontarsi anche su quelle che potrebbero essere le misure a sostegno e a beneficio soprattutto del piccolo commercio, che comunque, ha come spada di Damocle - e io e lei lo sappiamo bene - sia l' e-commerce che la grande distribuzione. Detto questo, e senza entrare nel merito delle altre premesse della mozione, che, a mio avviso, descrivono una fotografia che non rappresenta la situazione del commercio nella nostra regione, la invito a ritirare la mozione, perché non ritengo l'impegnativa proposta come portatrice di soluzione al problema, ma soltanto l'ennesima audizione nella quale verranno raccolti i vari punti di vista dei portatori di interesse del settore mentre crediamo, come maggioranza, che il problema, che tutti noi consideriamo molto serio e sul quale la nostra attenzione è massima, debba essere affrontato attraverso la costituzione di un tavolo di lavoro costituito dalla politica, dai dirigenti delle varie strutture dell'Amministrazione regionale competente in materia, dai rappresentanti del CPEL, dai vari portatori di interesse e ovviamente dai membri della IV Commissione che è competente in materia. Il mio impegno è quello di convocare questo tavolo di lavoro alla ripresa dei lavori autunnali affinché le varie proposte - e io mi auguro che dai portatori di interesse arrivino delle proposte che davvero possano essere applicate concretamente sul nostro territorio - trovino una sintesi che possa tradursi in misure concrete, efficaci e soprattutto applicabili in un contesto particolare e territorialmente molto frammentato come quello valdostano. Nelle more di questo lavoro, che speriamo porti qualche apprezzabile risultato, approveremo a breve la delibera di Giunta per il sostegno ai piccoli esercizi di vicinato, che al momento è la risposta più efficace per sostenere il piccolo commercio e che ha ricevuto in questi anni l'apprezzamento dell'imprenditoria locale e delle associazioni di categoria come le ho letto poco fa nella dichiarazione di Confcommercio. In caso di mancato ritiro della mozione, la maggioranza si asterrà."
47502,XVI,20/06/2024,"COMMERCIO, Disciplina, attività, professioni",20,it,146.0,1973.0,M,LEGA VDA,8,2704,"Grazie Assessore per la risposta. Il nostro gruppo... in questo caso lei mi ha citato: ""Il collega Ganis ritorna su di un problema che persiste"" e che non state risolvendo. Giustamente non avete la bacchetta magica, non ce l'abbiamo nemmeno noi, però ogni nostra iniziativa presentata viene praticamente bocciata e lei è bravo a trovare sempre delle giustificazioni: ""La PL sui distretti del commercio non va bene, i centri naturali del commercio non vanno bene"" e facendo anche del sarcasmo. Inizierei con una battuta, anzi, continuerei con una battuta: la convocazione di una Commissione non si nega a nessuno, tranne al sottoscritto. Personalmente le ho portato in Consiglio esempi importanti, persone che lavorano, vivono le problematiche di commercianti tutti i giorni, anche a Bari, uno di questi è un professore di economia applicata presso il Dipartimento di scienze politiche, l'altro è un responsabile del settore urbanistica e rigenerazione urbana di Confcommercio nazionale, l'altro nientemeno che il Presidente di Confcommercio di Bari. Ma lei, Assessore, le chiedo così su due piedi, anzi, seduto sulla sua poltrona, sa quante sono le attività commerciali a Bari? Me lo dica. Lo dico io: sono tremila attività commerciali, nella nostra regione trecentosessanta. Lei vuol dirmi che un Presidente di Confcommercio di Bari ha le stesse magari preoccupazioni di un Presidente di Confcommercio con trecento attività commerciali? Se lei parte, in una giornata le fa tutte, cosa che lei ha mai fatto, essendo Assessore al commercio. Credo che quindi organizzare tutte queste attività non sia affatto semplice, ne prenda atto. Le premesse dell'iniziativa rispecchiano appieno la situazione attuale nella quale verte il settore del commercio sia regionale sia quello nazionale, glielo ho ricordato, ma spesso le ricordiamo, ed è ricorrente, nulla cambia. Le consiglio quindi - la prenda come un suggerimento - si svesta dai panni di Assessore e faccia un giro tra i nostri paesi, glielo ho già detto una volta e glielo ribadisco: parta da Châtillon a Pont-Saint-Martin, ci saranno cinquanta attività commerciali, non sono quelle che sono a Bari e quindi ci metterebbe un po' di più, qua con cinquanta magari in una giornata e mezza ce la può fare. Oltre al fenomeno della desertificazione commerciale, è percepibile anche quella rappresentata da Dino Buzzati nel libro ""Il deserto dei tartari"", una metafora che vi si addice, quindi le opportunità stanno svanendo e per il commercio valdostano si prevedono tempi duri. Noi, come gruppo, siamo stati sempre costruttivi e propositivi. Non ritiro la mozione perché oggi ho sempre sentito solo belle parole e pochi fatti. Grazie Assessore del commercio."
47502,XVI,20/06/2024,"COMMERCIO, Disciplina, attività, professioni",20,it,261.0,1964.0,M,GM,10,1748,"Ho ascoltato con attenzione e ritengo, Assessore, che il mio impegno non fosse difficile da approvare, capisco la sua risposta. Ringrazio il collega Ganis della mozione che ha presentato, perché ci ha permesso di arrivare a una serie di obiettivi. Abbiamo compreso la posizione dell'Assessore, che in parte condivido sulla questione e sull'argomento. Convengo con quanto da lei affermato che bisogna coinvolgere gli Enti locali, ma credo che anche il collega Ganis lo ritenga opportuno e condivido il fatto che non si può vivere di soli contributi a fondo perso, ho già avuto modo di affrontare questa questione nel post Covid e soprattutto che non si può andare avanti senza avere una degna strategia e degli obiettivi ben definiti. Il nemico di tutti i commercianti è sicuramente l'e-commerce e sono sicuramente anche gli attori della grande distribuzione. L'Assessore propone un tavolo di lavoro che può essere l'avvio di un percorso senz'altro e, quando lei lo ha proposto, mi sono subito chiesto dove stava la rappresentanza della minoranza e mi ha risposto dicendo che vuole coinvolgere la IV Commissione. Non tutta la minoranza fa parte della IV Commissione e chi non ne farà parte avrà modo di essere coinvolto dai colleghi della IV Commissione. Voterò a favore di questa mozione perché ha il pregio di aver portato in evidenza la problematica, di averla affrontata, forse attraverso reiterati tentativi, ma alla fine siamo arrivati a una soluzione. Voterò a favore perché un confronto e un approfondimento in Commissione ci poteva stare, però l'obiettivo, collega, ritengo che lei lo abbia raggiunto, mi complimento per questo e ringrazio l'Assessore per il tavolo di lavoro che deve essere ovviamente di trovare avvio in tempi brevissimi."
47502,XVI,20/06/2024,"COMMERCIO, Disciplina, attività, professioni",20,it,0.0,1985.0,M,RV,12,1856,"Per esporre la posizione di voto del gruppo di RV, non voglio tornare su sia da quanto è stato rappresentato dal proponente, sia dall'Assessore, sia anche dal collega Restano, ci sono degli spunti senza dubbio interessanti, come magari alcuni critici in ognuna delle loro esposizioni. C'è un fatto di base che in questi ultimi tempi è comunque emerso già nell'attività di alcune Commissioni, penso, ad esempio, al tema trattato, magari non direttamente, con l'Assessore al commercio, ma che riguarda anche il commercio, in particolare sul futuro del PTP, quindi di una pianificazione dove comunque una parte importante almeno era legata allo sviluppo delle attività commerciali, come l'altro giorno nell'audizione in III Commissione, laddove si parlava appunto di tematiche legate all'edilizia privata, comunque sia è stato annunciato che c'è una necessità di andare a definire delle politiche di rigenerazione, quindi sono dei temi che comunque prima o poi in Commissione arriveranno. Sarebbe bene gestirli in maniera un pochettino più definita, quindi ben venga anche la costituzione di specifiche audizioni, tavoli di lavoro o quant'altro, l'importante è che si faccia per evitare - cito, ad esempio, il caso del PTP - che quanto scritto poi rimanga lì e si perda. Necessario è comunque e giustamente anche il coinvolgimento degli Enti locali perché, si sa, i primi enti di pianificazione territoriale sono ovviamente i Comuni. Soprattutto nella prospettiva e io direi nel sentiment di questa mozione, il gruppo Rassemblement Valdôtain sostiene, e quindi voterà a favore della mozione, ma è certo e sicuro che comunque di questo si parlerà, ripeto, al di là della sola gestione legata alla delega al commercio ma anche la delega della pianificazione territoriale, perché comunque è necessario. In questo senso quindi noi voteremo a favore della mozione."
47502,XVI,20/06/2024,"COMMERCIO, Disciplina, attività, professioni",20,it,96.0,1963.0,M,FP-PD,14,1307,"Per dichiarazione di voto e per esprimere un parere. Ringrazio anch'io il collega Ganis che ha portato questo tema, ma credo che l'Assessore sicuramente ha preso in carico il tema e lo affronterà a breve, se non con una Commissione, con un tavolo di lavoro. Volevo portarle a conoscenza dell'aula, le attività che ha espresso la Bassa Valle, il territorio da cui arrivo, io credo che vada in tutt'altro senso, perché a memoria in questi cinque minuti, non ho dei dati alla mano, sono nate sette nuove attività, di cui due sono subentrate ad attività esistenti, altre cinque invece sono iniziative partite da zero, quindi l'aspetto è positivo in questo momento in questa porzione di territorio chiaramente, quindi in contrapposizione alla desertificazione mi sembra che nel mio territorio le cose vadano molto meglio, sono iniziative imprenditoriali di giovani che sono tutti al di sotto dei 40 anni. In quel territorio lì quindi c'è qualcosa, c'è qualche iniziativa, c'è qualche esperienza che è assolutamente positiva... (intervento di un Consigliere, fuori microfono) ...attività commerciali, somministrazione, ristorazione, ortofrutticoli. Poi non vorrei addentrarmi sull'origine di queste attività, nel senso se sono imprenditori locali o sono stranieri, perché, per quanto ne so, al 50% sono stranieri."
47502,XVI,20/06/2024,"COMMERCIO, Disciplina, attività, professioni",20,it,152.0,1962.0,M,UV,16,3458,"Prendo il tempo del mio gruppo per la dichiarazione di voto anche per dare qualche risposta. Ovviamente concordo con gli interventi che sono stati fatti perché l'attenzione su questo settore importante della nostra economia è molto alta da parte di tutti. Io ho proposto un tavolo di lavoro ma semplicemente perché non vorrei limitare l'attività a una serie di ascolti che poi hanno delle difficoltà a tradursi in atti concreti, in fatti concreti, sperando ovviamente che ce ne siano, per cui ho parlato di IV Commissione e di CPEL, perché giustamente il collega Aggravi ha fatto notare che nella pianificazione territoriale è indispensabile che si trattino questi temi. La legge 12/1999 li trattava - e lo ricordo perfettamente, perché in risposta ad un'iniziativa del collega Aggravi mi ero documentato su questa materia - e purtroppo l'articolo 1bis della legge 12/1999 era stato cassato dalla Corte costituzionale, come è avvenuto peraltro in alcuni comuni, uno in particolare, che ha resistito alle richieste, andando fino in Cassazione e limitando la nascita di esercizi commerciali di media e grande distribuzione sul proprio territorio. La volontà quindi è quella di mettersi tutti intorno a un tavolo davvero per analizzare quelle che potrebbero essere le soluzioni e soprattutto vagliare i contributi che da tutte le categorie arrivano. Io non mi sono mai permesso - e ho sempre risposto alle vostre iniziative - di banalizzare le vostre iniziative, ho però risposto dicendo che le associazioni di categoria in primis ritenevano che quelle vostre proposte, probabilmente attuabili in altri contesti, non avevano la possibilità di essere calate concretamente sul nostro territorio. Non c'era quindi nessuna volontà di mortificare le vostre giuste attività in un settore che è all'attenzione di tutti, però, quando facciamo della pianificazione, dobbiamo fare della pianificazione che poi abbia un risultato concreto e che provi a fermare l'emorragia. I nostri contributi a fondo perso sicuramente non sono la soluzione del problema del commercio, ma certamente hanno aiutato in primis , soprattutto nei comuni di alta montagna, a far sì che le attività non chiudessero e, anche se in minima parte, sono soddisfatto nel dire che hanno addirittura aiutato a far nascere nuovi esercizi di vicinato che danno una risposta in realtà territoriali, che sono, purtroppo, prive dei servizi di base come questo. Il tavolo di lavoro pertanto l'abbiamo proposto proprio perché intorno a questo tavolo ci siano tutte le componenti e si possa ragionare di quelle che potrebbero essere le soluzioni dal punto di vista urbanistico, dal punto di vista del sostegno, dal punto di vista della modifica della legge perché tutto questo, unito poi a quello che speriamo di poter concretamente mettere in campo con la normativa sulle zone franche, dia la possibilità davvero di calare sul territorio un provvedimento che, in qualche modo, possa dare una risposta che sappiamo perfettamente non sarà risolutiva perché i primi a essere consapevoli che purtroppo l'e-commerce e la grande distribuzione hanno definitivamente ammazzato - perché questo è il termine - una serie di attività commerciali, di destinazioni commerciali, ma almeno capire se c'è la possibilità di far impiantare sul nostro territorio delle nuove attività, che probabilmente in altre parti del nostro territorio nazionale sono già presenti e che noi speriamo di poter incentivare sul nostro territorio."
47504,XVI,20/06/2024,"TURISMO E INDUSTRIA ALBERGHIERA, Ricettività turistica",22,it,278.0,1959.0,M,LEGA VDA,2,9664,"Per fortuna che non è troppo tardi, perché arriviamo proprio in ultimo con una mozione che è un po' tecnica, quindi non così agevole probabilmente ad ascoltare. Ne avevamo già parlato nell'ultimo Consiglio, quando ero intervenuto a proposito delle comunicazioni del Presidente, o dei Presidenti forse addirittura, che entrambi avevano accennato a questa sentenza 94 di quest'anno, sentenza della Corte costituzionale, che si è pronunciata in ordine a un'impugnativa del Governo sulla legge 11/2023, quella, per intenderci, sulle locazioni brevi. Ebbene, questa legge è stata impugnata dal Governo a proposito e con riferimento all'articolo 4, comma 1, lettera f), che parla appunto della possibilità di affittare, attraverso questo meccanismo delle locazioni brevi, quindi fino a trenta giorni, gli immobili dei privati, immobili che possono essere un intero alloggio, ma possono essere, come dice anche la lettera f), anche soltanto una stanza, ma in questi casi una stanza di un immobile invece con destinazione abitativa o abitazione principale, una o più stanze naturalmente. In questo caso però, dice la legge, la durata temporale complessiva di questa locazione nell'arco dell'anno non deve superare i 180 giorni, per rispettare appunto un criterio di prevalenza, perché mettendo questa norma in relazione all'articolo 74 della legge 11/1998, si avrebbe un problema, nel senso che questa legge del 2023, dell'anno scorso - che fu oggetto anche di grande dibattito all'interno di quest'aula con delle critiche abbastanza forti da parte dell'opposizione - cosa porta? Se tu hai un'abitazione, magari anche di numerose stanze, ne affitti una come locazione turistica e lo fai per più di 180 giorni, automaticamente incorri evidentemente e inevitabilmente nella sanzione determinata dal fatto di avere un mutamento di destinazione, perché il tuo uso prevalente non sarebbe più quello di prima abitazione o di abitazione principale, ma di locazione commerciale, cioè di uso commerciale del bene. La sentenza della Corte costituzionale, in realtà, punta su un'altra questione, perché appunto il Governo aveva impugnato questa norma facendone una questione di competenza: ""a chi spetta la competenza a normare su questi argomenti?"" dice il Governo. Allo Stato, al Governo italiano. La Regione ha sostenuto il contrario e la Corte costituzionale, fortunatamente diciamo tutti noi, ha riconosciuto che invece non ci fosse una violazione delle competenze di cui all'articolo 117 della Costituzione, e quindi, con argomentazioni anche condivisibili, come abbiamo scritto nella nostra mozione, la Corte costituzionale ha detto che effettivamente c'è un interesse da un lato delle Regioni di governare questo fenomeno delle locazioni turistiche, è importante avere anche una lettura chiara dei fenomeni delle locazioni turistiche, che a volte, anzi sicuramente, hanno anche una grossa incidenza sull'urbanistica, quindi sull'utilizzo dei beni e sull'incidenza urbanistica la collocazione di questi immobili, così come ha detto anche, nel succo della sentenza, che questi contratti di locazione, qualora anche sforassero i 180 giorni, non sarebbero dei contratti nulli, perché qui sì che se si andasse a incidere su quell'aspetto, ci sarebbe una violazione delle competenze regionali in ordine al conflitto di competenza con le competenze statali. Sostanzialmente quindi la Corte costituzionale ha detto che non abbiamo invaso questo potere statale, la competenza statale ed era giusto che il legislatore regionale potesse legiferare in questo modo. Dice però anche un'altra cosa la Corte costituzionale, da un lato dice appunto che non c'è violazione, ma c'è un passaggio molto chiaro della sentenza che invece fa nascere una forte criticità sicuramente dal punto di vista giuridico. Questo passaggio è bene leggerlo testualmente, perché è un passaggio che è stato trascurato nella lettera di trasmissione a noi Consiglieri della sentenza, perché è stato fatto passare un po' così, in second'ordine, ma, in realtà, a leggere l'intera sentenza, si capisce molto bene e si dice: ""Resta da aggiungere che, ai fini del mutamento di destinazione d'uso dell'immobile in cui siano collocate le camere arredate, oggetto della locazione turistica breve - quindi, come dicevo prima, anche una sola, io ho la mia casa, ho tante stanze e la voglio adibire a locazione turistica breve, poi farò magari un esempio - il legislatore regionale avrebbe potuto scegliere un differente criterio di concretizzazione - magari non limitato al mero fattore temporale, quei famosi 180 giorni - ma non è oggetto del ricorso la compatibilità della soluzione adottata sul punto dal legislatore con le ragioni di tutela del diritto di proprietà, di cui all'articolo 42 della Costituzione"". L'articolo 42 della Costituzione quindi non era oggetto dell'impugnazione e il Governo non si è appuntato su questo, ma, leggendo questa dichiarazione al contrario, si capisce chiaramente che, secondo la Corte costituzionale, probabilmente un vulnus sotto quest'aspetto c'è, perché limitare così l'uso del bene privato e dare una connotazione così forte, nel senso di dire: tu puoi avere anche un alloggio con dieci stanze, a un certo punto tuo figlio va a studiare altrove, se ne libera una e tu quella stanza la adibisci a locazione turistica breve, rientri nell'articolo 4, lettera f), di cui stiamo parlando, la affidi per 181 giorni ed ecco che ti scatta la sanzione. Quell'immobile non è più una prima casa, non è più un'abitazione principale e diventa una cosa diversa: diventa un bene utilizzato commercialmente, quindi muta la destinazione d'uso, quindi una sanzione severissima, gravissima, una violazione, a mio avviso, addirittura del diritto di proprietà, perché davvero stabilire che la prevalenza della destinazione d'uso viene determinata dal solo fatto di aver affittato una stanza delle dieci che hai per 181 giorni è decisamente pesante. A mio avviso, quindi, questo suggerimento che la Corte costituzionale dà, questa lettura piuttosto chiara di quest'aspetto è importante. Allora rileviamo che questa considerazione che ha fatto la Corte costituzionale, da un lato, ci fa comprendere come la norma regionale e il mero dato temporale previsto sia una scelta poco ragionevole da parte del legislatore e, dall'altro lato, come questa previsione e le sue gravi conseguenze, comportanti il mutamento di destinazione d'uso dell'intero immobile, per cui anche una sola camera locata fa parte, possa molto probabilmente a mio avviso, costituire una violazione dell'articolo 42 della Costituzione, quindi il diritto di proprietà. Allora è evidente che questo non è un pericolo immediato, perché una norma può essere impugnata sia in via principale, quando viene emanata entro un certo termine dal Governo, che dice: ""Secondo me, la Regione ha violato quest'aspetto costituzionale, questa competenza che ha"" e in questo caso questa cosa, come si dice oggi, l'abbiamo sfangata e superata, ormai è fatta e la legge rimane vigente, però in via incidentale la norma potrebbe sempre essere impugnata da un proprietario, che, facendo il ragionamento che ho fatto io prima e con i suoi legali faccia lo stesso ragionamento dicendo: ""ma come, ho dieci stanze, ne affitto una per 181 giorni e mi muta la destinazione del bene?"" Cioè mi diventa un qualcosa di diverso da casa di principale abitazione? Mi sembra un po' pesantina come sanzione, mi sembra una violazione del mio diritto di proprietà. È anche piuttosto esplicito comunque da parte della Corte costituzionale aver detto questo. Allora, considerato che al di là delle conseguenze di immagine, economiche e dei riflessi che avrebbe sui cittadini che dovessero compiere quest'attività, e che comunque è sempre prevalente, come diciamo nella nostra mozione, il dovere del legislatore regionale di agire correttamente nei confronti dei cittadini e cercare di evitare di rendergli la vita troppo difficile e di rendere vigenti delle norme che abbiano anche soltanto un sospetto di incostituzionalità, considerato in conclusione chiaramente che questo sospetto invece c'è eccome, perché la stessa Corte costituzionale ci ha messo la pulce nell'orecchio, io credo che probabilmente sarebbe opportuno fare delle riflessioni su questa norma, che è una delle tante norme che avevamo criticato all'interno di questa legge, che avevamo definito come eccessivamente scritta in burocratese, che creava troppi adempimenti, troppi paletti, troppe difficoltà nell'applicarla, nel farla rispettare, eccetera, e questa è una rappresentazione plastica di ciò che avevamo sostanzialmente prognosticato, ma non perché volevamo fare le cassandre, semplicemente perché effettivamente, da un punto di vista anche di struttura normativa, quella legge di lacune ne aveva e ne ha parecchie comunque di problematiche. Con questa mozione vorremmo impegnare il Governo regionale, previa un'eventuale acquisizione di un parere legale - perché non abbiamo la presunzione di dire cose che sono oro colato, ci mancherebbe -, a fare le opportune valutazioni in ordine alla costituzionalità e all'opportunità o meno di mantenere vigente la norma di cui parliamo, quindi articolo 4, comma 1, lettera f), della legge 11/2023, proprio con specifico riferimento a quel dato temporale: questi famosi questi 181 giorni, che farebbero diventare prevalente un uso diverso da quello di prima abitazione o abitazione principale con questo mero dato temporale, quindi senza parlare né di quante stanze di prevalenza sotto un altro aspetto, che farebbe presupporre che sarebbe opportuno fare un ragionamento diverso e, fra le righe, ma neanche tanto, la Corte costituzionale questo ce l'ha detto."
47504,XVI,20/06/2024,"TURISMO E INDUSTRIA ALBERGHIERA, Ricettività turistica",22,it,152.0,1962.0,M,UV,4,11516,"Il collega Sammaritani, che è molto esperto in materia, e con il quale ovviamente non voglio aprire una disquisizione giuridica perché sarei sicuramente soccombente, mi ha dato la possibilità, e ovviamente l'opportunità e l'impegno ad approfondire con gli uffici quello che lui ha segnalato come meritevole di attenzione da parte del Governo regionale su una sentenza così comunque importante per le prerogative della nostra Regione. La sentenza della Corte costituzionale 94/2024 è una decisione importante e meritevole di favorevole apprezzamento perché riconosce alle Regioni in generale e alla Valle d'Aosta in particolare un margine di operatività normativa anche nel settore delle locazioni turistiche brevi, che è in costante espansione e innovazione, dando rilievo agli impatti che tale espansione determina sul territorio regionale e quindi sul relativo governo. Con questa sentenza, che non può che essere motivo di soddisfazione per il legislatore regionale, la Corte ha accolto integralmente le tesi difensive della Regione, rigettando la questione sollevata dal Presidente del Consiglio dei ministri, che ha ritenuto l'articolo 4, comma 1, lettera f) ultimo periodo della legge regionale 11/2023 pienamente legittimo e conforme al dettato costituzionale. Da un'attenta disamina della sentenza in questione, si evince chiaramente come la Consulta, nel non limitarsi a una mera valutazione in merito alla sussistenza o meno dell'ipotizzata invadenza nel campo dell'ordinamento civile, materia di competenza esclusiva dello Stato, della disposizione impugnata, ma effettuando anche una vera e propria analisi di ampio respiro dell'impatto socio-economico e sul governo del territorio della locazione turistica e degli intervenuti strumenti regolatori di provenienza euro-unitaria, statale e regionale, sollecitati dalle problematiche giuridiche di varia natura sopravvenute con il trend crescente del fenomeno in argomento, abbia pienamente validato la disciplina regionale considerata nel suo complesso, quindi la legge regionale 11/2023. Sembra, anzi, che con le sue argomentazioni la Corte costituzionale abbia inteso legittimare più in generale gli interventi legislativi regionali analoghi a quelli approvati dalla Valle d'Aosta, che, trovando fondamento nelle competenze residuali in materia di turismo e di governo del territorio, ""siano diretti - e cito testualmente - a governare le trasformazioni urbanistiche connesse alla moltiplicazione delle locazioni turistiche brevi in un'ottica di tutela del territorio e di realizzazione di una sua ordinata pianificazione - questo riferito alla sentenza n. 124/2021 - che si coniuga con quell'attività di promozione, vigilanza e controllo sull'esercizio delle attività turistiche che la Corte ha già riconosciuto appartenere alla competenza legislativa residuale regionale - questo riconosciuto con la sentenza 84/2019 - in questa materia così ampia e trasversale pertanto non si può prescindere da un esame del contesto normativo complessivo, linea guida che ha governato lo studio e la redazione della legge 11/2023, in particolare rispetto ai principi generali della disciplina urbanistica regionale vigente"", quindi la legge 11/1998. La Regione Valle d'Aosta, nell'esercizio della competenza legislativa primaria attribuitale dallo Statuto speciale di autonomia in materia di urbanistica ha infatti già provveduto a fissare a monte i criteri finalizzati all'individuazione dei presupposti necessari affinché si determini il mutamento di destinazione d'uso di un immobile, da un lato, con la definizione recata dall'articolo 74, comma 1, della predetta legge regionale 11/1998 e, dall'altro, con la scissione, a decorrere dal 2003, della categoria di destinazione d'uso abitativa in due categorie autonome: quella principale o permanente, disciplinata dall'articolo 73, comma 2, lettera d), oggetto di particolare tutela e di significative agevolazioni fiscali e finanziarie, al fine del soddisfacimento del diritto alla casa riconosciuto a tutti i cittadini, e quella temporanea, disciplinata dall'articolo 73, comma 2, lettera dbis), che diversamente si presta a pieno titolo all'uso locatizio di breve durata per finalità turistica ed è stata introdotta proprio per fare in modo che si potesse disporre di strumenti finalizzati a limitare la proliferazione delle seconde case e, conseguentemente, per consentire una pianificazione ordinata del nostro territorio. Le disposizioni della legge 11/2023, ivi compresa quella oggetto del giudizio di costituzionalità e di cui con la mozione si chiede di valutarne la cancellazione, sono del tutto coerenti con l'impianto della disciplina urbanistica di cui alla legge regionale 11/1998, come chiaramente affermato dalla stessa Corte costituzionale. Il criterio di concretizzazione prescelto ai fini del mutamento di destinazione d'uso dell'abitazione principale, oggetto anche di locazione turistica breve, costituito dal superamento del limite temporale dei 180 giorni all'anno, risulta senza dubbio un parametro connotato da oggettività, oltre che l'unico praticabile, in quanto verificabile in concreto. Né la Corte costituzionale, né i sottoscrittori della mozione, peraltro, hanno ritenuto opportuno e necessario fornire proposte di soluzione alternativa o ulteriore rispetto a quella adottata da questo Consiglio regionale. Nella cornice sopra rappresentata la mozione sembra quindi enfatizzare un passaggio della sentenza stravolgendone tuttavia il significato attraverso una lettura dello stesso, operata dai Consiglieri firmatari dell'iniziativa, che è frutto di un'interpretazione che va oltre al contenuto letterale delle parole usate dalla Consulta, che sono ben lungi dal qualificare come poco ragionevole la scelta del legislatore valdostano. Allo stesso modo non emerge dalla sentenza come tale previsione sia fonte di gravi conseguenze derivanti dalla sua applicazione, così come non vi sono elementi che possono evidenziare seri dubbi in ordine alla sua costituzionalità rispetto all'articolo 42, anche perché il passaggio della sentenza dice che il legislatore regionale avrebbe potuto scegliere un differente criterio di concretizzazione, magari non limitato al mero fattore temporale, ma non ha detto che avrebbe dovuto, perché nel caso di verbo ""dovere"" ovviamente si sarebbe posto, come ha sottolineato lei, il problema sull'eventuale costituzionalità di questa norma, che, peraltro, non era oggetto dell'impugnativa della Presidenza del Consiglio dei ministri, come lei ha giustamente sottolineato. È del tutto opinabile quindi affermare che la Suprema Corte, nell'ipotizzare un diverso criterio di concretizzazione del mutamento di destinazione d'uso, o contestualmente nel suggerirne anche uno non limitato al mero fattore temporale, abbia voluto affermare di per sé l'irragionevolezza della disposizione impugnata, ossia il mancato rispetto del principio di uguaglianza di cui all'articolo 3 della Costituzione paventato dalla mozione. Così come appare discutibile ritenere che la soluzione adottata dal legislatore valdostano non sia di per sé compatibile con le ragioni di tutela del diritto di proprietà di cui all'articolo 42 della Costituzione, tenuto anche conto che, come affermato dalla Corte, un simile limite temporale non incide affatto sull'efficacia e sulla validità dei contratti locatizi, ove solo si consideri che, sempre nelle argomentazioni in diritto, la stessa Corte costituzionale ha riconosciuto la piena competenza del legislatore regionale nell'intervenire sulla destinazione d'uso degli immobili considerato che la stessa destinazione d'uso - questo a fronte delle sentenze 124/2021 e le sentenze 2/2021 e 247/2020 - connota l'immobile sotto l'aspetto funzionale, condiziona il carico urbanistico legato al fabbisogno di strutture di spazi pubblici e incide sull'ordinata pianificazione del territorio. A fronte del contenuto della sentenza 94/2024 quindi non vi sono ad oggi ragioni per dubitare sulla legittimità costituzionale dell'articolo 4, comma 1, lettera f), della legge regionale 11/2023, fermo restando che, qualora si verificasse l'ipotesi di un ricorso in via incidentale dinanzi alla Consulta, come evocato nelle premesse della mozione, si provvederà con gli uffici competenti a fare le opportune valutazioni del caso. A ben vedere, inoltre, la disposizione di cui all'articolo 74, comma 1, della legge regionale 11/1998, che reca la definizione del mutamento di destinazione d'uso di un immobile, vigente da ben 26 anni e mai impugnata, né in via principale, né incidentale, che se, del caso, dovrebbe essere rivalutata sotto il profilo della sua eventuale compatibilità costituzionale, più che quella di cui all'articolo 4, comma 1, lettera f), ultimo periodo della legge regionale 11/2023, che è diretta e coerente conseguenza della prima e oggetto dalla recente censura governativa ritenuta infondata. La maggioranza regionale, d'altronde, è consapevole della complessità del fenomeno della locazione turistica breve e sin dal giorno dell'approvazione della legge 11/2023 ha rappresentato la propria disponibilità a un'attenta valutazione dell'adeguatezza della regolamentazione adottata e di un suo eventuale pronto aggiornamento, attività che è in corso in conseguenza dei primi sette mesi di vigenza della legge regionale e della necessità di recepimento della recente normativa statale, peraltro ad oggi non ancora efficace perché mancano i decreti attuativi. Appare necessario precisare infine che la lettera del Presidente della Regione alla quale si fa riferimento non è indirizzata ai Consiglieri regionali, ma al Presidente del Consiglio; con questa comunicazione, secondo prassi e per mera cortesia istituzionale, è fornita informazione del deposito della sentenza e vengono riassunte in sintesi le principali considerazioni sul dispositivo della stessa. A questo proposito, e per ribadire la fondatezza del ricorso presentato, vorrei citare due dati provenienti da una rivista specializzata pubblicati il 12 giugno, quindi qualche giorno fa, relativi ai giudizi aventi come parti le Regioni. Negli ultimi sei anni, a partire dal 2018 in avanti, le declaratorie di incostituzionalità di leggi o attività regionali per quelle a Statuto ordinario si attestano intorno al 90%, ciò significa che, di fatto, quando una legge regionale viene impugnata, vi è la quasi certezza che sia dichiarata in tutto o in parte incostituzionale. Non va meglio alle autonomie speciali, anche se i dati delle declaratorie di incostituzionalità delle nostre leggi si attestano intorno al 70%, probabilmente a causa della natura di fonte costituzionale degli Statuti speciali. Io ribadisco quindi la soddisfazione della maggioranza regionale per il riconoscimento della piena legittimità di quest'articolo ed è anche paradossale che, rispetto a una disposizione puntuale, con efficacia, peraltro, circoscritta a una casistica residuale di un fenomeno esteso ed eterogeneo quale quello della locazione turistica breve, parliamo infatti di circa il 7,4% di abitazioni a uso permanente o principale rispetto al totale degli immobili adibiti a tale attività, ci sia la richiesta di ricorso per l'annullamento della piena efficacia di questa norma. Alla luce delle considerazioni sopra esposte, riteniamo pertanto che l'impegnativa richiesta nella mozione per come formulata non possa essere accolta. Le chiedo quindi, collega Sammaritani, di ritirare la mozione o, in caso contrario, comunico l'astensione da parte dei gruppi di maggioranza regionale."
47504,XVI,20/06/2024,"TURISMO E INDUSTRIA ALBERGHIERA, Ricettività turistica",22,it,113.0,1964.0,M,LEGA VDA,6,3703,"Grazie Assessore per l'esposizione dettagliata, l'esposizione della risposta che le hanno preparato gli uffici, che, chiaramente, punta l'attenzione sull'aspetto della legittimità della legge, sull'impugnabilità o meno della legge, però io vorrei soltanto puntualizzare l'attenzione sul caso che ha citato il collega Sammaritani, perché è un caso in cui si interseca non solo lo svolgimento di un'attività di locazione, ma anche una condizione di destinazione d'uso di un'unità abitativa, un cambio di destinazione d'uso relativo all'unità abitativa nel caso in cui la locazione a uso turistico ecceda i 180 giorni. Premetto che questo mio intervento è più sotto la forma dell'interrogazione che dell'intervento, ma serve proprio a capire la complessità. Visto che lei, Assessore, ha ribadito il fatto che è in corso un iter sperimentale di questa legge... e il Governo è ben a conoscenza della complessità del tema di questa legge, quindi questi contributi, questi interventi da parte dell'opposizione con questa mozione sono un'occasione per porre degli interrogativi al Governo che servono per chiarire e per approfondire ulteriormente il tema. Cosa succede nel momento in cui una persona, per malafede o per mancato conteggio dei giorni di locazione, ecceda i 180 giorni? In questo caso, secondo la legge, come ha ben precisato il collega Sammaritani, si attua un uso prevalente dell'abitazione o della parte di abitazione, tra l'altro, parte di abitazione diventa un problema urbanistico, un uso prevalente di tipo non di abitazione principale ma di abitazione temporanea, quindi un passaggio di categoria di destinazione d'uso dalla categoria D alla categoria Dbis. Dal punto di vista dell'iter edilizio urbanistico, si presuppone un cambio di destinazione d'uso, quindi con una pratica edilizia. Nel momento in cui questo cambio di destinazione non si attua, o si scopre che si sta utilizzando un bene in maniera non conforme alla propria destinazione d'uso, ma si sta facendo un uso diverso, che cosa succede? In quel momento scatta una sanzione amministrativa semplicemente per la condotta dell'attività di locazione breve o scatta una sanzione amministrativa per inadeguatezza dell'utilizzo dell'immobile dell'unità abitativa, inadeguatezza rispetto alla destinazione d'uso che dal caso del D, abitazione principale, transita all'abitazione temporanea. Questo transito però deve avvenire attraverso una pratica edilizia, altrimenti si configurano le condizioni di un abuso edilizio e l'abuso edilizio ha sì un risvolto di sanzione amministrativa, perché uno potrebbe depositare una cosiddetta ""SCIA tardiva"", un'autoammenda di 516 euro, paga il professionista e chiude lì, ma un abuso edilizio ha anche dei risvolti penali e il collega avvocato lo sa benissimo che i risvolti penali sono pesantissimi. Allora il quesito è questo, questo è importante, è la dimensione, la componente del contributo che questa mozione porta al Governo e, di conseguenza, agli uffici. Bisogna discutere, bisogna chiarire quest'aspetto, perché in questo caso la persona e il conduttore di un'attività di locazione breve rischia tantissimo; conviene a questo punto che per sicurezza lui affitti per 150-160 giorni e poi basta, chiuda assolutamente i battenti, perché se per sbaglio l'affitta e la loca ufficialmente per 181, va nei guai, per questi problemi. Sono molto tecnici ma so che sto parlando a una persona che capisce perfettamente e poi immagino che gli uffici stiano ascoltando quest'intervento e stiano prendendo nota, ma è estremamente importante capire questi aspetti. Questo volevo soltanto precisarlo perché è questo il tipo di dialogo che dalla politica passa alla sana amministrazione e viceversa."
47504,XVI,20/06/2024,"TURISMO E INDUSTRIA ALBERGHIERA, Ricettività turistica",22,it,278.0,1959.0,M,LEGA VDA,8,4325,"Ringrazio sia il collega Distort naturalmente che ha dato un ulteriore contributo importante per quanto riguarda appunto la valutazione delle conseguenze di questa norma e anche all'approccio direi dell'Assessore. Devo dire che è tutto vero, va benissimo, e siamo noi i primi a sostenere, ci mancherebbe, anche dal punto di vista politico che le Regioni debbano avere il loro spazio di competenza e ben venga che non sia invaso dal Governo il discorso delle impugnative dei Governi negli anni, negli ultimi decenni addirittura è abbastanza conosciuto per chi fa l'avvocato o comunque si occupa di queste questioni, quindi con una percentuale di impugnazioni molto elevate, è un tema davvero delicato. Sicuramente la Corte costituzionale ci ha detto una cosa che è interessante non solo per noi ma per tutte le Regioni, cioè non siete andati a invadere la materia dell'ordinamento pubblico, cioè la contrattualistica delle locazioni, che non sarebbe possibile invadere naturalmente, perché è di competenza esclusiva dello Stato e questo va benissimo, però ha detto una cosa molto importante: ""È giusto che siate voi invece a pianificare il discorso dell'urbanistica, dell'impatto anche delle locazioni turistiche sul territorio"". Questo va benissimo, siamo tutti molto contenti di questo, il tema però è un altro, cioè il fatto che si sia stati particolarmente, anzi, secondo noi, eccessivamente severi, nell'individuare questo criterio meramente temporale nello stabilire che, violando quello, ci sia un mutamento della destinazione d'uso, questo è il concetto. Per questo dico che la sentenza va letta con grande attenzione in quel passaggio dove si dice giustamente, e lo dice proprio la Corte costituzionale, che non era impugnato sotto quest'aspetto, quindi non ti dico niente di questo, ma te lo dico lo stesso... va proprio letta al contrario. Dico: ma perché si sarebbe dovuta preoccupare la Corte costituzionale visto che l'articolo 42, cioè la proprietà, non era oggetto di impugnazione, ma perché dircelo? Perché la Corte costituzionale, come i giuristi sanno, ha anche una funzione nomofilattica, che è quella di cercare di informare il diritto a livello nazionale, cioè di dare degli indirizzi, di far capire che a volte certe norme possono essere un problema poi per le altre Regioni o per lo Stato stesso, quindi cercare di dare un indirizzo concreto e l'indirizzo concreto l'ha dato eccome in questo caso, perché si è andata - adesso lo dico in modo un po' volgare - a impicciare di questioni che non la riguardavano. Come mai avrebbe dovuto dire: ""Il legislatore avrebbe potuto usare un criterio diverso e non solo temporale""? È evidente, perché era l'esempio che facevo prima: una casa grande, una sola stanza, basta affittare quella per 181 giorni, ti mutua la destinazione dell'immobile. È assurdo, è evidente che è penalizzante, è eccessivo. Allora nel parere che le hanno scritto, che mi sa tanto un po' di quello che mi ricordava l'aforisma Cicero pugnat pro domo sua, cioè difende sé stesso, perché probabilmente l'ha scritto lo stesso che ha scritto la legge, è questo il tema, ma ve l'ho dato già il suggerimento. Parliamo anche di un criterio spaziale, non solo di tempo, perché se mi affitti quattro stanze su cinque per 181 giorni, sono convinto anch'io che probabilmente hai esagerato e hai cambiato la destinazione del tuo bene, ma se ne affitti una su dieci di stanze per 181 giorni, è esattamente il contrario, non hai fatto niente, ma noi siamo invece severissimi, scagliamo questa mannaia sul cittadino. Era per questo, la mozione è costruttiva, perché un domani che dovesse esserci un'impugnazione in via accidentale, c'è il concreto, concretissimo a mio avviso, poi è un giudizio personale, per carità, rischio che questa norma venga considerata incostituzionale perché eccessiva, sicuramente e, come torno a ripetere, la Corte costituzionale perché mai avrebbe dovuto dire: ""Il legislatore avrebbe potuto"", non poteva dire: ""Avrebbe dovuto"", perché altrimenti sarebbe stata l'oggetto dell'impugnazione, sarebbe andato tutto ""ultra petita"", non era quello l'oggetto, era un altro, ma ce l'ha detto e se ha voluto dircelo, come dicevo prima, ci ha acceso un campanello e ci ha fatto capire che forse si è stati un po' troppo severi, noi ne siamo certi. Chiaramente non ritiriamo la mozione."
47985,XVI,20/11/2024,AMMINISTRAZIONE REGIONALE,5,it,271.0,1965.0,M,UV,2,10719,"Prima Commissione consiliare permanente-Istituzioni e autonomia. Commissione capofila. Disegno di legge n. 166. Seconda legge di manutenzione dell'ordinamento regionale per l'anno 2024. Il presente disegno di legge, finalizzato alla manutenzione periodica del sistema normativo regionale, modifica alcune leggi regionali afferenti ambiti diversi e si compone di 13 articoli distinti per settori di intervento. Il filone è quello di non mutare radicalmente la disciplina legislativa vigente e di apportare modifiche necessarie volte a migliorare la comprensione del testo, coniugando meglio le varie leggi in vigore con le nuove normative con le quali, in qualche modo, hanno un collegamento. Per quanto riguarda il metodo di lavoro seguito, ogni Commissione ha esaminato gli articoli di rispettiva competenza e, dove l'ha ritenuto necessario, ha apportato le modifiche del caso. La II Commissione, nel corso della riunione in data 28 ottobre 2024, ha esaminato gli articoli: - 3, che reca disposizioni in materia di regime dei beni della Regione Valle d'Aosta di cui è la legge regionale 10 aprile 1997, n. 12, finalizzate all'aggiornamento e alla semplificazione del procedimento di alienazione dei beni immobili regionali. L'obiettivo è quello di conciliare l'interesse della Regione a non svendere i propri beni con quello a non mantenere, nel proprio patrimonio, beni non più funzionali alle finalità istituzionali che implicano oneri di custodia, di messa in sicurezza e di gestione eccessivamente elevati; - 13, recante, infine, la clausola di invarianza finanziaria. La II Commissione, nella riunione in data 28 ottobre 2024, ha espresso parere favorevole sugli articoli sopracitati. La III Commissione, nel corso della riunione in data 29 ottobre 2024, ha esaminato: - l'articolo 6, che inserisce nella legge regionale 18 gennaio 2001, n. 5 (Organizzazione delle attività regionali di protezione civile), l'articolo 7bis, al fine di promuovere comportamenti informati e responsabili da parte di coloro che si trovano sul territorio regionale, con riferimento alla presenza di situazioni di rischio presenti sullo stesso, nonché in relazione alla frequentazione di ambienti montani, tenuto conto delle caratteristiche, della morfologia e delle variabili climatiche del territorio stesso. La novella intende promuovere una cultura dell'informazione e un maggior senso di responsabilità, che consentano di prevenire, o comunque limitare, i casi di persone in pericolo e gli incidenti causati da condotte sprovvedute o negligenti, come rilevato sempre più frequentemente dalla Protezione civile; - l'articolo 8, che reca una modificazione alla legge regionale 20 novembre 2006, n. 26 (Nuove disposizioni per la classificazione, la gestione, la manutenzione, il controllo e la tutela delle strade regionali), in linea con quanto previsto in materia di gestione della sicurezza delle infrastrutture stradali del decreto legislativo 15 marzo 2011, n. 35, al fine di definire gli aspetti di carattere procedimentale per l'adozione della disciplina riguardante la gestione della sicurezza stradale lungo la rete viaria di competenza della Regione e degli Enti locali; - l'articolo 9, che reca disposizioni in materia di agricoltura. Più nel dettaglio il comma 1 modifica l'articolo 18 della legge regionale 3 agosto 2016, n. 17, che disciplina gli aiuti destinati ai consorzi di miglioramento fondiario, al fine di garantire una maggiore chiarezza della legge, in modo da contemplare il finanziamento di tutti gli oneri progettuali attesi. Il comma 2 modifica il comma 3 dell'articolo 23 della legge regionale 21 dicembre 2016, n. 24 (Legge di stabilità regionale per il triennio 2017-2019), che stabilisce il finanziamento, sotto forma di anticipazione, di alcuni aiuti previsti dal programma di sviluppo rurale 2014/2020 a favore delle aziende agricole. Tenuto conto che alcune aziende agricole devono ancora percepire in tutto o in parte l'erogazione dell'aiuto da parte di AGEA, l'articolo proposto prevede un'ulteriore proroga di un anno, fino al 31 dicembre 2025, dal termine per la restituzione dell'anticipo ottenuto; - l'articolo 11, che modifica il comma 2 dell'articolo 3 della legge regionale 30 maggio 2022, n. 8 (Disposizioni in materia di interventi di riqualificazione del patrimonio di edilizia residenziale e pubblica), al fine di precisare, in attuazione dell'impegno assunto dalla Regione con lo Stato, che la deroga, prevista dall'articolo modificato, alla norma generale che fissa la durata massima dei contratti di lavoro a tempo determinato dei dipendenti pubblici in 36 mesi riguarda i contratti di lavoro finalizzati alla realizzazione degli interventi rientranti nel piano nazionale di ripresa e resilienza, come stabilito dal decreto-legge 9 gennaio 2021, n. 80. La III Commissione, nella riunione in data 29 ottobre 2024, ha espresso parere favorevoli sugli articoli sopracitati. La IV Commissione, nel corso della riunione in data 31 ottobre 2024, ha esaminato: - l'articolo 4, recante modificazioni alla legge regionale 1° settembre 1997, n. 29 (Norme in materia di servizi di trasporto pubblico di linea), al fine di semplificare il procedimento amministrativo di autorizzazione, favorire l'efficacia dell'azione amministrativa attraverso la riduzione di oneri e adempimenti non necessari, riordinare e semplificare la normativa vigente. L'obiettivo, in questo caso, è di favorire la tutela dei diritti individuali, limitando i vincoli ritenuti non indispensabili e rendendo quindi il trasporto pubblico maggiormente inclusivo, concedendo a tutte le categorie di persone con disabilità la possibilità di decidere con quale tipologia di mezzo spostarsi; - l'articolo 12, recante modificazioni alla legge regionale 16 luglio 2024, n. 11 (Disciplina dell'organizzazione dei servizi al lavoro e del sistema della formazione professionale nella Regione autonoma Valle d'Aosta), apportando una serie di interventi finalizzati a correggere e specificare l'ambito applicativo della disposizione, anche in attuazione dell'impegno assunto dalla Regione con lo Stato, in coerenza con il principio di leale collaborazione. La IV Commissione, nel corso della riunione in data 31 ottobre 2024, ha espresso parere favorevole sugli articoli sopracitati. La V Commissione, nel corso della riunione in data 30 ottobre 2024, ha esaminato: - l'articolo 1, che reca modificazioni all'articolo 9bis della legge regionale 17 marzo 1992, n. 8 (Interventi regionali a favore di una Fondazione per la valorizzazione e la divulgazione del patrimonio musicale tradizionale e per lo sviluppo e la diffusione della cultura musicale in Valle d'Aosta), in materia tutto ciò di tassa regionale per il diritto allo studio universitario per corsi di alta formazione artistica e musicale, al fine di adeguare la normativa regionale alla disciplina prevista dal decreto legislativo 29 marzo 2012, n. 68, recante una revisione della normativa di principio in materia di diritto allo studio che elimina, in particolare, la definizione in misura fissa dell'importo della tassa regionale per il diritto allo studio universitario; - l'articolo 2, che reca modificazioni alla legge regionale 19 luglio 1995, n. 25 (Fruizione del servizio di mensa da parte del personale ispettivo, direttivo e docente delle scuole di ogni ordine e grado dipendenti dalla Regione), in materia di fruizione del servizio di mensa da parte del personale ispettivo, direttivo e docente delle scuole di ogni ordine e grado dipendenti dalla Regione, per meglio chiarirne l'ambito applicativo prevedendo, tra l'altro, la possibilità, per il personale tenuto a effettuare il rientro, che può essere pomeridiano o serale, per l'espletamento degli obblighi di servizio, di usufruire del servizio di mensa nella misura massima di un pasto al giorno; - l'articolo 5, che sostituisce il comma 2 dell'articolo 39 della legge regionale 25 gennaio del 2000, n. 5 (Norme per la razionalizzazione dell'organizzazione del servizio socio-sanitario regionale e per il miglioramento della qualità e dell'appropriatezza delle prestazioni sanitarie, socio-sanitarie e socio-assistenziali prodotte ed erogate nella regione), al fine di renderlo coerente con l'articolo 7, non prevede l'approvazione dell'accordo di programma con l'Azienda USL della Valle d'Aosta in seguito alle modificazioni introdotte dalla legge regionale 11 febbraio 2020, n. 3; - l'articolo 10, che reca modificazioni alla legge regionale 31 luglio 2017, n. 11 (Disposizioni in materia di formazione specialistica di medici, veterinari e odontoiatri e di laureati non medici di area sanitaria, nonché di formazione universitaria per le professioni sanitarie). Tali modificazioni proposte hanno l'obiettivo di limitare il vincolo normativo a oggi vigente relativamente al requisito della residenza sul territorio regionale per l'accesso agli interventi finanziari previsti dalla legge in argomento. A tal fine l'intervento prevede che, relativamente ai contratti di formazione specialistica aggiuntivi regionali rivolti ai medici, ai posti aggiuntivi di formazione specialistica con relative borse di studio rivolti ai laureati in medicina veterinaria, odontoiatria e per laureati non medici dell'area sanitaria e ai posti riservati per le professioni sanitarie, sia ammesso, a condizione che gli altri requisiti previsti siano rispettati, l'accesso dei candidati che non siano in possesso del requisito della residenza in Valle d'Aosta. La V Commissione, nella riunione in data 30 ottobre 2024, ha espresso parere favorevole sugli articoli sopracitati con l'emendamento all'articolo 10 presentato dall'Assessore alla sanità, salute e politiche sociali. La I Commissione ha svolto il ruolo di capofila del disegno di legge e, nella riunione in data 4 novembre 2024, ha esaminato l'articolo 7, che reca una modificazione alla legge regionale 28 agosto 2001, n. 17 (Disciplina del funzionamento dell'Ufficio del Difensore civico. Abrogazione della legge regionale 2 marzo 1992 (Istituzione del Difensore civico), in attuazione dell'impegno assunto dalla Regione con lo Stato, in applicazione del principio di leale collaborazione. In particolare, è novellato il comma 1 dell'articolo 2quinquies della legge regionale 17/2001, eliminando ogni riferimento lessicale che possa essere interpretato nel senso di limitare l'azione di tutela del Garante dei diritti delle persone con disabilità alle sole persone con disabilità residenti, domiciliate anche pro tempore o aventi stabile dimora in Valle d'Aosta, escludendo così coloro che si trovino sul territorio regionale solo occasionalmente. La I Commissione, nella riunione in data 4 novembre 2024, ha espresso parere favorevole sull'articolato sopracitato."
47985,XVI,20/11/2024,AMMINISTRAZIONE REGIONALE,5,it,185.0,1983.0,M,LEGA VDA,4,5859,"Ovviamente, come gruppo, faremo una valutazione articolo per articolo del provvedimento, però ritengo sia utile, anzi indispensabile, concentrarsi su un articolo che abbiamo già discusso in occasione della riunione della Commissione consiliare competente, che è l'articolo 11. L'articolo 11, che viene fatto rientrare all'interno di questa legge, di questa omnibus , che tendenzialmente dovrebbe portare dei risultati, delle modifiche necessarie, urgenti, insomma, una manutenzione dell'articolato. La domanda, alla lettura di quest'articolo, sorge decisamente spontanea e spero che questo mio intervento possa servire come spunto di riflessione: a cosa serve quest'articolo esattamente? Lo leggiamo nella relazione che è allegata appunto nell'articolato e la finalità di quest'articolo è: ""Al fine di precisare, in attuazione dell'impegno assunto dalla Regione con lo Stato, in applicazione del principio di reale collaborazione, che la deroga prevista dall'articolo modificato alla norma generale, che fissa la durata massima dei contratti di lavoro a tempo determinato dei dipendenti pubblici a 36 mesi, riguarda i contratti di lavoro finalizzati alla realizzazione degli interventi di cui all'articolo 1, rientranti nel piano nazionale di ripresa e resilienza"". In sostanza, sembra che, leggendo quest'articolo... che senza quest'intervento, i dipendenti in questione - stiamo parlando di ARER -, quindi i dipendenti di ARER che si occupano di ristrutturazioni, non potrebbero rimanere in servizio - che sono stati assunti legati al progetto a tempo determinato - oltre la data del 31 dicembre 2026, oppure che non potessero essere prorogati oltre i 36 mesi. In realtà, l'articolo che si va a modificare recita precisamente... quindi quest'emendamento qui, l'articolo 11, si inserisce su una legge esistente. Cosa dice questa legge esistente? Al comma 2 dice: ""Al fine di assicurare il reclutamento del personale necessario per il funzionamento della struttura di progetto di cui al comma 1, in tempi compatibili con l'avvio degli interventi di cui all'articolo 1, limitatamente all'anno 2022, è autorizzata l'assunzione da parte di ARER di due unità di personale non dirigenziale a tempo determinato, per un periodo di 36 mesi, prorogabili non oltre la data del 31 dicembre 2026. In via straordinaria e urgente, anche in deroga alla disciplina prevista dal regolamento regionale 12 febbraio 2013 n. 1 - che sono le disposizioni per l'accesso al Comparto Unico Valle d'Aosta -, fermo restando l'accertamento della conoscenza della lingua francese ai sensi dell'articolo 16 del medesimo regolamento regionale). Cosa cambia quindi con tutto questo? Niente, perché è già previsto, cioè il fatto che potessero essere prorogati fino al 31 dicembre 2026 e il fatto che potessero essere prorogati per 36 mesi rimane, non cambia nulla per i dipendenti di ARER. Che cosa cambia? Molto semplice: il decreto-legge 44/2023, convertito in legge 74/2023, all'articolo 3, comma 5, modifica, con esclusivo riferimento alle Regioni, Province autonome, città metropolitane e Comuni, la disciplina di cui all'articolo 20 del decreto legislativo 25 maggio 2017 n. 75, che - sentite bene - in via transitoria consente alle Pubbliche Amministrazioni la stabilizzazione di personale già in servizio come dipendenti a tempo determinato presso la medesima Amministrazione. La nuova norma consente tale possibilità ai suddetti territoriali fino al 31 dicembre 2026. Cosa succede quindi? Le Regioni, le Province, i Comuni e le città metropolitane, fino al 31 dicembre 2026, possono procedere, nei limiti disponibili della vigente dotazione organica, previo colloquio selettivo - immaginiamo alquanto selettivo -, e all'esito della valutazione positiva dell'attività lavorativa svolta alla stabilizzazione della qualifica ricoperta delle persone non dirigenziale, che, entro il predetto termine, abbia maturato almeno 36 mesi di servizio, anche non continuativi, negli ultimi 8 anni presso l'Amministrazione che procede all'assunzione, che sia stato assunto a tempo determinato a seguito di procedure concorsuali conformi ai principi di cui all'articolo 35, decreto legislativo 30 marzo, n. 165. Verbis brevis o brevis verbis , la formula che preferite. Senza questa modifica legislativa, il personale che dice sostanzialmente che le persone che si occupavano assunte per il PINQuA e per il 110% da ARER alla fine del loro servizio avrebbero terminato il loro servizio e ovviamente, se avessero voluto poi essere assorbite da ARER, avrebbero dovuto fare un concorso. Con questa modifica si dice semplicemente che i fondi per i progetti di cui sopra sono per la realizzazione del PNRR e non sono invece fondi appunto per il PINQuA e per il 110 e, sulla base di questo, queste persone possono essere assunte a tempo indeterminato. Questa necessità non arriva certo dallo Stato, non è che lo Stato ti dice: ""Ascolta, siccome mi devi assumere due dipendenti di ARER, modificami questa norma, così almeno me li stabilizzi"".  Ne dubito fortemente che lo Stato si preoccupi, visto che voi scrivete che c'è il principio di leale collaborazione con lo Stato, dell'assunzione, della stabilizzazione di due dipendenti di ARER. Ci troviamo quindi di fronte a una norma che ha, come si suol dire, nom e cognom e che non cambia nulla, è un po' come girare il materasso dal lato invernale a quello estivo, a meno che tu non sia il materasso, allora lì la cosa cambia ed effettivamente, i materassi ci sono e sono due e potranno essere stabilizzati e assunti a tempo indeterminato dalla Pubblica Amministrazione con questa modifica, che non cambia nulla, non sposta nulla e non è necessaria. Noi, ovviamente, norme ad hoc per i materassi non ne voteremo, se lo farete voi... vi facciamo un grosso in bocca al lupo ma riteniamo che evidentemente qui si sia fatta una norma chiamiamola pre-elettorale."
47985,XVI,20/11/2024,AMMINISTRAZIONE REGIONALE,5,it,281.0,1976.0,M,UV,6,861,"Buongiorno colleghi. Intervengo brevemente sull'articolo 11, un impegno già assunto in occasione della legge regionale 12 del 29 luglio con la variazione di bilancio. Sulla questione l'Ufficio legislativo si era confrontato con i competenti uffici dei relativi Ministeri, con una corrispondenza riservata, un impegno quindi a meglio dettagliare una norma, una disposizione precisa, che dà la possibilità di derogare ai 36 mesi nell'utilizzo del personale, che è conseguente all'attività connessa ai cantieri in corso con finanziamenti PNRR di ARER, in particolare delle finanziamento PINQuA, che è finanziato con i 23,2 milioni e i nove lotti di lavori già tutti aggiudicati, nella maggior parte già avviati con lavori in corso, quindi una corrispondenza che rimane, che è, come detto, riservata e andava a definire meglio e a concretizzare questo procedimento."
47985,XVI,20/11/2024,AMMINISTRAZIONE REGIONALE,5,it,293.0,1968.0,M,UV,8,1620,"In senso più ampio un disegno di legge che va a dare alcuni chiarimenti, a meglio specificare sulle varie questioni e sui vari argomenti, alcuni sono di carattere procedurale, alcuni di necessità organizzativa. Io vorrei soffermarmi sull'articolo 6, che è un articolo che ha un impatto molto importante per il futuro dei comportamenti sul nostro territorio, un territorio di montagna, un territorio che ha una morfologia, delle caratteristiche, delle variabili climatiche molto importanti e quest'articolo va a sottolineare l'importanza del principio dell'autoresponsabilità sul territorio e sulla fruibilità dei nostri sentieri, delle nostre strade, delle nostre attività outdoor e va a sdoganare un percorso di responsabilizzazione all'interno dei fruitori, soprattutto delle attività che si svolgono sul nostro territorio. Credo sia un concetto che in altri contesti, anche europei, sia già molto sviluppato e che debba entrare un po' nella consuetudine, nella mentalità di chi svolge delle attività e che deve assumersi coscientemente le responsabilità della pericolosità e delle eventuali criticità che possono esserci nel confrontarsi con il territorio, un concetto di rischio zero che non esiste e che fa parte anche di questo particolare momento di cambiamenti climatici, anche geomorfologici, che caratterizzano soprattutto i territori molto particolari come quello valdostano. All'interno di questo disegno di legge ci sono altre indicazioni molto più puntuali, questo è un principio un po' più ampio che mi sembrava corretto sottolineare e farne rilevare l'importanza in questo particolare contesto temporale."
47985,XVI,20/11/2024,AMMINISTRAZIONE REGIONALE,5,it,96.0,1963.0,M,FP-PD,10,39,Facciamo le dichiarazioni di voto dopo?
47985,XVI,20/11/2024,AMMINISTRAZIONE REGIONALE,5,it,261.0,1964.0,M,RV,12,1715,"Intervengo per esprimere il voto favorevole del gruppo di Rassemblement Valdôtain e per significare e aggiungere una considerazione, oltre a quella del Presidente che ha presentato quest'articolo, che riteniamo anche noi molto importante, perché introduce un concetto fondamentale per chi pratica la montagna e sport di montagna, ovvero l'autoresponsabilità, che è, direi, la parola chiave di quest'articolo. Due parole in più vanno spese perché forse con quest'articolo cerchiamo di colmare una lacuna legislativa a livello nazionale, una lacuna che ha portato a una giurisprudenza che è assai discussa e a volte mi permetto di dire ha portato delle storture giurisprudenziali. È chiaro che, introducendo questo concetto di autoresponsabilità, permettiamo a ogni singolo che affronta la montagna, o dei percorsi sciistici, o altri percorsi in Valle d'Aosta anche con la bicicletta la libertà di determinare in autonomia il proprio modo di affrontare il percorso, di affrontare la montagna, ma che impone ovviamente al contempo la piena responsabilità di quelle che sono state le scelte effettuate. Emergono dei dubbi quando questa persona viene accompagnata da qualcuno che ha la responsabilità dell'accompagnamento. Tutto ciò per dire che è stato un passo importante, ma che forse il percorso è ancora lungo, quindi ben venga quest'articolo, ma l'invito è quello, tutti insieme, di lavorarci ancora sopra per fare un ulteriore passo avanti e spronare chi nell'ambito - vedo che si è prenotato l'Assessore che si occupa di montagna - proprio di queste competenze... magari i nostri rappresentanti a Roma possano lavorare magari nelle future produzioni legislative per andare a chiarire ulteriormente quest'aspetto."
47985,XVI,20/11/2024,AMMINISTRAZIONE REGIONALE,5,it,60.0,1958.0,M,UV,14,1575,"Questo tema è stato posto nel Coordinamento, nella Commissione che si occupa dei problemi della montagna. Ho illustrato un emendamento proposto dalla Valle d'Aosta nell'audizione che si è svolta al Senato nel corso dell'esame del disegno di legge che si occupa di rendere più moderna la legge sulla montagna del 1994. Devo dire che con le diverse interazioni che abbiamo avuto sia con i rappresentanti della Südtiroler Volkspartei, sia in particolare il senatore Durnwalder, ma anche ovviamente in collegamento con la senatrice Spelgatti, c'è stato un lavoro di Commissione e poi di Aula che ha consentito di avere, all'interno del testo già approvato dal Senato, una normativa che riguarda questo tema che dovrebbe andare a coprire anche quella parte che non può essere coperta dalla legge regionale, in particolare le questioni di tipo penale, che ovviamente non possono essere oggetto di una normativa di tipo regionale. Stiamo esaminando, anche con i colleghi che si occupano delle questioni della sentieristica e dell'impatto turistico, se sarà il caso ancora di meglio precisare il testo dell'articolato che è già stato approvato, che però è già un significativo passo in avanti. Adesso la legge va a finire alla Camera, avrò l'onore, come rappresentante per la montagna di tutte le Regioni italiane e delle Province autonome, di essere audito alla Camera, e torneremo sul punto se il caso. Già il testo attuale è significativo e comunque va credo apprezzato, e sono lieto che lei lo sia, che intanto la Regione ponga dei paletti all'interno della propria legislazione."
47985,XVI,20/11/2024,AMMINISTRAZIONE REGIONALE,5,it,96.0,1963.0,M,FP-PD,16,3482,"Buongiorno a tutti. Una breve dichiarazione direi omnicomprensiva intanto su questa bellissima giornata che ci aspetta di lavoro in questa bellissima settimana. Nell'omnibus sono contenute una serie di modificazioni, integrazioni o abrogazioni rese necessarie per rispondere alle esigenze di manutenzione della legislazione in vigore, che necessita di ritocchi per migliorare alcuni passaggi normativi e la sua applicabilità. Questo è il mio pensiero. Ad esempio, l'articolo 6, in cui si responsabilizzano gli accompagnatori, o anche noi stessi, in particolare negli ambienti montani, ma per esteso in tutto il territorio regionale, pensando - e talvolta avendo la capacità - di rinunciare a raggiungere una meta e all'obiettivo prefissato. La rinuncia salva la vita, la nostra vita, ma anche di chi deve intervenire in condizioni estreme. Cito un articolo letto su un settimanale locale: ""Solo il soccorso della Guardia di finanza ha tratto in salvo 48 persone"" e vorrei anche citare Hervé Barmasse per una sua dichiarazione di rinuncia in un'intervista in una scalata in Nepal, che ha dovuto rinunciare per ovvi motivi, però, secondo me, ogni tanto la decisione deve essere presa e bisogna far la rinuncia. Siamo all'avanguardia nell'informazione, il sistema di Protezione civile, molto efficiente che abbiamo operativo qui in Valle, sempre non basta, il fondamento dell'articolo 6 è l'autoresponsabilità codificata dal Codice civile e in questo caso della realizzazione di interessi altrui senza rischiare la propria vita o di chi ci accompagna e allo stesso tempo dei soccorritori esperti, formati ma operativi in condizioni estreme. L'articolo 8, la classificazione, gestione, manutenzione, controllo e tutela delle strade regionali. Il complicato reticolo delle strade regionali alquanto datate necessita fisiologicamente di interventi di manutenzione ordinaria e a volte straordinaria, con interventi finanziari importanti per garantire la percorribilità e la sicurezza del cittadino, del lavoratore, dello studente e del turista che sale in Valle. Certo è necessario anche pensare ad alternative per evitare la chiusura, l'isolamento delle attività economiche e dare la possibilità del rientro, che a volte sono impediti da situazioni di calamità molto pericolose. L'articolo 9, il tema dell'agricoltura e l'azienda ad esso collegate. Le tempistiche certe volte sono ormai garantite da un complemento regionale che sarà approvato prossimamente, oggi spero. A volte i cambiamenti di gestione dei dati creano troppi intoppi temporali di pura lettura del dato, del valore dell'applicativo, per cui è necessario fare la proroga al 31 dicembre 2025 per quelle aziende in difficoltà. Nei casi di restituzione di somme anticipate, tali aziende - poche per il vero rispetto al totale - possono avere una boccata di ossigeno. L'articolo 11, una deroga necessaria per realizzare gli interventi rientranti nel PNRR, rafforzando le capacità amministrative delle Pubbliche Amministrazioni, funzionali all'attuazione dello stesso. Sono solo alcuni esempi che sono collegati alla III Commissione di cui sono componente e la mission sono in particolare l'agricoltura, la salute del territorio, opere pubbliche e protezione civile, legate direttamente agli articoli sopracitati. Come gruppo, voteremo il disegno di legge per le modifiche necessarie ad aperture e ad approvazioni da fare oggi. Il gruppo Federalisti Progressisti Partito Democratico voterà sicuramente questo disegno di legge."
47985,XVI,20/11/2024,AMMINISTRAZIONE REGIONALE,5,it,185.0,1983.0,M,LEGA VDA,18,844,"Voglio semplicemente ringraziare l'assessore Sapinet per averci detto che, per la stabilizzazione dei due dipendenti con nom e cognom di ARER, c'è stata addirittura una corrispondenza riservata tra l'Ufficio legislativo e il Ministero per definire la questione. Si può provare a prendere in giro qualcuno, poche persone per molto tempo o tante persone per poco tempo, non si possono prendere in giro tante persone per molto tempo, quindi banalmente vedremo che cosa accadrà e se, come abbiamo preconizzato, ci sarà un'assunzione a tempo indeterminato delle due persone in questione, avremo evidentemente avuto ragione noi e di questo ne prenderemo atto. Come gruppo Lega abbiamo già espresso la nostra impostazione, il nostro pensiero sulla votazione dell'articolato, evidentemente sul complessivo della legge omnibus il gruppo Lega si asterrà."
47987,XVI,20/11/2024,BILANCIO E CONTABILITA' REGIONALE,7,it,293.0,1968.0,M,UV,2,14022,"In replica a osservazioni che sono state portate in maniera direi un po' scomposta all'interno di questa mattinata di discussione, io noto, in quelle che sono state alcune osservazioni, un po' di approssimazione negli argomenti trattati e anche un po' di scarsa puntualità e scarsa ricerca di quello che è stato invece un percorso molto chiaro, che vuole dare risposte, laddove siano utili, siano possibili, e siano condivise nel loro percorso, poi più o meno apprezzato da chi deve dare dei giudizi. A onor del vero, invece, devo dire che la ricostruzione sviluppata dal collega Aggravi - fatta con dovizia di attenzione, di particolari - ripercorre in maniera fedele le attività svolte durante questi mesi. Non lo faccio per indispettire il collega Baccega, che sorride a queste mie affermazioni, ma perché l'onestà intellettuale, a mio avviso, ha sempre da essere sottolineata, anche quando non tutte le situazioni si sono magari sviluppate così come si erano previste. Io credo che le risposte importanti che vengono date all'interno di questa variazione di bilancio, che è una variazione di bilancio che, per il 95% delle risorse finanziarie messe in discussione, corrisponde a necessità conseguenti al fenomeno alluvionale che ci ha toccato il 29 e il 30 di giugno scorsi... è una variazione di bilancio che porta a ratifica tutte quelle variazioni, comprensive per 21 milioni di euro, che sono state attivate fin da subito per dare risposte alla popolazione, tramite gli interventi puntuali realizzati sul territorio, grazie all'attività delle strutture regionali e alle attività svolte in loco dai Comuni maggiormente toccati da questo fenomeno. Di quei 21 milioni e rotti che sono stati oggetto di queste variazioni di bilancio che oggi ratifichiamo - e che era un percorso previsto all'interno della norma che abbiamo approvato alcuni mesi fa - saranno rimborsate, queste sì in maniera già conclamata da parte della Protezione civile nazionale, per circa 20,6 milioni di euro. Gli altri 35 milioni totali che sono messi a disposizione sono risorse delle quali la disponibilità viene messa dall'Amministrazione regionale e, per una parte di queste (relativamente agli interventi principalmente da individuarsi nei 13,8 milioni di euro a favore del Comune di Cogne, 4,4 milioni di euro a favore del Comune di Valtournenche e 500 mila euro principalmente messi a disposizione degli altri Comuni) verrà portata una richiesta alla Protezione civile nazionale che però non ha ancora nessun tipo di copertura e per cui non vi è ancora nessun tipo di certezza che gli stessi vengano rifusi all'Amministrazione regionale. Pertanto questo è, se vogliamo dire, una messa a disposizione di risorse che, laddove dovessero essere messe nel conto dei ristori e dei rimborsi da parte dell'Amministrazione centrale alla Regione autonoma Valle d'Aosta, verranno riutilizzate e riallocate in nuovi e futuri interventi; se così non fosse, l'Amministrazione regionale si troverebbe il prossimo anno a implementare quelle risorse già assegnate agli Enti locali per ultimare i lavori, a trovare ulteriori risorse che dovranno servire per ultimare le iniziative di sostegno alla ripresa funzionale di tutte le attività - dalla viabilità alle reti tecnologiche toccate - e sarà oggetto delle prossime programmazioni finanziarie sviluppare e trovare questo tipo di risorse. Questa è una fase. L'altra fase è quella invece di attenzione alle risorse necessarie per coprire i danni materiali. Anticipo in questo senso anche una valutazione che, a mio avviso, è sfuggita ai più, ed è per quello che ho apprezzato, per certi versi, la disamina fatta dal collega di minoranza assieme all'illustrazione da parte del collega Malacrinò che puntualmente ha riportato le risorse destinate, capitolo per capitolo, su questo tipo di interventi. I 3.900.000 euro stanziati nell'articolo 1, sono sostanzialmente risorse destinate a rifondere i danni subiti, i danni materiali, da tutte le attività che si sono trovate coinvolte nella gestione alluvionale e che sono, così come già sottolineato in altre circostanze, a questo destinate dalla legge 5 (seppur perfettibile, seppur datata per certi versi, un po' più macchinosa) che si è cercato addirittura di snellire, accelerando i tempi classici della fine dell'emergenza, così come impostata in maniera classica, e accelerando la possibilità di avanzare delle richieste di finanziamento e delle richieste di sostegno per i danni subiti - con una procedura che prevede la definizione, tramite le perizie, tramite le procedure necessarie per poi andare all'erogazione - che porteranno a un ristoro, laddove sufficienti quelle risorse, fino al 70%. Laddove invece, a fronte di una situazione più importante di questi 3,9 milioni - e vado a rispondere anche a qualche eccezione del gruppo di Forza Italia - al netto di quelli che saranno i ristori che saranno da valutare in funzione delle risorse messe a disposizione da parte dell'Amministrazione statale... andranno a completare quella fascia di attenzione che l'Amministrazione regionale giustamente deve avere per chi ha subìto dei danni importanti. Dall'altra parte il discorso della condivisione è un discorso dove si sono messe a disposizione le linee maestre d'intervento su quelle che dovevano essere le attenzioni da porre alle strutture, alle attività, che non avevano avuto la possibilità di lavorare, per causa alluvione, nel mese di luglio. La scelta è stata oculata, combattuta e anche condivisa e portata al tavolo delle associazioni, laddove c'erano richieste diverse, ma dove si è reputato (in maniera molto trasparente, e anche molto seria, a mio avviso) di condividere un percorso dove queste risorse venivano messe a disposizione per un rilancio delle attività da un punto di vista della liquidità. In certi casi le situazioni che si erano verificate potevano portare a dei ristori - così come li abbiamo definiti - di alcune migliaia di euro, che nel loro insieme non avrebbero spostato la classifica di aziende che magari devono programmare la prossima attività invernale, le prossime stagioni e rilanciare gli investimenti, e abbiamo deciso di sostenere in maniera importante la possibilità di autofinanziarsi, sia per ripartire con l'attività, sia per creare i presupposti per avere una liquidità funzionale all'acquisizione di scorte e quant'altro. Nello stesso tempo, e mi allaccio all'articolo relativo alla Coppa del mondo di sci, abbiamo creduto di dover inserire in questo disegno di legge anche delle iniziative propulsive, delle iniziative che, partendo da una situazione di criticità, potessero dare un'envergure, un rilancio, a questa stazione sciistica: lo abbiamo fatto sostenendo, da un punto di vista politico, la possibilità di avere la Coppa del mondo di sci a Cogne nel mese di gennaio, e di sostenerla con un approccio molto pragmatico dal punto di vista dell'utilizzo delle risorse finanziarie, andando a individuare, come ente beneficiario di questo contributo, il Comune di Cogne, non tanto per sminuire l'importanza di una Coppa del mondo a Cogne o di renderla avulsa dal mondo sportivo, ma proprio per rendere invece immediatamente efficaci le necessità d'intervenire e di programmare una manifestazione di quest'importanza in un tempo relativamente breve, che è quello che ci separa da oggi alla fine del mese di gennaio. Altre iniziative sono poi state introdotte a margine delle calamità naturali, che tutti ben conosciamo, e sono andate a sostenere trasversalmente il mondo dell'impresa, all'interno del quale c'è sicuramente una gran parte delle imprese anche toccate dall'alluvione, con un sostegno alle iniziative a favore dei Confidi, andando a implementare - ed è stato sottolineato, e ringrazio chi lo ha fatto - la bontà di questo percorso che, negli ultimi anni, negli ultimi due anni soprattutto, ha visto una crescita dei tassi d'interesse per chi si è indebitato e questo rimborso in conto interessi delle spese sostenute dalle nostre aziende verrà in questo modo compensato pressoché complessivamente rispetto alla norma di legge, che prevede di arrivare fino al 75% di rimborso degli interessi pagati, e quindi 1.600.000 che porta a 4 milioni e mezzo di euro il contributo in conto interesse alle aziende garantite dai Confidi. E ancora, la possibilità - come dicevo - di avere un'attenzione particolare al territorio tramite i Consorzi di miglioramento fondiario in alcune situazioni che preoccupano, da un punto di vista dell'urgenza, per i comprensori interessati ma anche per la gravità di quelle che possono essere le situazioni se non andate a normalizzare e sulle quali non si va a intervenire con una certa rapidità. A questo, che è l'universo delle iniziative che, nel complesso, contano circa 55 milioni di euro di risorse messe a disposizione per l'alluvione, si sono aggiunte alcune particolarità che fanno parte, in una parte finale dell'anno, di quelle variazioni di bilancio che servono per dare le risposte più urgenti ai bisogni manifestati dalle strutture e dal territorio, in maniera da poter chiudere quegli interventi che urgono al netto che ci sia stata o meno un'alluvione; qua parliamo del Convitto Chabod o della piscina di Pré-Saint-Didier, dove possiamo fare dei commenti e delle valutazioni anche di ordine più ampio e sulle quali ci possiamo o meno trovare d'accordo, ma che necessitano di una chiusura del cerchio ed è stato fatto un approfondimento, l'Assessore l'ha portato all'attenzione della Commissione consiliare e credo che questo tipo di attenzione, possa poi essere parzialmente strumentalizzata laddove lo si voglia fare, ma credo anche che sia una risposta puntuale a un territorio che ormai da troppo tempo non è servito da una struttura che ha un peso specifico molto importante. Io entro solo nel merito, ancora, di una valutazione, che è quella relativa ai Segretari comunali. Io, se fossi chi ha sollevato quest'istanza negli scorsi mesi, mi troverei soddisfatto dell'inserimento di questo chiarimento, chiamiamolo così; è stato dibattuto da un punto di vista tecnico, la Commissione consiliare competente aveva voluto e ha audito anche la Segretaria generale in merito a una disamina complessiva delle incertezze che aveva manifestato anche l'Agenzia dei Segretari in merito alle nuove formulazioni e la situazione era stata per certi versi chiarita. Io credo che questo tipo d'intervento dia maggiori garanzie interpretative e una chiarezza maggiore - proprio come richiedevano i Consiglieri di opposizione che nel tempo avevano manifestato questa incertezza - e penso che sia da rendere merito anche a queste sollecitazioni, per andare oggi a chiudere un cerchio. A quel proposito io mi permetto di anticipare quella che sarà anche l'illustrazione, se poi vogliamo farla in maniera più dettagliata, dell'emendamento che abbiamo presentato questa mattina e che va, così come condiviso in Commissione consiliare, a un principio con il quale si va a indicare una riserva, non tanto per complicare ulteriormente un articolo che è già stato oggetto di molte variazioni in queste settimane e in questi mesi, ma per assecondare un'intenzione - mi sembrava di averla accolta in quei termini - dell'Aula e della Commissione competente nel momento in cui ci fossero due opzioni sul piatto e noi si era proposto, all'interno della norma, un percorso che era - se vogliamo - più rispettoso e attinente a quelle che erano già delle normative nazionali in itinere, ma con l'idea, laddove condivisa dagli Enti locali e da quest'Aula, di inserire un qualcosa di più specifico all'esperienza maturata dei Segretari comunali negli ultimi 5 anni, e, nella fattispecie: ""Chi avesse lavorato più di tre anni all'interno dei Comuni, acquisendo già una sorta di dimestichezza nelle attività da svolgere all'interno dei nostri Enti locali"". È un percorso che, a mio avviso, va a fare chiarezza e a dare anche delle risposte in merito poi a quella che potrà essere l'efficacia dei Segretari (che sono un punto focale all'interno delle nostre Amministrazioni comunali) e a dare una copertura a 360 gradi delle necessità di andare avanti con questo bando. Io mi fermerei qui, ringraziando comunque tutti per la discussione, ringraziando anche per aver voluto condividere le informazioni, perché nel percorso di condivisione che si è avuto in questi mesi - al netto di farlo una volta alla settimana, come ha detto qualcuno, o meno - è sempre molto complesso poter riuscire a trasmettere, in maniera complessiva e completa, ogni attività che viene svolta nel quotidiano. Si è cercato di farlo nel rispetto di un impegno assunto, ma per lavorare per il bene delle attività che erano da fare, e che sono ancora da fare adesso, nel voler significare delle visioni condivise all'interno del Governo, all'interno della maggioranza, e metterle a disposizione come informativa e come motivo di valutazione da parte delle opposizioni, che laddove hanno voluto manifestare la loro contrarietà o la loro condivisione su questo tipo d'iniziative hanno potuto farlo. Oggi è il momento di dover dare comunque delle risposte, di chiudere un cerchio, e questa è una proposta che a noi sembra molto equilibrata, che va a dare tre risposte, una a chi ha avuto dei danni (e ci sarà una certificazione di questi, ci sarà una sostanziale copertura grazie alla legge 5), una alle amministrazioni comunali, e, indirettamente, una alle società e alle comunità che sono state coinvolte che avranno la possibilità di lavorare già fin da subito, dal mese di dicembre, utilizzando le risorse a loro disposizione per programmare sia la parte di progettazione che quella dei lavori che verrà evidentemente eseguita con i tempi debiti, sia le attività di rilancio delle attività sul territorio, attraverso la Coppa del mondo di sci ma anche attraverso tutti quegli interventi dedicati al territorio con questi 55 milioni messi a disposizione principalmente del post alluvione  ma non dimenticando le altre cose che, come dicevo, dovevano essere portate con più urgenza rispetto ad altri argomenti."
47987,XVI,20/11/2024,BILANCIO E CONTABILITA' REGIONALE,7,it,185.0,1983.0,M,LEGA VDA,4,2834,"Come abbiamo brevemente riassunto, già nella discussione generale della norma abbiamo presentato quest'ordine del giorno, perché a oggi il tanto discusso articolo 5 prevede delle disposizioni che vanno a concedere dei prestiti e non dei ristori e sappiamo che questa è stata una delle questioni dibattute su cui eventualmente si doveva prendere una scelta. Io credo che sia stata già abbondantemente evidenziata la nostra visione e la nostra volontà e devo dirle, Presidente, che nella sua replica ha fatto un passaggio che è un passaggio un po' criptico e magari potrà chiarirlo, se vorrà, perché ha detto che c'è stato un tavolo di confronto con le associazioni e che c'erano opinioni diverse. Io non ho capito se il tavolo di confronto con le associazioni, che ha riportato opinioni diverse, era proprio sulla natura del supporto che la Regione doveva fornire alle imprese. Ecco perché arriva quest'ordine del giorno, ma soprattutto quest'ordine del giorno evidenzia un tema che lei non ha trattato - e di questo me ne dispiaccio, e spero che, prima della fine della discussione e della votazione, lei avrà modo anche di chiarirlo - ovvero la questione relativa alla mancata audizione proprio delle associazioni che abbiamo indicato, perché, obiettivamente, è stata sollevata un po' da tutti i colleghi di opposizione, e io l'ho trovata incomprensibile. Lei, se nel suo intervento - cerco di provare a fare un condensato, a estrarre qualcosa che possa andare in quella direzione - ha voluto velatamente dire che effettivamente c'erano delle opinioni diverse sulla natura di questo supporto fornito alle imprese, allora voi lo sapevate e colpevolmente avete evitato che le imprese venissero a dirci cosa pensavano, perché non volevate che lasciassero agli atti, a verbale, un parere dico contrario, magari negativo, oppure più critico, altrimenti non si spiega. Non si spiega davvero la frase con la quale è stata liquidata la richiesta di audizione, cioè ""Non sono attinenti alla legge""; questa è una cosa obiettivamente imbarazzante, quindi è evidente che non è accettabile. Venendo però all'impegnativa e all'ordine del giorno, come abbiamo evidenziato e come abbiamo riportato, con quest'ordine del giorno si chiede - e a maggior ragione se lei dice che c'è la possibilità che i fondi che sono stati messi a copertura, ad anticipo dei potenziali supporti e sostegni da parte nazionale... - se ci sarà quindi da parte del Governo nazionale una copertura di questi fondi, se si libereranno le risorse con le quali si potrà poi istituire una misura. A maggior ragione, con quest'ordine del giorno chiediamo e impegniamo il Governo regionale a predisporre una misura, con relativa copertura finanziaria, che riconosca gli adeguati ristori a imprese e a operatori economici colpiti dagli eventi alluvionali del 29 e 30 giugno scorsi."
47987,XVI,20/11/2024,BILANCIO E CONTABILITA' REGIONALE,7,it,293.0,1968.0,M,UV,6,4126,"Rispondo volentieri a questa ennesima sollecitazione da parte del collega Manfrin, perché ci sono degli argomenti dove il collega è molto preparato, altri dove i suoi interventi sono un po' più lacunosi. In primis mi permetto di sottolineare come all'interno del confronto che c'è stato - e a cui mi sembra che abbia sempre partecipato - magari è anche colpa mia, che non mi sono espresso nel migliore dei modi, ma sono state sottolineate e messe a disposizione, anche dei colleghi, delle valutazioni che derivavano da un confronto principalmente con Adava, che è stato l'interlocutore più attivo in questo percorso durante questi mesi. Le opzioni che erano state sottolineate ed erano state portate al tavolo, al quale era seduto anche lei, davano due tipi di opportunità: una di intervenire con i ristori, così come classicamente intesi, con una percentuale di risarcimento intorno al 20% rispetto ai mancati incassi conclamati dalle categorie, che erano stati individuati, largo, circa in 4 milioni, il che avrebbe portato- e l'ho accennato all'interno della mia replica - a dei ristori (che avrebbero in qualche caso contribuito in maniera importante e in qualche caso per qualche migliaia di euro) per molte aziende che avessero avuto degli introiti inferiori al 40% rispetto alla media delle annualità precedenti. Tutto ancora da certificare, tutto da mettere in fila e tutto da mettere in un contesto che tenesse conto da una parte di quelle che potevano essere le limitazioni dettate dagli aiuti di Stato, dall'altra delle effettive rendicontazioni e della burocrazia che doveva essere sviluppata per poter addivenire a questi rimborsi. La valutazione che era stata proposta, ed è stata proposta al tavolo, alla quale poi nessuno ha detto né di sì né di no, giustamente, perché poi diventa più facile magari andare a criticare una scelta che deve in qualche modo essere fatta e dire: ""No, ma io preferivo l'altra""... benissimo, intanto noi ne mettiamo una sul tavolo e pensiamo di farlo nel migliore dei modi per dare delle risposte, pertanto abbiamo valutato di andare incontro a una scelta che potesse essere più coerente e più positiva anche per chi ha subìto dei danni e per chi aveva bisogno di rilanciare la propria attività, andando a sostenerli con un importo (per certi versi anche più alto di quello che sarebbero stati i singoli rimborsi) che però avesse potuto dare a tutte le aziende la possibilità di approvvigionarsi in maniera opportuna per rilanciare la propria stagione, per rilanciare il proprio lavoro nel tempo, mettendo a disposizione la gran parte delle risorse per una ristrutturazione dei servizi che fanno parte della possibilità di ospitare nuova gente, per iniziative come la Coppa del Mondo per rilanciare il territorio. Voglio ancora sottolineare l'impegno che c'è stato da parte dell'Assessore competente in una trattativa - io la chiamo così - in un confronto molto serrato anche con il Ministero competente, del quale poi parleremo nella seconda delle due proposte di ordine del giorno, dove l'Assessore e l'Assessore piemontese hanno valutato di poter inserire, laddove possibile farlo, anche dei ristori in aggiunta ai rimborsi per i danni materiali subiti, perché sul territorio piemontese, strutture con dei danni non ce n'erano, quindi abbiamo collaborato per trovare un percorso che potesse dare le due opportunità anche al nostro territorio, e penso che - al netto che qualcuno non sia contento e che avrebbe magari preferito qualcosa di diverso - abbiamo fatto un lavoro attento e con la volontà di dare la risposta che crediamo migliore per questo tipo d'interventi. L'abbiamo fatto di concerto e anche confrontandoci con le associazioni durante il percorso, così come avevamo anticipato anche a lei; su questo aspetto io penso che la disponibilità, anche da parte di Finaosta, a mettere a disposizione un prodotto che possa essere apprezzato, molto snello e molto veloce da mettere in piedi e da attivare a favore di chi ne ha bisogno sia un esempio importante. Per quanto riguarda quindi il vostro ordine del giorno, noi ci asterremo per le motivazioni che abbiamo espresso."
47987,XVI,20/11/2024,BILANCIO E CONTABILITA' REGIONALE,7,it,185.0,1983.0,M,LEGA VDA,8,5334,"Grazie, Presidente, per la sua cortese risposta, la ringrazio anche per il suo giudizio sulle mie capacità, lo apprezzo in maniera particolare, sono certo che invece lei, abituato a ricoprire un po' tutti i ruoli, ha sviluppato capacità eccezionali di comprensione su tutti quanti i temi dello scibile umano e ne dà quotidianamente dimostrazione, e di questo la ringraziamo e ringraziamo la Provvidenza di averla collocata in quella posizione perché altrimenti avremmo purtroppo avuto una grave carenza in Valle d'Aosta, invece abbiamo sicuramente una persona che s'intende di tutto al posto giusto, al momento giusto, e di questo la ringraziamo. Al netto di questo, lei è stato molto abile a dire una cosa di questo tipo: la scelta è questa perché così come era congegnata, cioè come l'avevate pensata voi, quindi la percentuale di mancato incasso, la percentuale di ristoro, quello che entrava, quello che veniva dato, cioè il modello che vi eravate fatti voi non andava bene, e siccome il modello di ristori che vi eravate fatti voi non andava bene, allora quella non è una strada percorribile. Presidente, ma non funziona così, non funziona così per niente! Ci sono due strade, per lo meno l'abbiamo detto e l'ha ammesso anche lei: c'è la strada che avete intrapreso voi dei prestiti, e vedremo - noi abbiamo espresso un'opinione - vedremo quante persone faranno ricorso a questi prestiti, soprattutto visto che, come abbiamo sottolineato anche nel testo, la stagione invernale è già iniziata e a questi prestiti ancora la possibilità di aderire non c'è, per cui vedremo quanti vi aderiranno, ma soprattutto vedremo quale sarà l'effetto e quale sarà il tiraggio sulla misura, soprattutto per chi è stato particolarmente in difficoltà, perché io mi metto nei panni di una struttura che ha avuto dei danni e chiaramente deve farvi fronte e non ha liquidità per farlo, prende dei prestiti che poi li dovrà restituire e quindi aggraveranno il suo buco. Questa è una modalità che verificheremo. Ha detto però, e sono felice, che ci sono due strade: c'è la strada dei prestiti che avete intrapreso, su cui ci tengo anche a ribadire che non è che ci è stato posto negli incontri l'opportunità di scegliere, perché l'abbiamo detto, siamo stati semplicemente informati, siamo arrivati lì e ci è stato detto: ""Abbiamo pensato di fare questo, abbiamo pensato di fare quest'altro, le cose sono così, le cose sono cosà"", non ""Quale strada volete intraprendere? Ma ritenete che sia così o che sia cosà? "", lo abbiamo chiesto anche più volte, se lo ricorderà: ""A questa proposta, a questo modello, a quest'articolo, ci sono delle alternative? "", ""No, è così, ve lo diamo così ve lo leggete"". Non è il fatto di essere seduti al tavolo e di essere informati di quello che succedeva che ci rende in qualche maniera complici; ne abbiamo preso atto e glielo abbiamo detto in maniera chiara, penso che la trasparenza sia assolutamente ineccepibile da parte nostra. Lei ha detto che rispondeva con piacere ma in realtà non ha risposto, o meglio, ha risposto come è suo solito, nella sua onniscienza, cioè non dire: ""Eh, sì, abbiamo impedito il dibattito perché avevamo paura che qualcuno venisse in Commissione a dire: noi questa misura non la vogliamo, noi questa proposta non la vogliamo"", sarebbe stato più onesto invece di dare mandato al Presidente della II Commissione di seccare le audizioni, sarebbe stato più onesto. ""Non vogliamo le critiche, noi sappiamo tutto, abbiamo la scienza infusa, non vogliamo critiche"". Invece no, però come fa di solito, lei dice nella sua risposta che ""Al netto della mancata soddisfazione di qualcuno"", quindi uno potrebbe leggere che qualcuno non è soddisfatto, ma questo ""Qualcuno"" a quale percentuale delle attività somma? Perché lei ha parlato principalmente di Adava, ma noi abbiamo elencato altre due categorie, Confcommercio e Confesercenti. A queste categorie è stato chiesto cosa ne pensavano? Perché noi lo abbiamo fatto, gliel'abbiamo chiesto, e queste categorie non hanno visto neanche il testo. Noi semplicemente non è che volevamo avere un'opinione di parte da una parte all'altra, qualcuno ha preferito dire: ""Sapete che c'è? No, le audizioni non le facciamo perché ""è così ed è così"" e non sono attinenti alla legge"". Prendiamo atto, comunicheremo ovviamente alle imprese e alle associazioni di categoria che non sono più imprese, non si devono definire così, perché l'articolo che stabilisce questa possibilità ovviamente non le ricomprende. Le dirò la verità, c'era venuto per un momento un'idea, cioè di presentare un emendamento che toglieva la parola ""Imprese"" dall'articolo, perché tanto non è attinente e quindi andava bene così. Sarebbe stata la provocazione e forse avrebbe aggiunto qualcosa al dibattito, ma riteniamo che questo sia di per se stesso evidente, in realtà, anche nella sua risposta. È quindi evidente che voi avete fatto una scelta, noi legittimamente ne proponiamo un'altra, poi si voterà come si fa in democrazia e vedremo il risultato alla fine e tutti, all'interno e all'esterno di quest'Aula, potranno sapere come la pensa uno e come la pensa l'altro in maniera democratica. Sarebbe stato più carino avere anche le idee delle persone, ma voi siete un po' allergici alle critiche. Va bene, d'accordo, vedremo quante ne raccoglierete da qui alla fine della legislatura."
47987,XVI,20/11/2024,BILANCIO E CONTABILITA' REGIONALE,7,it,198.0,1964.0,M,FI,10,7267,"Illustriamo anche noi, come gruppo di Forza Italia, l'ordine del giorno che abbiamo presentato in materia di ristori a seguito dei danni patiti dall'alluvione del 29 e 30 giugno scorso. Sostanzialmente è una riproposizione dell'ordine del giorno che abbiamo presentato nell'ambito della discussione del DEFR 2025-2027, in relazione al sostegno agli operatori economici che non sono interessati dal ristoro previsto dallo Stato. Noi riteniamo che, in un'ottica di collaborazione tra Stato e Regione, occorra affrontare il tema nell'ambito di una complementarietà d'azione e a livello integrativo, così come viene fatto dalla Regione in tante situazioni, mi riferisco, ad esempio, a quello che abbiamo già visto in passato nell'ambito delle iniziative del mondo del lavoro, della formazione, dove lo Stato mette a disposizione dei fondi su un settore e la Regione mette a disposizione sull'altro, per dare una copertura completa alle esigenze che ci sono sul territorio. In questo caso c'è da sottolineare da parte nostra il costruttivo rapporto di collaborazione con il Governo centrale di centrodestra che ha dato prova, in questa circostanza e in altre, di avere una grande considerazione della nostra regione. Vorrei cominciare, in premessa, dal primo sopralluogo che c'è stato ad Aosta, l'incontro del 2 luglio, con il Ministro del turismo, dove è stata annunciata la disponibilità a favore degli operatori economici, che sono di competenza del Ministero del turismo, di una serie di aiuti di sostegno a ristoro: erano stati annunciati 10 milioni, oggi sono stati decretati 15 milioni insieme al Piemonte ma credo che la parola data sia stata mantenuta, con il decreto che è stato approvato l'11 novembre. Dopodiché c'è stato il sopralluogo in Valle e la grande attenzione che è stata mostrata dal Ministro della pubblica Amministrazione e dal Ministro della Protezione civile che sono venuti a rendersi conto: il Ministero della Protezione civile ha messo a disposizione, a seguito del decreto dello Stato di emergenza, 20,6 milioni di euro per far fronte alle difficoltà. La Regione ha fatto la sua parte e credo che con soddisfazione sia stata registrata l'apertura della strada dopo 27 giorni d'isolamento, è stato fatto un lavoro importante al quale hanno dato il proprio contributo tutte le strutture regionali. Sotto il profilo dell'approccio che c'è stato a questa variazione di bilancio, avevamo detto in illustrazione nell'intervento della discussione generale, l'ha ripetuto il mio collega che è intervenuto dopo di me, che avremmo condiviso gli articoli dall'1 al 7 e invece, per quanto riguarda l'attitudine sul voto complessivo del provvedimento, sarebbe stata anche in considerazione di quello che sarebbe stato il comportamento su questo ordine del giorno da parte del Governo regionale. Non abbiamo fatto nessuna confusione, siamo molto chiari e riteniamo che la Regione, per il nostro modo di vedere e di dare soluzione a questo problema, dovrebbe intervenire a complemento di quello che ha fatto lo Stato, nell'ambito delle attività che sono escluse dai benefici che sono finanziati dal Ministero dell'interno, perché in questi giorni abbiamo visto anche a mezzo stampa che qualcuno dice che è un peccato che non sono ricompresi i bar, quindi vuol dire che erano un'esigenza, perché, se lo Stato avesse messo a disposizione dei soldi, sarebbero stati utili per queste categorie, non come viene detto adesso che forse non ce n'era bisogno, perché a qualcuno magari gli vengono1.000 euro piuttosto che 1.500, piuttosto che 500 euro e che è una valutazione di un beneficio insignificante. Per noi è significante, quindi crediamo che sarebbe stato corretto che tutti gli operatori economici avessero potuto avere il medesimo approccio da parte della pubblica Amministrazione, ma un approccio integrativo di quello che ha messo in piedi lo Stato, perché non possiamo sempre pensare di demandare tutto allo Stato, abbiamo anche noi delle responsabilità di gestione e quindi credo che, come in una famiglia, ognuno debba fare la sua parte: ognuno metta a disposizione quello che può mettere nel momento per far fronte alla situazione di difficoltà. Io credo che sia importante lo stanziamento che abbiamo ricevuto da parte dello Stato ma se lo Stato ha previsto nell'ambito delle categorie ricomprese dal Ministero del turismo, credo che a noi sarebbe spettato andare a vedere quali sono le categorie escluse e intervenire con le stesse modalità su quel tipo di attività. Questo è quello che noi chiediamo con quest'ordine del giorno, nulla di più; ci sembra molto semplice ma anche molto ragionevole come proposta. Non riusciamo a capire la ragione, la ratio per cui non possa essere accettato. Tra l'altro, mi pare che sulla questione del ristoro dei danni indiretti, le categorie l'abbiano rivendicato e l'abbiano richiesto, quindi o le categorie non hanno anche loro la situazione chiara della situazione, oppure c'è qualcosa che non quadra nell'approccio. La misura dell'articolo 5 noi la sosterremo, ma è una misura completamente diversa, che dà una risposta non all'esigenza di ristoro, dà la possibilità di aprire dei mutui, ma sono due cose completamente distinte. Noi lo voteremo l'articolo 5, ma chiediamo di poter andare in questa direzione. Ai colleghi dell'opposizione che hanno detto che magari questa è la presentazione dell'ordine del giorno, era anche l'occasione di fare chiarezza per eliminare la propria confusione, nel senso di approcciare a quest'iniziativa; dico che forse siamo noi che abbiamo qualche confusione ultimamente perché non sappiamo più quali sono le collocazioni in quest'Aula. Lo cogliamo sempre di più e sarebbe importante capire quali sono le collocazioni reali da qui al bilancio perché non ci troveremo ad affrontare una materia parziale come questa, ma dovremo gestire, fra una decina o quindici giorni, il bilancio della Regione Valle d'Aosta. Il nostro spirito è uno spirito molto chiaro, tutti sanno qual è la nostra collocazione, una collocazione di Forza Italia centrale nel centrodestra, non capiamo invece quali sono le autodefinizioni di collocarsi geometricamente da qualche parte. Noi crediamo che il centro corrisponda a una rappresentazione non geografica, ma di valori, quindi aspettiamo che ci siano le evoluzioni che dovranno esserci, però riteniamo di rispedire al mittente delle osservazioni che sono prettamente strumentali e che cercano anche di alimentare della zizzania politica all'interno del centrodestra. Il centrodestra è un progetto, che è a stadio avanzato perché si sta lavorando assieme, fa piacere che anche la Lega abbia avuto un percorso di maturazione perché al momento del DEFR non era stata sostenuta l'iniziativa che avevamo presentato sui ristori, oggi invece abbia condiviso questo spirito, quindi non saremo più solo noi di Forza Italia a rappresentare quest'esigenza dei Valdostani ma crescerà il numero di condivisione in aula. Da parte nostra il cantiere è un cantiere avanzato, non è un cantiere ancora in fase di progettualità o di progettazione, quindi, a chi si permette di fare delle valutazioni all'interno della casa di altri, auguriamo di avere lo stesso successo, di riuscire a mettere insieme le energie e le forze che presuppone di poter mettere insieme."
47987,XVI,20/11/2024,BILANCIO E CONTABILITA' REGIONALE,7,it,293.0,1968.0,M,UV,12,2940,"Rispondo io in questa prima battuta, per poi lasciare spazio al collega Grosjacques per quanto riguarda gli aspetti più tecnici relativi ai ristori da parte dello Stato. Le risponderò in maniera molto semplice. Forse, animato da questo posizionamento politico, si è perso qualche aspetto sul D.L. che invece andava analizzato in maniera un po' più approfondita, come altri colleghi hanno fatto e hanno cercato di riportare all'Aula. Il primo articolo, che è un articolo che va a finanziare la legge 5, è un articolo che andrà a garantire i ristori a chi ha avuto dei danni sul territorio. La procedura della legge 5, i 3.900.000 euro di risorse; mi sembra che all'articolo 1 si va a finanziare quelle che saranno le richieste che sono state avanzate, peraltro senza l'indicazione di un codice Ateco o di quant'altro, perché la legge 5 non prevede questo tipo di sviluppo. Proprio nell'ottica di quello che dice lei, queste risorse sono messe a disposizione per coprire le aziende che non saranno che saranno toccate dal decreto nazionale, in quanto, solo per aggiungere un elemento, chi aderirà al contributo nazionale non dovrà avere altre sovvenzioni, da parte di altri enti o di altre risorse pubbliche, a completamento. Va da solo che la risposta alla sua domanda è già all'interno del D.L., cioè quelle risorse lì - che poi non siano sufficienti o ce ne siano troppe e che andranno rimodellate, aumentate, valutate in un possibile futuro disegno di legge... -, sono già presenti e sono lì apposta per dare una risposta di rimborso fino al 70% per quelle aziende che hanno avuto dei danni materiali; quelle che chiaramente saranno escluse e non saranno contemplate all'interno del percorso nazionale che prevede i 15 milioni di rimborsi per i danni materiali subiti (quindi tutte quelle situazioni che avranno necessità di essere rimborsate per gli interventi che hanno dovuto fare) troveranno una risposta all'interno della legge 5 con questo primo stanziamento che, se non sarà sufficiente, verrà implementato, ma che garantirà un rimborso al 70%. Questo è il percorso che era stato già adottato nel 2000 con l'alluvione, che ha dato una copertura ai danni trasversalmente avuti sul territorio e che, anche in questa circostanza, con una velocizzazione, se vogliamo, anche della legge, perché la legge di suo - l'ho detto prima ma forse è sfuggito - dovrebbe vedere, prima di poter stilare i beneficiari, la chiusura del percorso di emergenza, che invece in questo caso viene bypassato e, a valle di quelle che saranno le risorse messe a disposizione dallo Stato, vedrà la formalizzazione di chi potrà accedere ai benefici regionali; sono risorse già disponibili fin da subito e verranno messe a disposizione proprio di quelle persone che non avranno avuto ristori a livello nazionale. Da questo punto di vista quindi mi sento autorizzato a dire che la disponibilità c'è già ed è già conclamata all'interno di questo disegno di legge."
47987,XVI,20/11/2024,BILANCIO E CONTABILITA' REGIONALE,7,it,198.0,1964.0,M,FI,14,1214,"Presidente, forse abbiamo un equivoco, l'articolo 1 copre i danni materiali diretti, il decreto del Ministero del turismo copre anche i danni indiretti e stiamo parlando di questo, quindi non so se non ci riusciamo a capire. È molto semplice, lei ci dice una cosa per sviare il ragionamento. La discussione è solo ed esclusivamente sui danni indiretti che si chiamano mancati utili, perché i danni materiali sono una cosa e nell'articolo 1 non sono compresi i danni indiretti. Allora io le sto dicendo che c'è un comportamento iniquo da parte della pubblica Amministrazione nei rapporti con gli operatori economici, perché ci sono degli operatori economici che avranno degli indennizzi di ristori sui danni diretti e indiretti e ci sono degli operatori economici che, perché la Regione non mette i soldi sui danni indiretti, avranno solo il riconoscimento dei danni diretti. Non dobbiamo star qui a prenderci in giro, perché questa è la verità, perché equivocare su questo vuol dire prendersi in giro, perché l'ordine del giorno, per dirgliela molto chiaro, ha quest'obiettivo, di riconoscere i danni indiretti, quello che chiedono le associazioni alle quali non avete voluto dare risposte. Tutto il resto è fuffa."
47987,XVI,20/11/2024,BILANCIO E CONTABILITA' REGIONALE,7,it,152.0,1962.0,M,UV,16,7037,"Con riferimento all'ordine del giorno, se il collega Marquis è d'accordo, io entrerei anche un po' più nel dettaglio del question time, visto che le premesse sono esattamente sovrapponibili, quindi visto il tempo ristretto per il question time, magari approfondiamo un poco di più il percorso che ha portato all'emanazione del decreto del Ministero del turismo. Intanto, in premessa, non ci porterete a dire che il Ministero e il Governo non hanno fatto la loro parte, anche perché desidero ringraziare le strutture del Ministero per quello che hanno fatto e soprattutto per le interlocuzioni che abbiamo avuto, che sono state continue e costanti; credo però che sia importante riassumere alcuni passaggi, perché lei conclude l'ordine del giorno dicendo di predisporre una misura di ristoro per andare a coprire i codici Ateco non di competenza del Ministero. Allora arriverò, facendo l'excursus, a dirle che quelli che sono stati tenuti fuori non sono stati tenuti fuori perché non di competenza del Ministero, ma sono stati tenuti fuori per una scelta legata alle risorse, così come dichiarato dal direttore generale. Nelle sue domande, lei chiede se il perimetro dei codici Ateco del decreto era noto. Noi abbiamo iniziato le nostre interlocuzioni, a partire dal giorno successivo della visita del Ministro Santanchè del 2 di luglio; il ministro (e questo è bene sottolinearlo, anche se il Presidente ha già fatto un passaggio su questo) successivamente all'impegno dei 10 milioni - che poi sono diventati 10 per due Regioni e poi sono diventati 15 per le interlocuzioni tra la Regione Valle d'Aosta e la Regione Piemonte e il Ministro stesso - aveva escluso categoricamente i ristori per mancati utili. Il decreto avrebbe dovuto riguardare solo ed esclusivamente i danni materiali e questo emerge da tutta una serie di corrispondenze tra le strutture dell'Assessorato e il Ministero. Il Ministero, successivamente alla videoconferenza del 10 di settembre, dove si sono approfonditi i temi legati ai contenuti del decreto, aveva inviato un elenco di codici Ateco per individuare le attività economiche a cui potevano essere destinate le risorse ministeriali. In questa mail, ad esempio, erano ricomprese le altre attività sportive: su nostra espressa richiesta avevamo segnalato alcune strutture e infrastrutture, in primis il Golf del Breuil, che erano state seriamente danneggiate dall'alluvione e che nella mail da parte del Ministero erano in prima battuta ricomprese. Non avevamo trovato il codice Ateco 56.30 che riguardava i bar e abbiamo, come per altre categorie, scritto in più occasioni chiedendo di ricomprendere anche queste categorie perché erano state danneggiate, e non sono fuori dalla competenza, perché fuori dalla competenza del Ministero del turismo c'erano le attività commerciali sulle quali abbiamo fatto un lavoro che non ha portato agli stessi risultati, purtroppo, con il Ministero delle imprese del Made in Italy. Il Ministero aveva inserito, contrariamente alla prima stesura, anche una serie di attività espressamente richieste da noi, come il noleggio di attrezzature sportive, che sappiamo che a Breuil Cervinia hanno subìto parecchi danni ingenti, e le scuole di sci; il decreto non ci è stato sottoposto in bozza perché - la spiegazione, credo legittima, del Ministero è stata questa - siccome era stato inviato al Ministero dell'economia e alla Corte dei conti per il visto di competenza, avrebbe potuto subire dei rilievi che avrebbero successivamente dato luogo a delle modifiche - quindi la bozza del decreto la Regione non l'ha mai vista, se non dopo la sua pubblicazione definitiva l'11 di novembre, come lei ha ricordato. Per quel che riguarda la natura dei risarcimenti, nella videoconferenza fatta il 16 di ottobre alla presenza del Ministro e dell'assessore Chiarelli (la mia omologa, per la Regione Piemonte), il Ministro ha chiesto espressamente di consentire l'attribuzione anche di risorse per i ristori per i mancati utili, poiché i Comuni inseriti nell'ordinanza di Protezione civile della Regione Piemonte non avrebbero praticamente avuto alcun tipo di ristoro in quanto non si erano verificati, se non in alcune puntuali situazioni, dei danni materiali. Abbiamo quindi concordato e dato il nostro assenso affinché il Ministro potesse, sulla base dell'accordo tra le due Regioni, dare seguito alla firma e alla successiva pubblicazione del decreto. Per quel che riguarda la competenza delle materie del Ministero, qui sono state fatte delle valutazioni dicendo: ""Avete chiesto delle cose che non erano di competenza""; non è vero, perché, se lei ha letto - come immagino che abbia fatto - attentamente i codici Ateco, ha trovato le mense o le pasticcerie ambulanti o comunque i ristoranti, quindi attività di ristorazione, attività che solitamente sono gestite dal Ministero delle imprese e del Made in Italy, quindi questo decreto avrebbe tranquillamente potuto ricomprendere anche i bar. Dico questo perché nella videoconferenza del 15 di novembre, quindi venerdì scorso, alla presenza - voglio sottolinearlo - di tutte le categorie imprenditoriali ricomprese nel decreto, il direttore generale delle attività produttive del Ministero, a espressa domanda - e le aggiungo che su richiesta del Ministero la videoconferenza che è durata un'ora e mezza è stata registrata, quindi attraverso i suoi canali potrà certamente procurarsela - ha detto che i bar sono stati esclusi per una scelta ministeriale legata alle risorse disponibili, per cui credo che da questo punto di vista sia stato fatto tutto il lavoro che doveva essere fatto. I commercianti sono stati assolutamente presi in considerazione, perché il sottoscritto ha avuto più interlocuzioni con il capo di Gabinetto del Ministro Urso, ma l'unica misura a disposizione del Ministero delle imprese è stata quella legata all'abbattimento dei tassi per coloro che volevano una misura simile a quella che è stata messa in piedi nella variazione di bilancio: il Mediocredito centrale avrebbe abbattuto i tassi, ma non c'era nessun tipo di ristoro previsto dal Ministero delle imprese e del Made in Italy. Questo per dire che abbiamo seguito con attenzione anche coloro che sapevamo che sarebbero stati esclusi da questo decreto. Chiudo perché non ho più tempo ma vorrei dire, collega, che lei ha messo in evidenza tutta una serie di passaggi, però mi sembra che la vostra attività, pur essendo forze di governo a livello nazionale, sia un po' quella di rincorrere le cose che sono già uscite anziché avere - e l'avete - la possibilità d'interloquire, perché io ho sentito dire da lei in più occasioni che lei ha i contatti telefonici con tutti i Ministri di questo Governo, l'ha detto in più occasioni, quindi quello che voglio sottolineare è che avreste potuto intervenire pesantemente su questo decreto, invece abbiamo fatto noi tutto quello che doveva essere fatto e sentirsi dire oggi da forze di governo nazionale che il decreto è carente e soprattutto sentirsi dire che ci sono delle attività che non sono state ricomprese..."
47987,XVI,20/11/2024,BILANCIO E CONTABILITA' REGIONALE,7,it,198.0,1964.0,M,FI,19,1314,"Grazie, Presidente, per l'eccezione che ha fatto, ma credo che sia una situazione che lo meriti. Assessore, ho ascoltato con attenzione la sua ricostruzione, ci fa piacere che abbiate tenuto dei rapporti continui con il Ministero competente. Da quello che risulta a noi, è stato fatto tutto il possibile da parte del Ministero per poter rendere la platea dei beneficiari la più ampia possibile, quindi ci risulta una cosa diversa rispetto a quella che lei ha annunciato, cioè che si poteva, secondo lei, estendere il beneficio ad alcune tipologie che sono escluse nell'ambito della categoria degli operatori economici; per quanto ci riguarda, crediamo di essere soddisfatti del lavoro che è stato fatto a livello centrale, noi lo riconosciamo, ci ha fatto piacere che l'abbia riconosciuto anche lei che c'è stata una buona collaborazione, però è proprio per questo che ritenevamo e riteniamo, come ho detto poc'anzi, che, nell'ambito di una collaborazione tra enti, tra livelli istituzionali diversi, quando si stabilisce un approccio si vanno a integrare e a rendere complementari le misure a livello nostro regionale. Questo ci spiace che non sia stato fatto e ci spiace che non voglia essere preso in considerazione. Poi forse mi fa più forte di quello che sono, le situazioni non sono così semplici, Assessore."
47987,XVI,20/11/2024,BILANCIO E CONTABILITA' REGIONALE,7,it,185.0,1983.0,M,LEGA VDA,21,1622,"Rispondo volentieri perché sono stato evocato assieme al gruppo rispetto alla proposta della questione ristori, così almeno da dare l'interpretazione autentica del nostro pensiero, quindi ringrazio ovviamente i colleghi di Forza Italia che hanno voluto presentare questa proposta. Probabilmente ci si è persi qualche pezzo quando, nella discussione sul DEFR, tutti i gruppi di opposizione hanno ricordato che si era un po' concordato di attendere l'articolato, quindi poter esaminare l'articolato, per poi poter formulare il proprio posizionamento. Così abbiamo fatto, così come eravamo d'accordo, abbiamo atteso di vedere qual era l'articolato e ovviamente non nasconderò la sorpresa di aver visto l'articolato che avrebbe dovuto essere quello emergenziale caricato di tutta una serie di articoli che riguardavano l'universo mondo; quindi in un qualcosa che ci aspettavamo di esclusivamente dedicato all'alluvione, invece, è caricato di tutto un po', ma una volta visto quello che veniva previsto e una volta esaminata anche e ascoltata l'opinione dei portatori d'interesse, che avevamo evidenziato avremmo avuto piacere di audire in Commissione, ma non c'è stato possibile in virtù della censura applicata dal Presidente della II Commissione su mandato ovviamente del Presidente della Regione, quindi a fronte di questa censura, noi abbiamo maturato la nostra posizione che era già piuttosto chiara, ma abbiamo avuto una conferma. Abbiamo quindi presentato con convinzione e anche con assoluto sostegno la nostra proposta relativa ai ristori e voteremo anche convintamente la proposta fatta dai colleghi di Forza Italia."
47987,XVI,20/11/2024,BILANCIO E CONTABILITA' REGIONALE,7,it,0.0,1985.0,M,RV,23,3655,"Semplicemente per esprimere una considerazione e poi anche la posizione di voto. Io penso che sia stato utile il dibattito che abbiamo sentito, per quanto le informazioni a nostra disposizione siano sicuramente parziali, non sono al livello né dell'Assessore né del collega Marquis, quindi nello spirito, come abbiamo voluto dare sostegno all'ordine del giorno dei colleghi della Lega, voteremo anche quest'ordine del giorno. Io però tengo a fare una precisazione: so che il collega Marquis è molto più ferrato in geometria di me, però la politica spesso è algebra e non è geometria. Io quello che ho detto stamattina... anzi, ringrazio anche il collega Baccega di avermi insignito di un titolo di cui non sono degno, ma lo ringrazio comunque, tendo a fare una considerazione molto semplice: io non ho detto che voi avevate una confusione e non ho neanche detto che il centrodestra ha una confusione, ho detto che ero io quello confuso, perché trovandomi due ordini del giorno, comunque con una particolarità non banale, perché le devo dire la verità, collega Marquis, mentre l'ordine del giorno dei colleghi della Lega tiene aperte le maglie di ogni possibile eventuale applicazione per inserire chi ci si è dimenticati, lei fa due passaggi che, secondo me, hanno generato confusione. Da un lato, sostanzialmente, chiede d'intervenire laddove - e, ripeto, do ragione all'assessore Grosjacques - il Ministero, o comunque il Governo che voi sostenete a livello romano, non è intervenuto e quindi mi dico: ""Perché non si fa un'operazione da parte vostra di moral suasion per cercare di trovare non tanto il tema dei soldi ma le modalità per poter comunque intervenire?"", perché la scelta comunque dipende principalmente da Roma rispetto ad Aosta; dall'altro lato oggettivamente io mi aspettavo un solo ordine del giorno, visto che comunque è stata fatta questa scelta in questa sede, perché - mi collego a quello che ha detto il collega Manfrin - nella sede precedente ricordo benissimo che sotto il DEFR, giustamente, tutte le forze di opposizione, senza la necessità di collegarle con dei fili rossi, blu o verdi, erano rimaste sostanzialmente un po' basite dalla presentazione del vostro ordine del giorno, per un motivo: in quella sede c'era comunque una comunione d'intenti, e sappiamo che il termine comunione è complesso, perché tutti devono essere d'accordo, e lì ci siamo trovati un po' spiazzati. In questa sede quindi - è la mia confusione, ripeto, voi avrete sicuramente le idee chiare - come una corazzata andate verso il Dardanelli e io sono contento per voi, però la confusione era mia, perché se dovevo scegliere chi sostenere, alla fine devo comprendere se dicono la stessa cosa, se dicono due cose diverse. Il sostegno è un sostegno sul principio, sulla volontà, anche sullo sforzo, però oggettivamente, da quello che ho sentito dall'Assessore, l'impegnativa forse non è del tutto... o comunque quello che è successo, o meglio, anche qualche premessa, forse non è del tutto coerente con il percorso però, ripeto, noi abbiamo delle informazioni sicuramente parziali, quindi siete voi che dovete dare poi una spiegazione di quello che è successo, e il ""Voi"" lo dico in senso lato. Io non ho dato del confuso ad altri, ero io quello confuso, perché trovandosi questi ordini del giorno, giustamente uno dice: ""Fatemi capire qual è la posizione"", considerato che à maintes reprises, come ho detto, si dice che siete uniti nel bene e nel male, e nessuno vi vuole dividere, per carità, fate già abbastanza da soli in alcune cose. Detto questo, ripeto, nel principio lo votiamo anche se, a fronte di quello che abbiamo sentito, i dubbi sono tanti."
47987,XVI,20/11/2024,BILANCIO E CONTABILITA' REGIONALE,7,it,156.0,1976.0,F,PCP,25,810,"Non aumento confusione, ma sicuramente l'hanno creata le due persone che hanno parlato, principalmente l'assessore Grosjacques e il consigliere Marquis. Voteremo quest'ordine del giorno, perché a livello di principio è assolutamente corretto quello che è stato proposto, certo che quanto detto dall'assessore Grosjacques smonterebbe un po' il castello messo in piedi dal consigliere Marquis; io so benissimo che all'esterno c'è anche chi è un portavoce autorevole della ministra Santanchè che abitualmente ci ascolta e sicuramente presto leggeremo anche sulle sue pagine la posizione proprio diretta di colui che ha sicuramente i contatti maggiori con la Ministra, quindi sotto questo punto di vista voteremo l'ordine del giorno con i dubbi che abbiamo in qualche modo espresso in questa dichiarazione di voto."
47987,XVI,20/11/2024,BILANCIO E CONTABILITA' REGIONALE,7,it,152.0,1962.0,M,UV,27,411,"La confusione credo che forse sia un po' nella sua dichiarazione, perché io mi sono limitato a dire che il Direttore generale del Ministero ha sostenuto, con una dichiarazione che è registrata, che la scelta di non ricomprendere i bar era stata una scelta fatta dal Ministero sulla base del rischio che non ci fossero risorse sufficienti. È tutto registrato, quindi mi limito a fare questo tipo di precisazione."
47987,XVI,20/11/2024,BILANCIO E CONTABILITA' REGIONALE,7,it,156.0,1976.0,F,PCP,29,900,"Non interverrò su tutti gli articoli, perché è un discorso un po' più generale, nel senso che da questo articolo in avanti il nostro gruppo ha deciso comunque di astenersi proprio per quanto detto in principio, che doveva essere una legge che andava a definire la situazione emergenziale, quindi come potete immaginare - anche rispetto all'articolo 4, che contiene una parte sul ru d'Arbérioz, dove comunque abbiamo fatto anche delle iniziative in Consiglio regionale e che ci vedrebbe sicuramente favorevoli - non capendo invece le motivazioni d'inserimenti di altri pezzi di finanziamento, non ci dà la possibilità di poter votare gli altri articoli -anche alla luce del fatto che, rispetto alle audizioni che non ci sono state in qualche modo o ai documenti che abbiamo avuto solo praticamente ieri, non abbiamo potuto approfondire - quindi sotto questo punto di vista il nostro gruppo si asterrà."
47987,XVI,20/11/2024,BILANCIO E CONTABILITA' REGIONALE,7,it,156.0,1976.0,F,PCP,31,1879,"Come detto durante la discussione generale, il nostro sarà un voto di astensione, un po' per le varie motivazioni espresse, a partire dal fatto che l'avere messo di tutto e un po' in questo provvedimento - che poteva veramente essere condiviso e votato da tutti rispetto ai primi articoli - non permette il voto del nostro gruppo. Faccio anche alcune considerazioni alla luce della replica del Presidente, perché quando evidenzia di essere d'accordo o di aver apprezzato la relazione del consigliere Aggravi... io vorrei evidenziare che in quella relazione ci sono tutti i punti di condivisione che sono stati espressi da tutti gli altri capigruppo, quindi una mancanza di condivisione del provvedimento, le audizioni negate in Commissione, le risorse coperte da fondi nazionali, l'inserimento di articoli che non avevano attinenza con l'emergenza e addirittura, rispetto alla questione dei Segretari, lo stesso Consigliere si è rifatto anche alle considerazioni che ho portato durante la discussione generale per dire che condivideva in toto quanto avevo detto. Anche questa volta non comprendo se sia legato al modo in cui si espongono i vari pensieri o se sia legato alle geometrie variabili di cui sentiamo tanto parlare in questi giorni. Sinceramente, sotto questo punto di vista, come ci è stato annunciato dal Presidente, sicuramente il documento che andremo a votare nel prossimo Consiglio regionale forse definirà anche meglio il quadro, ma ribadisco che andrò a rivedermi quanto detto, ma avendo anche condiviso con il collega la sua relazione di minoranza, posso dire che in qualche modo io ho condiviso la sua e lui ha condiviso la mia, perché le cose che abbiamo detto sono le stesse. Come dicevo, è un peccato, si poteva avere un voto unanime, molto probabilmente su quegli articoli che riguardavano l'emergenza. Così non si è voluto fare e quindi noi ci asterremo."
47989,XVI,20/11/2024,AGRICOLTURA,9,it,58.0,1992.0,M,PA,2,1770,"Quest'atto è un atto che deriva da delle interlocuzioni che abbiamo avuto con tutti gli stakeholders, a partire dall'approvazione del CSR nel mese di marzo del 2023; dopo questa prima approvazione del Consiglio regionale, abbiamo incontrato sul territorio tutti gli agricoltori e poi le associazioni di categoria. Da queste interlocuzioni sono nate alcune osservazioni che abbiamo avuto modo di presentare alla III Commissione consiliare, auditi dal presidente Chatrian in III Commissione il 19 dicembre del 2023 e dopo quest'audizione, abbiamo proceduto con la notifica n. 4 alla Commissione europea. Questa notifica è poi stata approvata dalla Comunità europea con propria decisione il 30 settembre del 2024 e pertanto oggi ci troviamo a dover di fatto ratificare la modifica di questo CSR in base alle interlocuzioni che abbiamo già avuto durante tutto l'anno. In più, rispetto alle modifiche che abbiamo concordato e sulle quali ci siamo confrontati nel mese di dicembre con la Commissione consiliare, abbiamo una riduzione dell'1% della quota FEASR - stabilita in accordo con il Ministero, per andare a dare una risposta di solidarietà rispetto agli eventi alluvionali che hanno colpito in maniera insistente soprattutto il settore agricolo in Emilia Romagna - e un innalzamento dei premi sul biologico di 10 euro sui prati e di 5 euro sui pascoli per comprendere all'interno anche le spese di certificazione. Questa è stata una richiesta che le associazioni di categoria e i rappresentanti avevano fatto: ""Includere nei costi anche appunto le spese di certificazione""; è stato deciso, attraverso tutte le interlocuzioni, di innalzare di questi euro le quote (proprio per dare questo tipo di risposta) e di andare, di fatto, ad includere le spese di certificazione."
47989,XVI,20/11/2024,AGRICOLTURA,9,it,96.0,1963.0,M,FP-PD,4,2808,"Un intervento sull'approvazione del complemento regionale per lo sviluppo rurale. È il nuovo riferimento della politica agricola comune, un complesso di norme a sostegno dei settori agricolo e forestale per le aree rurali, è il riferimento fondante in Italia al piano strategico nazionale, condiviso con tutte le Regioni, le risorse sono per noi circa 92 milioni per i 5 anni, con quote Stato-Regione e FESR. In esso sono contenute tutte le forme di sostegno, in particolare quelle legate alle zone svantaggiate, al pagamento compensativo per le zone agricole Natura 2000 e per il benessere animale, per noi molto importanti e necessarie rispetto ad altre realtà della Pianura padana. Con l'approvazione odierna, si attua un reale sostegno al mondo agricolo - certo non di semplice applicazione, ne siamo chiaramente convinti - ma che richiede uno sforzo temporale applicativo che necessita di comprensione del sistema e di modifiche alla gestione delle aziende, modifiche che non sono sempre immediate e adattabili, ma queste nuove formule indicano nuove strade per la produzione e la gestione meno impattante, con scelte mirate al biologico, in particolare con le produzioni foraggere. Un grande lavoro è stato svolto dall'associazione di categoria, dai liberi professionisti, dagli uffici dell'Assessorato e dall'Area VdA, per far adottare alle aziende i cambiamenti vincolanti pensando ai nuovi sistemi di produzione e gestione agricola. Abbiamo avuto un tempo dalla nostra parte condizioni ambientali privilegiate e oggi, di anno in anno, bisogna saper cogliere i cambiamenti e modellare costantemente la gestione imprenditoriale del clima e l'andamento del mercato, non solo locale. La speranza futura per il settore è un'adesione consapevole, già iniziata con la conoscenza delle condizioni particolareggiate, ma non impossibili; sono delle occasioni proposte come nel passato, con pagamenti costanti e puntuali, sperando che la Valle d'Aosta sia sempre tra i primi posti e, se non al primo, come è successo in passato, per l'avanzamento della spesa dei pagamenti regolari e puntuali, con l'incasso delle misure, la speranza è per tutti entro la fine dell'anno. Per le aziende, che se la sono guadagnata, una gratifica natalizia, non indifferente per i pagamenti degli affitti, del personale e dei mutui con rate in scadenza. Inoltre, vale la pena di ricordare ancora una volta l'impegno svolto dagli attori primari, dicasi Assessorato, con le sue strutture e i suoi uffici, l'Area e l'Agea, le associazioni di categoria, il sistema cooperativistico e, infine, i singoli titolari di azienda o imprenditori, pronti e consapevoli nel cogliere le occasioni del complemento oggi da approvare. Sicuramente l'inizio della campagna d'informazione alle aziende è necessaria, ma so che è già stata programmata."
47989,XVI,20/11/2024,AGRICOLTURA,9,it,252.0,1972.0,M,RV,6,2721,"Solo due parole per sottolineare il fatto di questa presa d'atto di questo documento, sicuramente importantissimo, come hanno sottolineato i nostri colleghi, per l'agricoltura valdostana. Io tengo a precisare che dietro alla parola ""Agricoltura"", non dobbiamo dimenticare tutto l'intero territorio, perché noi oggi qui abbiamo un documento e io spero che si sia preso atto di tutti gli incontri che sono stati fatti sul territorio, come ha accennato l'assessore Carrel; io avevo partecipato non a tutti ma ad alcuni di questi incontri dove si erano sottolineate tutte le problematiche e tutte quelle particolarità che forse non hanno proprio uno spirito imprenditoriale ma hanno un aspetto importantissimo per quanto riguarda il mantenimento del territorio. Io spero che con questo documento si vada incontro a tutte queste richieste che sono state portate avanti dal territorio. Noi, come gruppo di Rassemblement Valdôtain, ci eravamo, a malincuore, astenuti già lo scorso marzo per l'approvazione di questo documento, perché a nostro avviso non dava risposte concrete soprattutto per queste piccole realtà, per molte piccole realtà che oggi mantengono il territorio senza tener conto dell'aspetto economico, ma solo per puro mantenimento e tradizione del territorio, con l'obiettivo di avere un panorama non solo agricolo, ma anche per l'aspetto turistico, che dia un'impressione diversa perché, come tutti noi sappiamo, avere un territorio curato è molto importante anche per l'aspetto turistico, e questo non ho bisogno di sottolinearlo. Che dire? Noi apprendiamo veramente e speriamo con un buon auspicio, che questo documento dia una risposta proprio al territorio, alle piccole realtà e quant'altro. Come ci siamo astenuti con l'altro documento, ci asterremo, però lavoreremo in modo costruttivo per riuscire a dare delle risorse maggiori in tutti i sensi, per riuscire ad avere un documento e dare delle risposte al territorio che veramente vadano a vedere quelle piccole realtà che oggi molte volte sono dimenticate, ma che danno un contributo importantissimo per il mantenimento del territorio, per contrastare incendi, alluvioni e quant'altro che purtroppo oggi le direttive europee - vanno benissimo, sono importantissimi e sono basilari- forse, con un territorio come il nostro, quando si parla di agricoltura, non vanno ad incidere abbastanza per quanto riguarda gli aspetti del nostro territorio. Io spero che con la legge 17 e con altre misure interverremo a favore di queste per far sì di dare delle risposte più dettagliate e più mirate possibilmente a tutte queste particolarità, perché continuino a mantenere il nostro territorio come è sempre stato mantenuto, come l'abbiamo ereditato dai nostri avi."
47990,XVI,20/11/2024,"ENTI LOCALI, Comuni",10,it,171.0,1995.0,M,LEGA VDA,2,16752,"La presente proposta di legge tratta di misure urgenti per contrastare lo spopolamento dei piccoli Comuni di montagna. La Valle d'Aosta viene considerata in toto una regione montana; sulle cartine che studiamo a scuola la percentuale di montagna è del 100%. Quest'aspetto noi, se siamo oggettivi, e soprattutto cresciuti rispetto a quando andavamo a scuola, non lo consideriamo veritiero, o almeno non in toto. Ci sono dei Comuni, o comunque parti di essi, che definirli montani è un vero e proprio insulto per chi la montagna sa davvero cos'è e la vive tutto l'anno. Dobbiamo essere in primis noi, dunque, a smettere di definirci interamente montani se vogliamo dare giustizia a chi in montagna ci vive davvero. Lo spopolamento tocca quasi tutti in Valle d'Aosta, tranne i Comuni della Plaine, in cui invece c'è un aumento generale della popolazione. Ma la differenza, ed è questo il senso della legge, è che lo spopolamento che tocca i piccoli Comuni mette a rischio l'esistenza degli stessi. Perdere 100 persone a Châtillon è sicuramente grave, perderne 10 a Rhêmes-Notre-Dame lo è molto di più. Ne va della vita sociale, economica, ne va del volontariato - basti pensare alle Pro Loco, ai Vigili del fuoco volontari, agli Alpini - e ne va della politica, ormai vediamo sempre le solite persone che si candidano, sempre che appunto si trovino ancora queste persone. E su questo voglio appunto porre l'accento: Comuni che a oggi non hanno più una massa critica sufficiente di popolazione per garantire una vita alla comunità sono dei Comuni destinati a non avere un futuro, sono destinati alla morte, perché è di questo che si tratta, e come può anche un giovane investire in un Comune che non ha un futuro? Spesso si fa l'errore di guardare l'aumento e la diminuzione della popolazione nei soli ultimi dieci anni, ovviamente devono essere tenuti in conto questi dati, ma soprattutto si deve analizzare il trend negli ultimi decenni. Èmile Chanoux già negli anni 20 diceva: ""Je suis originaire d'un pays de la Vallée d'Aoste où le dépeuplement fait le plus de ravages. J'ai pu constater l'épouvantable tristesse de ce pays de vieux"". È infatti a partire dall'Unità d'Italia che è cominciato lo spopolamento di tanti nostri piccolo Comuni e di tante frazioni alte di grandi Comuni, i dati dei vari censimenti lo dimostrano e questi sono facilmente reperibili sul sito dell'Istat. Se analizziamo appunto questo trend negli ultimi decenni i numeri sono impietosi, prendiamo alcuni esempi, appunto, a partire dall'Unità d'Italia. Nel 1861 Allein aveva 770 abitanti, ora 207; Chamois 322, ora 107; Emarèse 495, ora 217; Etroubles 1.032, ora 478; La Magdeleine 386, ora 100; Pontboset 708, ora 174; Rhêmes-Saint-Georges 777, ora 164; Valsavarenche 639, ora 161. Sono solamente alcuni esempi. Un fenomeno, come ho detto, che ha radici lontane; soluzioni non semplici, ma quelle proposte nella legge potrebbero essere alcune di queste. Questa proposta affronta infatti uno degli aspetti che potrebbero invertire il fenomeno dello spopolamento: il fatto che vivere in montagna costi di più e quindi siano necessari contributi, e soprattutto la defiscalizzazione. Una proposta che non ha mai preteso di essere risolutiva del problema, ma una proposta che deve essere, insieme ad altre, uno dei pezzi del puzzle, una proposta che possa permettere a chi vive in montagna di restarci e a chi vuole di ritornarci. Qualcuno potrebbe sostenere che più che agevolazioni alle persone fisiche, alle famiglie, bisogna garantire dei servizi - e sono totalmente d'accordo - ma il garantire i servizi deve andare di pari passo insieme all'aiuto economico diretto alle famiglie e a chi vuole investire in questi piccoli territori. Senza persone non possono essere garantiti servizi, senza servizi non può essere garantita la presenza di persone. Questi due temi devono andare a braccetto. I risultati attuali dello spopolamento dimostrano due aspetti: o che le misure adottate fino a oggi non sono sufficienti o che queste misure sono sbagliate, perché altrimenti non saremmo qui a parlare di una legge contro lo spopolamento. Al centro di questa proposta c'è anche l'aspetto culturale, una Valle d'Aosta urbana e urbanizzata è infatti una Valle d'Aosta in cui l'autonomia non ha più senso, perché questa terra diventerebbe, come tanti altri territori, senza specificità; una Valle d'Aosta urbana e urbanizzata è una ""Valle d'Aosta italiana in tutto"" e su questo si deve in ogni modo fare resistenza, nel nome di chi ha voluto le specificità di cui oggi godiamo. Ed ecco l'aspetto linguistico, culturale, di simbiosi con le terre alte da rinvigorire: è infatti prevista, per chi decidesse di tornare a vivere nei Comuni montani, la necessità di frequentare un corso di lingua e cultura francoprovenzale, di Titsch e Töitschu e di cultura Walser nei Comuni Walser, oltre che una campagna comunicativa delle misure della legge negli Stati francofoni e negli Stati germanofoni solamente per le comunità Walser, perché l'obiettivo sarebbe di attrarre nuovi abitanti da altri Stati, con l'obiettivo di cambiare vita. E, se noterete, nella copertura finanziaria dell'articolo 4, per il contributo per i nuovi residenti, lo Chéque Montagnard, l'ammontare è assolutamente prudenziale e in prospettiva, in quanto si tratta davvero di una scelta di vita che richiede tempo nella decisione. Una proposta reale, concreta, migliorabile, come ho detto dal primo giorno. Un articolato non banale che ora approfondirò. L'articolo 1, comma 1, enuncia la finalità e l'oggetto della presente proposta di legge, richiama gli articoli 31, 37, primo comma, e 44, secondo comma, della Costituzione. Al fine di contrastare il declino demografico dei piccoli Comuni di montagna, si promuove una misura per la natalità e un contributo per l'inserimento di nuovi residenti nei piccoli Comuni di montagna, valorizzando il particolarismo linguistico e culturale delle comunità locali. Il comma 2 garantisce un'esenzione dell'addizionale regionale IRPEF con il fine di dare un sostegno a chi già vive nei piccoli Comuni di montagna. L'articolo 2, comma 1, definisce quali sono i piccoli Comuni di montagna, cioè quelli che al 31 dicembre 2023 hanno una popolazione inferiore agli 800 abitanti e dove la sede del proprio municipio è al di sopra dei 650 metri di altitudine. Il comma 2 stabilisce che la Giunta regionale, entro trenta giorni dall'entrata in vigore della legge, approva l'elenco dei Comuni che presentano le caratteristiche di cui al comma 1 e lo aggiorna triennalmente. Alcuni chiarimenti sono necessari: è del tutto evidente che trovare una classificazione oggettiva è praticamente impossibile, perché ci sono veramente tanti aspetti che definiscono cosa sia montagna e cosa sia un piccolo Comune. I due indicatori individuati sembravano però i migliori per includere comuni piccoli, montani e non prettamente turistici. Nei ragionamenti iniziali alla legge, l'obiettivo era anche quello di comprendere i villaggi di montagna dei grandi Comuni, che non devono essere assolutamente di serie B e che, in tanti casi, sono in condizioni uguali a piccoli Comuni individuati dalla legge. Dopo un passaggio però dal dottor Ceccarelli, capo dell'Osservatorio economico e sociale, è emerso che a oggi non esistono dati disaggregati sui residenti per frazione in mano alla Regione, quindi a oggi è impossibile quantificare un eventuale onere derivante dall'applicazione delle misure della legge in parti di Comuni, ma è ovvio che, in prospettiva, questi dati dovranno esserci e, nel caso ci fosse la legge, ci dovrà essere quest'implementazione. L'articolo 3, comma 1, istituisce l'assegno di natalità Chèque Valdôtain, come misura volta a favorire l'incremento delle nascite e la valorizzazione della genitorialità nei piccoli Comuni di montagna. Il comma 2 evidenzia che l'assegno è corrisposto per dodici mensilità, fino a un massimo di 5 mila euro annui in favore dei nuclei familiari nel momento della nascita di un figlio e fino al compimento del terzo anno di vita del bambino, o dell'ingresso in famiglia di un minore, in adozione o in affido, fino a tre anni di età. Si prevede poi che i soggetti beneficiari dell'assegno di natalità siano i genitori residenti in un piccolo Comune di montagna della Regione Autonoma Valle d'Aosta, ovvero che trasferiscano la propria residenza in uno dei detti Comuni e che percepiscano un reddito complessivo determinato ai fini dell'imposta sul reddito delle persone fisiche fino a 50 mila euro. Una somma non di certo banale, ma che serve per dare aiuto alla classe media, non solamente ai meno abbienti. Il comma 4 sottolinea come la residenza nel piccolo Comune di montagna debba essere mantenuta per almeno dieci anni, pena la decadenza dell'assegno di natalità e la restituzione delle somme percepite. Dieci anni non è affatto un numero banale, ma è proprio perché è necessario nella serietà di base per intraprendere questo tipo di scelte di vita che è stato scelto questo numero. L'articolo 4, comma 1, istituisce un incentivo per i nuovi residenti nei piccoli Comuni di montagna, lo Chèque Montagnard. È previsto un contributo economico per un triennio pari a 5 mila euro annui per i nuclei familiari che trasferiscono la propria residenza in un piccolo Comune di montagna della Regione e la mantengono per almeno 10 anni. Nel comma 2 sono inseriti i requisiti che i componenti del nucleo familiare devono possedere: essere cittadini italiani o di uno Stato membro dell'Unione europea, ovvero apolidi o stranieri con regolare permesso di soggiorno; percepire un reddito complessivo, determinato ai fini dell'imposta sul reddito delle persone fisiche fino a 50 mila euro e almeno due componenti del nucleo familiare devono avere un'età, alla data di richiesta del contributo, inferiore a 70 anni, perché comunque non avrebbe senso favorire l'arrivo di pensionati che sicuramente potrebbero dare in prospettiva meno valore ai piccoli Comuni. Al comma 3 si dichiara che, per coloro che già risiedono nel territorio regionale, per potersi trasferire e avere accesso al contributo, il Comune di provenienza deve avere una popolazione non inferiore ai 3 mila abitanti al 31 dicembre 2023, perché ovviamente non ci si deve rubare residenti fra piccoli Comuni o comunque Comuni di non così grandi dimensioni all'interno della Valle. Il comma 4 stabilisce che per avere accesso al contributo, il nucleo familiare richiedente deve dichiarare e dimostrare che l'immobile ubicato nel Comune di nuova residenza (sia esso di proprietà o derivante da un contratto di locazione di comodato o altro titolo equivalente) sia destinato a dimora abituale per tutto il periodo di godimento del beneficio. Il comma 5 sottolinea che l'importo del contributo di cui al Comma 1 è raddoppiato qualora i nuclei familiari richiedenti avviino nel piccolo Comune montano di nuova residenza, un'attività imprenditoriale, anche attraverso il recupero di beni immobili del patrimonio storico artistico, mentre il coma 6 sottolinea che il contributo di cui al comma 1 è cumulabile con l'assegno di natalità di cui all'articolo 3. L'aspetto culturale e linguistico, in ottica d'integrazione nella comunità locale, è centrale nel comma 7, infatti, ai fini del conseguimento del contributo, tutti i componenti del nucleo familiare di età compresa tra i 7 e i 69 anni di età, che non siano affetti da disabilità, ai sensi delle disposizioni vigenti, devono frequentare, entro i primi due anni di trasferimento della propria residenza in un piccolo Comune di montagna, un corso di Francoprovenzale e di cultura Francoprovenzale, di töitschu e di titsch di cultura Walser nel Comune di Issime/Eischeme e di Gressoney-Saint-Jean/Onderteil e Gressoney-La-Trinité/Oberteil. Nel comma 8 si specifica che la Giunta regionale, entro 60 giorni dell'entrata in vigore della presente legge, con propria deliberazione, individua le modalità di organizzazione del corso di quel comma 7, ivi compresi gli enti e le associazioni autorizzati all'insegnamento. È essenziale da un lato integrare e dall'altro stimolare in maniera forte anche la popolazione che già risiede in un piccolo Comune dell'importanza delle proprie lingue e culture. L'articolo 5, comma 1, stabilisce che la Giunta regionale, entro sessanta giorni dall'entrata in vigore della presente legge, con proprie deliberazione, disciplina i criteri e la modalità di assegnazione dell'assegno di natalità con l'articolo 3 e del contributo di cui all'articolo 4, nonché d'intesa con il CPEL, le competenze in merito ai relativi controlli. Il comma 2 sottolinea come gli Enti locali abbiano la possibilità d'integrare con proprie risorse l'importo dell'assegno di natalità e del contributo di cui all'articolo quattro, mentre nel comma 3 si rimarca che il CPEL e i piccoli Comuni di montagna assicurano l'attività di supporto per promuovere la diffusione delle informazioni in materia di accesso all'assegno di natalità e al contributo di cui all'articolo 4. Il comma 4 tratta l'aspetto comunicativo, infatti la Regione, anche tramite i suoi enti strumentali, deve promuovere una campagna comunicativa in merito all'accesso all'assegno di natalità e del contributo di cui all'articolo 4 negli Stati dell'Unione europea francofoni e germanofoni. La campagna comunicativa negli Stati germanofoni è volta a incentivare l'insediamento di nuovi nuclei familiari germanofoni solamente nei Comuni Walser di Issime/Eischeme, Gressoney-Saint-Jean/Onderteil e Gressoney-La-Trinité/Oberteil. Tutto ciò è assolutamente fondamentale per mantenere sempre un'identità viva dal punto di vista culturale e soprattutto una specificità, in particolar modo, verso i Comuni Walser. L'articolo 6 tratta di una misura concepita per dare aiuto a chi già abita nei piccoli Comuni di montagna. Un primo passo per un grande obiettivo, una maggiore defiscalizzazione di chi vive in montagna e che ha evidentemente costi in più che devono essere controbilanciati. Nel comma 1, infatti, per il periodo d'imposta 2024/2025/2026, anche se poi la misura diventerebbe strutturale, i soggetti con reddito complessivo, determinato ai fini dell'imposta sul reddito delle persone fisiche, fino a 50 mila euro e che abitano nei piccoli Comuni di montagna, sono esentati dal pagamento dell'addizionale regionale IRPEF. Per la prima volta, credo, si affronta in modo sistematico il tema della defiscalizzazione in alcune aree, solamente in alcune aree, che hanno dei costi maggiori. Una strada, credo, che sia da seguire. L'articolo 7 inserisce la clausola valutativa, mentre l'articolo 8 definisce le disposizioni finanziarie. Ecco, mi soffermerò un momento sulle disposizioni finanziarie, perché chi ha approfondito la legge si sarà chiesto il motivo della loro lunghezza. Basandosi sui dati ricevuti dal dottor Nuvolari a fine febbraio del 2024, relativi ai soldi stanziati ma non ancora impegnati sulle varie missioni e sui vari programmi, è stato svolto un lavoro approfondito per reperire le coperture. Una legge che riguarda gli Enti locali - qualcuno mi ha suggerito - si sarebbe dovuta basare sulle risorse dei trasferimenti correnti agli Enti locali. Ecco, a ciò mi sono totalmente opposto, in quanto gli Enti locali non navigano nell'oro e perché, nel caso fosse approvata la legge, in prospettiva dovrebbero continuare a essere mantenuti tutta una serie di servizi o a essere implementati dei servizi, quindi tagliare fondi dei trasferimenti correnti agli Enti locali sarebbe stato sbagliato. Si è cercato allora di reperire fondi andando a toccare nel modo meno impattante possibile diverse missioni, con il fine appunto di evitare che si dicesse: ""Con questa legge però si tagliano i fondi alla sanità, all'istruzione, alle opere pubbliche"" e quant'altro. Spero che questo sforzo sia stato apprezzato, lo sforzo di non fare ragionamenti banali, semplicistici, di reperimento di risorse, in modo solamente da far quadrare i conti, ma uno studio approfondito che permettesse un tentativo di reperimento di fondi il più equo e il meno impattante possibile. Poi, appunto, ci fosse la volontà politica di andare avanti... le risorse si potevano benissimo trovare anche in altre missioni e in altri programmi. Il parere sulle coperture finanziarie della legge, dato il 7 ottobre, è stato negativo ma d'altronde cosa ci si poteva aspettare dopo che la legge è stata discussa sette mesi dopo la nomina del relatore avvenuta l'11 aprile? È ovvio quindi che le risorse fossero già state spese. Questa era, in sintesi, la proposta di legge. Ringrazio i colleghi della Lega per il sostegno, gli uffici che hanno fatto davvero un lavoro importante e anche i Consiglieri di maggioranza che, votando contro in Commissione a questa legge, hanno permesso la sua discussione in aula."
47990,XVI,20/11/2024,"ENTI LOCALI, Comuni",10,it,261.0,1964.0,M,RV,4,4696,"Intervengo a nome del gruppo di Rassemblement Valdôtain. Abbiamo aspettato con una certa curiosità il confronto in Commissione sul testo di legge proposto dai colleghi della Lega per comprendere qual era il posizionamento della maggioranza e soprattutto comprendere se vi erano delle evoluzioni in merito alla norma proposta e all'articolato. Perché dico questo? Perché abbiamo lavorato sull'argomento, tant'è che avevamo presentato anche un'iniziativa ispettiva e abbiamo espresso in Commissione dei dubbi che hanno portato all'astensione, dei dubbi in merito alla possibilità di applicare questa norma e soprattutto all'opportunità di coordinarla con un testo di legge statale che è stato presentato proprio da Rassemblement Valdôtain ed emendato in prima Commissione, producendo un testo di Commissione. Abbiamo appreso oggi dell'assenza degli emendamenti, forse alla luce di come si è collocata in Commissione la maggioranza, che ha espresso un voto negativo. Dal nostro punto di vista questa norma - che apprezziamo, perché apprezziamo lo sforzo e la volontà dei colleghi della Lega - poteva essere più ambiziosa, molto più ambiziosa, poteva prevedere appunto un collegamento, come abbiamo detto, con la norma che prevede l'istituzione delle zone franche montane, poteva alla luce anche di quanto detto dal relatore in maniera corretta e onesta ...non aveva l'ambizione di essere risolutiva del problema e affronta uno degli aspetti che potrebbero, insieme a tanti altri, produrre un'inversione o agevolare un'inversione dello spopolamento. È evidente che, rispetto ai dati che ci ha proposto il collega, lo spopolamento negli ultimi decenni e anche molto di più è stato importante, noi ci limitiamo a guardare il trend degli ultimi anni, come da lui detto, ed è già questo significativo. Le abitudini dei Valdostani sono cambiate, sono cambiati gli stili di vita, le ambizioni, il modo d'intraprendere la montagna, ma noi abbiamo dei dubbi rispetto alle definizioni, alla definizione proposta ed è di difficile applicazione, ""Sopra i 650 metri, con sotto una certa popolazione"", però, come è già stato detto, tutta la Valle d'Aosta viene ritenuta zona di montagna. Vi sono sì delle differenze, però possiamo noi affermare che un Comune sotto i 600 metri, che però vive un fenomeno di dissesto idrogeologico importante, una marcata arretratezza economica, non sia degno di usufruire di questa norma? Possiamo noi affermare che un Comune a 500 metri - con delle difficoltà oggettive per quanto riguarda i flussi turistici, la promozione del territorio - non sia degno di usufruire di questa norma? É molto difficile. È molto difficile dire chi può essere all'interno, compreso nella norma o meno, ma soprattutto quello che noi riteniamo sia opportuno verificare e fare è coordinare il nuovo testo, quale quello proposto dai colleghi, con i testi già esistenti, con quanto già si sta attuando sulla montagna, e questa è una cosa importante. Noi valorizziamo prevalentemente l'aspetto produttivo, come possiamo dire che l'agricoltura non è importante in montagna? Questo testo non parla di agricoltura, forse perché è già ricompresa in altri testi, ma, in certe zone montane, è importante valorizzare l'agricoltura, è importante defiscalizzare così come proposto dai colleghi, ma la norma sulla zona franca di montagna che abbiamo proposto interessa anche altre tipi d'imposte, interessa l'IRAP, sarebbe importante coordinarla con questa norma. Noi vediamo, in questa proposta, una proposta interessante, ma che deve avere necessariamente un'evoluzione. Il nostro gruppo sta lavorando su delle misure da proporre, abbiamo lavorato anche su un testo da proporre, aspettavamo la discussione di oggi, aspettiamo il bilancio, verifichiamo cosa può bollire in pentola, manteniamo un'alta attenzione su questa norma, su quest'argomento, come penso facciano i colleghi di tutte le forze politiche, il Governo compreso. Riteniamo necessaria una norma, vi sono altre Regioni che hanno già provveduto, parlo di almeno sei Regioni: Veneto, Trentino, Toscana, Abruzzo, Piemonte e Lombardia. Crediamo che la Valle d'Aosta debba produrre un testo importante sull'argomento, non debba lasciare indietro nessuno, ma soprattutto debba permettere di evidenziare, di porre all'attenzione del Consiglio regionale tutte le particolarità della nostra regione, che non dipendono dalla densità di popolazione e dalla quota, ma debba considerare altri problemi, altre particolarità. Il collega si esprimerà per quanto riguarda il voto del gruppo, lascio al Consiglio queste considerazioni, credendo di aver dato la possibilità di ragionare, soprattutto in prospettiva futura, su quello che si potrà magari fare insieme."
47990,XVI,20/11/2024,"ENTI LOCALI, Comuni",10,it,160.0,1973.0,M,UV,6,4762,"A integrazione di quanto è stato detto, crediamo che sia necessario che il Consiglio regionale lavori su queste misure, per favorire il vivere in montagna, per favorire i nostri Comuni, i Comuni della regione che possono essere considerati, così come è stato già detto, marginali. La crisi demografica, lo spopolamento e la chiusura di attività sono tutti elementi che vedono coinvolti, ahimè, molti Comuni, quindi situazioni che devono essere affrontate, per quanto sia possibile, con gli strumenti di cui abbiamo a disposizione, in una visione strategica, con politiche cosiddette strutturali di più lunga durata e non con interventi spot o limitati. Combattere lo spopolamento nei piccoli Comuni di montagna richiede necessariamente un approccio integrato complessivo, che quindi integri le politiche regionali con quelle statali e che consideri le esigenze delle comunità locali e le potenzialità del territorio. Non credo che ci sia una ricetta miracolosa per risolvere una tendenza che ha molteplici cause e che oggettivamente è molto più complessa di quanto si possa evidenziare oggi in questo dibattito. Trovo e troviamo interessante la proposta presentata dal collega Lavy, se non altro per aver messo a disposizione di tutti alcune proposte operative, proposte che però devono rientrare in un processo virtuoso di azioni, tra cui i bonus, così come previsti, possono essere utili, ma non possono essere considerati come azioni strutturali e sistematiche. Azioni che, pur essendo complesse, possono dimostrarsi sicuramente più efficaci. Credo che sia necessario e opportuno che questo confronto sia approfondito e integrato con le proposte che sono state illustrate qui in Commissione, in occasione della discussione sull'applicazione della zona franca, ma ancora, e aggiungo, devono essere messe a fattor comune tutte le iniziative che, in ambito istituzionale, ma anche esternamente alle istituzioni, mi riferisco all'Università, al sistema delle organizzazioni sindacali: tutte iniziative che in qualche modo possono contribuire ad aiutarci a trovare la ricetta corretta. E ancora aggiungo che occorre far riferimento inevitabilmente alla legge sulla montagna, attualmente in discussione al Parlamento, e alle interessanti iniziative che questa legge potrebbe introdurre anche per il nostro territorio. Solo così, solo dopo, adesso è prematuro, potremmo avere un quadro completo delle opportunità che si potrebbero mettere in campo e che dovrebbero, come dicevo prima, integrarsi alle tante azioni già presenti nella nostra regione, non dobbiamo dimenticarlo, azioni che favoriscono i piccoli Comuni. Penso all'istruzione, alla realtà delle scuole sussidiate, ma ancora alle politiche sugli impianti delle piccole stazioni di sci, alla grande perequazione in ottica federalista di trasferimenti regionali che vedono risorse importanti ai Comuni più piccoli e, ancora, alle politiche sociali, che al di là delle difficoltà che sono evidenti, sono importanti e se guardiamo le altre regioni non ne troviamo così attive. A titolo di contributo alla discussione, indico alcune azioni che potrebbero essere oggetto di un'analisi complessiva che, in parte, sono già attuate e sono efficaci, ma in alcuni casi potrebbero essere maggiormente sviluppate. È evidente che sarebbe importante poter inserire sgravi fiscali per le persone fisiche e giuridiche, se ne parlava negli interventi precedenti - e non basta l'addizionale regionale, sarebbe necessario fare di più, ma la materia è di competenza statale, come ha detto il collega Lavy, ed è da approfondire - oppure con azioni legate alle imposte e ai tributi sulle abitazioni, ma qui c'è un problema di copertura finanziaria importante. Dobbiamo favorire gli spazi di coworking e il miglioramento delle connessioni, la connettività internet nelle zone marginali deve essere distribuita, questo per favorire lo smart working, sostenere il lavoro da remoto per i residenti o per i proprietari delle seconde case. Dobbiamo favorire ancora di più il miglioramento della qualità della vita relativamente ai servizi essenziali nella sanità, con le strutture territoriali e con la telemedicina, potrei aggiungere. Dobbiamo incentivare ancora di più le politiche di ristrutturazione degli immobili non utilizzati, così come immaginare politiche di sostegno all'abitazione anche in questi territori, o ancora campagne di marketing territoriale, per attrarre nuovi residenti e nuovi turisti, puntando su un'immagine di qualità della vita legata alla montagna e alla natura. Infine, e sono consapevole di non aver fatto un'analisi esaustiva, sono utili, anzi, sono necessarie, collaborazioni tra gli enti locali, al fine di definire reti intercomunali di servizi per condividere risorse e sviluppare progetti comuni."
47990,XVI,20/11/2024,"ENTI LOCALI, Comuni",10,it,206.0,1966.0,F,PCP,8,4731,"Abbiamo letto già tempo fa la proposta dei colleghi della Lega e abbiamo ascoltato con interesse anche la relazione del collega Lavy, una relazione di cui, anche nel testo che accompagna la legge, abbiamo apprezzato l'approfondimento che è stato fatto della situazione che riguarda molti Comuni della nostra regione. È un'analisi approfondita, puntuale, si nota che c'è dietro un lavoro, un lavoro anche serio di approfondimento, e riconosciamo che c'è stato da parte vostra uno sforzo nel presentare questa proposta di legge, nella quale ravvisiamo, però, alcuni elementi di debolezza che suscitano, anche da parte nostra, delle perplessità. La prima riguarda proprio anche l'individuazione dei Comuni che sono inseriti nell'elenco di quelli che beneficerebbero delle misure proposte, e - l'ha spiegato anche il collega Lavy - è stata trovata una sintesi tra i parametri relativi al numero di abitanti inferiore a 800 unità e la sede del municipio al di sopra dei 650 metri. Questo porta ad avere, in questo elenco, Comuni che sono estremamente diversi e che difficilmente possono anche essere considerati per quello che riguarda le criticità, i rischi, la situazione economica. Faccio un esempio per tutti: è sicuramente diversa la situazione tra Pontboset e Torgnon, perché sappiamo benissimo - e anche i dati della popolazione che ha citato il collega Lavy lo dicono - che non è tanto una questione solo di abitanti, ma di situazione di sviluppo o di non sviluppo che porta queste due realtà - faccio solo questo esempio - ad essere molto diverse. Vivo in uno dei Comuni che rientrerebbero proprio nell'elenco e devo dire che ci sono alcune altre perplessità: l'ha detto anche il collega Lavy che bisognava trovare un sistema anche per quello che riguardava gli aiuti concreti, quindi i contributi, o il sistema dei servizi. Noi crediamo che una proposta di legge, che vada davvero a intervenire e ad aiutare le realtà di questi Comuni, dovrebbe privilegiare, piuttosto che una serie di contributi, l'introduzione o l'implementazione, perché non è che non ci siano dei servizi, ma l'implementazione di servizi. C'è poi un aspetto anche che non ci sembra così facile da applicare, è quello per esempio della condizione che bisogna rispettare per mantenere quello che avete chiamato Chèque Valdôtain e l'altro relativo alla natalità, lo Chèque Montagnard. Si dice che la condizione sine qua non è che venga mantenuta per dieci anni la residenza nel Comune in cui si è ottenuto questo contributo. Ora noi sappiamo che c'è in atto una dinamica degli spostamenti della popolazione che è molto forte; io parlo proprio del Comune dove abito, che conosco bene: abbiamo degli spostamenti di popolazione molto veloci, persone che vengono, bambini che frequentano la scuola per un periodo e che poi si spostano, e non credo che la possibilità di avere questi 5 mila euro per la nascita del bambino o per la residenza nel Comune, possano costituire una forte attrattività e una motivazione per restare nel tempo su quel territorio. Per quanto riguarda Chèque Montagnard e Chèque Valdôtain, si dice poi che sarebbe necessario, per ogni nuovo nucleo familiare che deciderà di trasferirsi in uno dei piccoli comuni di montagna, frequentare un corso di lingua o di cultura francoprovenzale o di lingua Titsch o Töitschu. Io credo che sia già molto difficile - penso soprattutto alle persone che arrivano da paesi lontani, ma non soltanto - creare le condizioni perché ci sia una possibilità di comunicazione quotidiana, quindi di conoscenza della lingua italiana o francese, e penso che l'apprendere anche le nostre lingue e i nostri dialetti debba essere una cosa legata a una volontà d'integrazione che alcune persone hanno. Io faccio riferimento alla mia realtà, noi abbiamo persone che sono di origine rumena o marocchina che parlano benissimo il patois, ma non è stata un'imposizione, lo hanno imparato stando con la popolazione, creando dei legami e avendo anche una volontà personale d'integrazione, di conoscenza del territorio. Un corso imposto per ogni nucleo familiare che verrebbe a risiedere in questi Comuni ci pare un po' una forzatura. Stessa questione per l'assegno di natalità, che è come l'altro. Pur apprezzando quindi lo sforzo che è stato fatto e condividendo alcune delle valutazioni che sono state fatte, perché è sicuramente un problema, quello che abbiamo dello spopolamento della media montagna, pensiamo che forse la riflessione debba essere più ampia, più articolata e puntare su una gamma di servizi che devono essere garantiti a chi ha deciso, volontariamente o meno volontariamente, di continuare a vivere in montagna o di venire a vivere nella media montagna, per cui il nostro voto sarà un voto di astensione."
47990,XVI,20/11/2024,"ENTI LOCALI, Comuni",10,it,77.0,1975.0,M,UV,10,7725,"Mi associo ai ringraziamenti, collega Lavy, per il lavoro che è stato fatto e permettetemi qualche ragionamento su questa proposta di legge, ma soprattutto sull'impianto architettonico proposto dal collega. Dobbiamo guardarci onestamente, attorno a quest'aula vi è una Valle d'Aosta completamente diversa rispetto ai numeri e ai passaggi che sono stati fatti anche in relazione, quindi dobbiamo assolutamente conoscere la nostra storia, dobbiamo assolutamente conoscere le nostre potenzialità, e ce ne sono tante, ma dobbiamo avere anche la capacità di come accompagnare il percorso sul piano legislativo nostro: cosa si è fatto, cosa si sta facendo ma soprattutto cosa si può o si deve ancora fare. Sicuramente dello spazio c'è, se oggi affrontiamo questo tema in questa maniera è perché riguardo a tutta una serie di misure, leggi, sostegni, riguardo all'identità e anche alla cultura, nonostante tutto, possiamo dircelo - non è bello magari come vocabolo - ma abbiamo tenuto. Se guardiamo il nostro vicino Piemonte, se guardiamo la nostra vicina Lombardia, le loro vallate laterali, io penso che siamo stati abbastanza bravi, ma probabilmente dobbiamo assolutamente avere quella capacità di trovare altre soluzioni. Per trovare altri sostegni - io metto però al centro non la questione economica, non la questione finanziaria -metto al centro la qualità della vita. La proposta di legge è ""Misure urgenti per contrastare lo spopolamento dei piccoli Comuni di montagna"", che siano piccoli, medi o una via di mezzo poco importa. Io penso che la sfida più importante sia garantire 365 giorni all'anno dei servizi, perché poi il rischio - e parlo di dove abito, dove conosco assolutamente di più - è che alle terre alte turistiche per nove mesi vengano garantiti tutti i servizi, ma che in quegli altri tre mesi siano praticamente dei paesi fantasma. Le terre turistiche medie forse riescono a garantire per 12 mesi tutta una serie di servizi pubblici o privati, ma con tantissime difficoltà, ma poi abbiamo una media montagna che forse - ricordo il passaggio che faceva prima la collega - soffre più degli altri, perché non ha quelle potenzialità turistiche e, quindi, non ha, né in stagione né fuori stagione, tutta una serie di servizi che invece gli altri due elementi che ho messo in evidenza hanno. In tutto questo, indubbiamente, penso che la parte più delicata sia quella legata alla conciliazione lavoro-famiglia. Qual è l'obiettivo per poter creare quelle condizioni affinché delle famiglie, nuove o non nuove, decidano di vivere e non sopravvivere in alta o in media montagna? È riuscire a conciliare il lavoro... Apro una parentesi: nelle terre alte ce n'è parecchio nelle due stagioni, chiudo la parentesi. Nelle terre intermedie, quindi nella media montagna, è più delicato, ma lì possiamo lavorare in una maniera diversa con i trasporti e su questo apro un'altra parentesi: mi sembra che gli sforzi come pubblico che si stanno facendo siano degli sforzi veramente importanti, lo metto in evidenza conoscendo molto bene gli sforzi che il pubblico sta facendo ma, nonostante tutto, oggi, per una famiglia che abita in una media montagna, o nelle terre alte, e non ha il mezzo privato, vi assicuro che non è semplice , se il lavoro non è in loco, la conciliazione famiglia-lavoro. Ho portato degli esempi che tutti conosciamo, ma forse ogni tanto è importante anche ribadirceli e metterli in evidenza. Tornando sulla questione, ripeto, degli spunti sono interessanti all'interno di questo impianto, devono poi però essere accompagnati... di uno è già stato detto da altri colleghi: dalla legge della montagna, che speriamo che trovi a livello politico montano, da chi quantomeno conosce questi territori e queste necessità... e, dall'altra parte, dalla norma d'attuazione che ci potrà dare la possibilità di andare, perché no, a normare ulteriormente con delle misure e con degli strumenti anche innovativi, anche di natura economico finanziaria, ma li metto come in ultima battuta, perché forse la sfida più importante sul piano più politico nostro è riuscire a far passare quel messaggio legato al fatto che diventa una scelta di vita importante ma diversa rispetto all'asse centrale della vallata principale che è quella che da Pont-Saint-Martin arriva fino a Courmayeur. In tutto questo non possiamo nasconderci, collega Lavy, lei forse è amante come me dei numeri, ma poi, nel momento in cui si conoscono i numeri, bisogna trovare delle soluzioni alle criticità. Abbiamo una demografia in calo che è fortissima, nel 2012-2013-2014 i nati in Valle d'Aosta erano circa 1.300, oggi i nati in Valle d'Aosta negli ultimi due anni sono circa 700; è un ulteriore elemento: nonostante tutti gli sforzi che stiamo facendo come Regione Autonoma, questi sono dei dati indubbiamente crudi, ma che non solo devono farci riflettere, ma che ci devono spronare a trovare ulteriori soluzioni. Termino dicendo che su questa base, sul fatto - speriamo nel breve periodo - che si possa approvare a livello nazionale la legge sulla montagna, che si possa mettere insieme, comunque, tutte quelle misure che oggi sono inserite in diverse leggi regionali. Andremo fra qualche settimana ad approvare il bilancio 2025-2026... la dignità che questa maggioranza, e io spero che anche altre forze politiche approvino quegli articoli ...diamo di nuovo nuovamente delle certezze al sistema degli Enti locali; Enti locali, Comuni, che garantiscono buona parte dei servizi sui territori, Enti locali che danno quei servizi soprattutto lei citava i piccoli, medi o un po' più grandi Comuni di media e di alta montagna. Senza questi strumenti, io penso che oggi le nostre vallate laterali sarebbero simili a quelle piemontesi e, ahimè, simili a quelle lombarde. Lei ha riportato molto bene all'interno della relazione, facendoci tornare nel 1860-1870, quando la Magdeleine e Chamois avevano X abitanti; io abito a Torgnon e La Magdeleine non ha 100 abitanti, Chamois non arriva a 100 abitanti, e Torgnon e Antey insieme arrivano a malapena a 1.000 abitanti. per fare degli esempi. Prima la collega Minelli, giustamente, metteva in evidenza la differenza fra un Pontboset e un Torgnon, ma io non farei la guerra dei poveri e cercherei di trovare delle soluzioni per poter non far sopravvivere delle persone in media o in alta montagna, ma per poter, invece, riuscire insieme a garantire quella qualità della vita - che poi alla fine è il nostro ruolo, quello di creare le migliori leggi, legiferare per raggiungere quei determinati obiettivi - affinché le persone, le famiglie decidano di fare delle scelte drastiche, perché, vi assicuro, mettendo solo insieme i principali -servizi, trasporti, scuola, sanità, sport, politiche di aggregazioni, Enti locali, lavoro e conciliazione del lavoro (ne ho messi otto) - se uno si ferma solo esclusivamente alla questione economico-finanziaria, se ci fossero tutte le misure che come Regione mettiamo in campo, io penso che le nostre vallate sarebbero completamente diverse. Nonostante questo, si può probabilmente fare un ulteriore sforzo, un ulteriore colpo di reni, sarebbe bello riuscire a farlo insieme, questa può essere anche una base di partenza interessante, intrecciando delle proposte che sono anche innovative, ma, se posso dare un consiglio, collega Lavy, mettiamo un po' da parte la questione esclusivamente fiscale, economica, finanziaria, le assicuro che la parte più importante è - secondo il mio punto di vista, il nostro punto di vista anche come gruppo - riuscire a rendere migliore la qualità della vita delle persone che scelgono di rimanere comunque, perché tanti, sovente, amano la montagna, il sabato pomeriggio e la domenica mattina, ma viverci 365 giorni è una scelta di vita."
47990,XVI,20/11/2024,"ENTI LOCALI, Comuni",10,it,246.0,1979.0,M,LEGA VDA,12,2822,"Interverrò brevemente, anche cogliendo lo spunto ultimo del collega Chatrian. Io mi astrarrò dalle questioni fiscali, le questioni più economiche, perché penso che questa legge, con il lavoro che il collega Lavy ha fatto, sia un po' un tentativo - che definirei anche originale e pienamente nel solco di un vero spirito autonomistico - di creare anche un qualcosa di nuovo, cioè se noi siamo qui, alla fine il ruolo più alto che noi possiamo avere come Consiglieri è appunto quello di legislatori, quindi un tentativo che, ripeto, io considero encomiabile proprio anche per questo senso di novità, di originalità che viene messo sul tavolo; anche pionieristico come tentativo, sicuramente - tutti i tentativi pionieristici, hanno i loro difetti, cioè potranno sicuramente averne, e qui i colleghi che fanno degli appunti su alcune particolarità della legge, chiaramente hanno le loro ragioni - ma, ripeto, è un tentativo pionieristico e in questo modo va valutato. Secondo me, questa proposta di legge dimostra un notevole interesse, anche perché, di sottofondo, oltre alle questioni economiche e fiscali - su cui i colleghi sono molto più ferrati di me, che sono un ragioniere terrificante da quel punto di vista - ci sono altri temi al di sotto: quello ad esempio dell'identità, che è un tema fondamentale, e che in qualche modo questa legge va a toccare. Se noi ci chiediamo oggi chi sono i Valdostani, oggi, nel 2024, come possiamo fare a definire i Valdostani nel 2024, quando già a partire dal secolo scorso, a partire dal fascismo, abbiamo avuto le prime ondate migratorie? pensiamo ai Veneti, poi pensiamo al dopoguerra con l'immigrazione calabrese, e oggi immigrazioni da varie parti del mondo. In questa legge quindi vi è un tentativo - a mio avviso, forte e intelligente - di proporre delle soluzioni che possano favorire chi può e vuole integrarsi sul territorio valdostano e far parte di una comunità, una comunità che utilizza in questo caso il mezzo linguistico come un sistema per rendere partecipi, ma che viene messo sul tavolo. Io capisco la collega che dice: ""Metterlo come obbligatorio diventa un qualcosa di..."", però è un tentativo di creare una coesione, creare una comunità, sulle basi che sono le nostre caratteristiche identitarie, perché il francese, e forse ancor più il francoprovenzale, è qualcosa che noi non dobbiamo perdere. In conclusione, è già stato detto praticamente tutto dalla relazione del collega, rimarco che, con questo tentativo, il nostro partito dimostra in un certo senso una vitalità e uno spirito pionieristico di presentare delle leggi che sono anche nuove e che, pur con qualche difetto, certamente vanno a significare, da parte nostra, una volontà di guardare anche oltre gli orizzonti che sono stati utilizzati finora da chi ha governato la regione negli ultimi anni."
47990,XVI,20/11/2024,"ENTI LOCALI, Comuni",10,it,171.0,1995.0,M,LEGA VDA,14,11486,"Ringrazio i colleghi per il dibattito. Andrò con ordine, per cercare di rispondere anche alle varie questioni che sono state messe sul piatto, perché sapevo benissimo che alla fine i toni delle risposte sarebbe stati questi, una sorta di benaltrismo, la necessità di fare un provvedimento globale, la necessità di fare delle riflessioni e va bene, andiamo avanti anni, anni e anni a fare le riflessioni, però il fenomeno lo vediamo, ma, appunto, vado con ordine, cominciando dalle parole del collega Restano, che ha chiesto se, in qualche maniera, non si potesse mettere in relazione questo testo con quello sulle zone franche montane, che noi abbiamo assolutamente appoggiato, perché è qualcosa d'interessante, che ha però un limite: la temporaneità, per cui se si applica una zona franca montana in un certo territorio, dura tot anni e poi la condizione rimane, ritorna come quella precedente, perché i deficit strutturali del territorio rimangono. Se uno è a mezz'ora di strada da Aosta, non è che con la zona franca montana venga ridotto quel tempo lì, rimane sempre mezz'ora di strada, è così; sicuramente è molto interessante, ma la zona franca ha un carattere di temporaneità, quindi dopo tot anni quelle misure terminano. Se si fosse voluto avere collaborazione, era possibile farlo, perché il testo sulle zone franche montane è stato promosso mi sembra a luglio, se non ricordo male, e questa legge è depositata dal mese di aprile, quindi ci fosse stata la volontà di parlarsi, questa c'era. Ho notato, è l'ho già detto in discussione di quella legge, che però avete preso spunto da questa legge, dall'articolo 6, quello sull'esenzione dell'addizionale regionale IRPEF: voi l'avete messa un poco più in generale, però questa non mi sembra tanto collaborazione ma, più che altro, altro, e qui per la proposta di legge statale - sicuramente è una proposta interessante - almeno un articolo è stato un po' copiato. Sui criteri, è ovvio e l'ho detto io in primis: i criteri sono assolutamente discutibili, cioè oggi chi è che può definire cos'è montagna e cosa non è montagna? Abbiamo fatto un tentativo, ma il vostro dov'è? Perché è facile dire: ""Eh, questi criteri, 800 abitanti, 650 metri, non vanno bene, bisogna trovarne altri"", e quali sono questi altri? Quali sono? È facile dirlo, no? Provate a metterne giù alcuni e poi ragioniamoci. Io il primo giorno che sono arrivato in Commissione ho detto: ""Se avete delle proposte, fatele""; proposte zero, nemmeno una, quindi non si venga a dire che i criteri sono sbagliati, non sono del tutto convincenti, sono il primo a dirlo, ma se avevate una proposta migliore dovevate farla. Io di proposte non ne ho viste. Il collega Jordan ha detto che questa sarebbe una legge che ha interventi a spot e limitati: non so se il testo sia chiaro, mi sembra di sì, queste misure sono strutturali, quindi, se venisse approvata questa legge, le misure durerebbero nel tempo fino a che uno vuole, tutti i due i contributi e anche l'esenzione addizionale IRPEF. Ho inserito il triennio perché sono stato obbligato a inserirlo, perché bisogna basare sul periodo di imposta sul triennio, ma anche quella misura sarebbe stata strutturale. Poi sono d'accordo che non basta l'esenzione addizionale regionale IRPEF, sono d'accordo, ma intanto cominciamo a fare questo se è possibile e se c'è la volontà, visto che si parla tanto di montagna. Per la questione della scelta di vita, i 10 anni, il fatto del corso francoprovenzale Titsch e Töitschu: un provvedimento del genere, portare delle persone a vivere in un contesto come quello montano, che non è assolutamente semplice, anzi, è una scelta di vita seria, molto seria... per cui uno lo sa che, se decide di venire a vivere in quel territorio lì e accede ai contributi, deve rimanere lì per dieci anni. Se uno ha dei dubbi di non rimanerci, non ci viene, punto, non ci viene, non fa quella scelta lì, va da un'altra parte, va in città e non fa quella scelta o sa dove sta, se è contento. Stessa cosa per il corso di lingua, uno sa che deve farlo, se non gli va di farlo, basta, non viene, non è un problema. Questo serve per integrare coloro che vengono, ma anche per dare una bella svegliata a noi, perché siamo noi i primi a non parlare il nostro patois ai nostri figli, è una cosa drammatica, e poi è ovvio che tutto si perde. Se al Valdostano invece viene detto: ""Guarda, c'è quello lì che arrivato ieri, che sta facendo il corso di patois, tu lo parli?"", ""No"", forse può nascere un minimo di moto d'orgoglio e dire: ""No, le nostre lingue dobbiamo essere anche noi a parlarle, non è che deve parlarle quello che è arrivato ieri. Discorso dei servizi: il discorso dei servizi è assolutamente centrale, ma le due cose devono andare di pari passo. Negli anni 80 (mettiamo così) avevamo più o meno servizi rispetto a oggi nei territori montani? Probabilmente di più. Abbiamo sportelli bancari - farò un'interpellanza per quanto riguarda la desertificazione bancaria e quant'altro - ma quante scuole avevamo in più? Tante. Se 40 anni fa avevamo più servizi e oggi ce ne sono di meno, significa che i servizi non sono la condizione per cui la gente rimane a tutti i costi in montagna - è una condizione importantissima ma non è l'unica - quindi si deve agire su di un aspetto che qua spesso non viene considerato: vivere in montagna costa di più, pensiamo già solamente al costo del riscaldamento, quindi se non andiamo incontro a chi vive in certi territori e ha dei costi maggiori, è ovvio che qualcuno può decidere di andarsene. Poi, sempre il collega Chatrian, lei ha detto: ""Se affrontiamo oggi questo tema, è perché noi abbiamo tenuto (ha usato questo brutto termine, l'ha detto lei) rispetto ad altre regioni"", e sono d'accordissimo, se andiamo a vedere in Piemonte, certe valli sono drammaticamente vuote, non c'è più nessuno o quasi. Noi forse siamo 20-30 anni indietro rispetto a quelle valli, se, in qualche maniera, a oggi non facciamo delle misure che possano invertire la situazione, è quello l'obiettivo a cui si arriva, perché - l'ha detto sempre lei, collega Chatrian - la demografia è una scienza esatta. Oggi abbiamo tot nati, in prospettiva potremmo avere tot abitanti, senza considerare quelli che poi se ne vanno, e lì è un altro discorso. Sicuramente il tema dei servizi è da portare avanti e sicuramente questo è un testo che non può essere complessivo, ma se vogliamo aspettare un testo complessivo, campa cavallo, ci mettiamo due secoli per mettere dentro tutto. Iniziamo da un testo... poi la cosa anche interessante, e l'ha detto anche in Commissione il presidente Testolin, quando è venuto, ha detto: ""Avete dei dubbi? Su alcune questioni, sono io in primis ad avere dei dubbi""; e ci sta, ma proviamo in maniera sperimentale a portare avanti una legge del genere. Scegliamo due-tre Comuni, che magari possono avere anche delle caratteristiche diverse, e proviamo in qualche maniera a sperimentare queste misure. Dopo cinque anni vediamo i risultati, se non ci sono risultati, io sono il primo a dire: ""No, questa è una strada sbagliata"", ma se non ci proviamo neanche, non veniamo a dire che questo è qualcosa che magari non serve. Proviamoci in maniera sperimentale, poi vediamo, ma tanto qui non c'è mai il coraggio di fare niente, quindi ci si siede su quello che stiamo già facendo e intanto tutto viene giù. Perché qui, a parlare di montagna, a parlare di terre alte, a parlare di villaggi, non sono in tanti, o meglio, ce ne sono alcuni che sono per la maggior parte quelli che ancora vivono in questi territori e, se ci contiamo, coloro che vengono da Comuni più montani, non siamo più tanti, anzi, siamo molto, ma molto pochi. Qui, anche in ottica di rappresentanza futura, è ovvio che in prospettiva chi viene dalla città, chi viene dalla Plaine, ha sempre più un peso anche elettorale e di rappresentanza, quindi quelli che vengono dalle montagne in aula saranno sempre meno, perché, io lo vedo, della mia generazione, di persone che abitano lì e che poi si occupano di politica ce ne sono pochissime, quindi in prospettiva rischiamo di consegnare la Valle d'Aosta - che qualcuno dice territorio interamente montano - a gente che di montagna non sa nulla. Questo è un aspetto importante, quindi, o facciamo qualcosa adesso, anche con delle misure forti, sperimentali, altrimenti alziamo bandiera bianca, consideriamo montagna Piazza Chanoux, perché qualcuno arriverà a dire questo, ormai in certi parametri Aosta è considerata in toto montagna. Per carità, alcune frazioni sì, lo sono, ma Aosta non è montagna, mi dispiace. Mi riserverò ancora in dichiarazione di voto magari alcune considerazioni, perché abbiamo tanti paradossi. Abbiamo per esempio un deputato dell'Union Valdôtaine che propone in Parlamento una mozione per le aree interne e le aree montane. Va bene, siamo capaci tutti a proporre delle mozioni, poi però vorrei capire cosa ne pensi lui di questa proposta di legge, capire se possa essere interessante o meno. Il dato di fatto che ho notato, perché ovviamente non è che una volta che ho presentato la proposta di legge sono stato lì a dormire, ho girato e sono andato in 23 Comuni, da 23 Sindaci, che appunto erano protagonisti di questa proposta di legge. Alcuni di questi, che poi hanno stupito me stesso, erano stupiti del fatto che ci fosse per la prima volta, nell'arco del loro governo del Comune, un Consigliere regionale che andasse a trovarli - cosa che mi ha sinceramente lasciato stupito - e tutti questi Sindaci hanno comunque espresso grande attenzione verso questa legge, ma veramente grande attenzione, chi più chi meno, per carità, sapendo benissimo che non era risolutiva, poi però sappiamo che la politica agisce in certi sistemi e il CPEL soprattutto agisce, lo vediamo: tanti sindaci sono i primi a lamentarsi dello spopolamento, ma poi non votano questa legge. Tanti sindaci sono lì che si lamentano del fatto che abbiano i centri deserti e poi votano contro alla moratoria che bloccherebbe la nascita di nuovi esercizi commerciali, quindi coerenza zero da parte di tanti sindaci. Onore però a coloro che invece con orgoglio - perché mi è stato riferito che qualcuno non si è appiattito, come fanno tanti - a un parere del CPEL proposto da alcuni Sindaci, in maniera proprio forte, si sono espressi contro quel parere di astensione del CPEL, dicendo che questa legge poteva essere uno strumento per combattere il fenomeno dello spopolamento. Onore a questi sindaci che veramente hanno un coraggio, perché sappiamo benissimo tutti che non allinearsi in certi ambienti, quando ci sono certe proposte, non è per niente semplice. Questa era una proposta di legge complessa, che tocca uno degli aspetti dello spopolamento della montagna, che ho definito un puzzle; questa è un pezzo del puzzle, e tutti hanno detto che è fatta da misure anche interessanti. Allora mi dico: ma perché appunto non provarlo? Perché o dite una bugia, dicendo che sono misure interessanti e non le ritenete tali, o vi riempite la bocca di parole e poi, nel pratico, quando c'è qualcosa di diverso, di parallelo al discorso dei servizi e quant'altro, non fate niente. Il dubbio è che se questa proposta fosse stata fatta da parte di un Consigliere di maggioranza, probabilmente tutti questi dubbi, tutte queste dietrologie, tutti questi ""Eh, però serve una valutazione generale"", questi ragionamenti non sarebbero stati fatti. Questo è un dubbio, per carità, so benissimo che non funziona così. Ho terminato, mi terrò per la dichiarazione di voto."
47990,XVI,20/11/2024,"ENTI LOCALI, Comuni",10,it,60.0,1958.0,M,UV,16,5844,"Interverrà anche il Presidente, io mi limiterò a qualche osservazione, partendo naturalmente da quello che è già stato detto, cioè le difficoltà, quel che capita lo sappiamo tutti, ma per fortuna non siamo all'anno zero, perché, grazie all'autonomia, il nostro territorio, pur con tutti i limiti, resta abitato, resta vivo, soprattutto - come è già stato fatto - se lo compariamo solo con le vicine vallate piemontesi: anche dal punto di vista politico e amministrativo, come ben sappiamo, dipendono addirittura dall'area metropolitana di Torino e, se noi non avessimo avuto l'autonomia, è assai probabile che oggi ci troveremmo nella medesima e identica situazione. Il tema che è stato sollevato è interessante ed è interessante anche la proposta, che però ha tutta una serie di fragilità, allora il ragionamento del consigliere Lavy è: ""Meglio qualcosina che niente"". Io credo invece che, nel momento in cui si deve decidere una linea, bisogna farlo in maniera completa, e cercherò a questo proposito, in pochi minuti, di fare qualche ragionamento. Io sono reduce da un incontro sulla macroregione alpina in Slovenia: è un'assise che sicuramente deve essere rafforzata, ha delle debolezze, è nata ufficialmente all'inizio degli anni '10 e mi sono permesso di segnalare all'attenzione dei colleghi nel chiedere un maggiore impegno politico e meno visione tecnocratica all'interno della macroregione alpina, perché credo che i temi che oggi noi dobbiamo affrontare sono quattro più uno: il primo è il cambiamento climatico, che modificherà in profondità il nostro territorio; il secondo argomento è la transizione energetica, viste anche le ambiziose prospettive che lo stesso Consiglio Valle si è dato; la rivoluzione digitale, qualcuno ha citato il fatto che il ripopolamento passa anche attraverso tecniche come il coworking, e, ancora, la crisi demografica che, in Valle d'Aosta, in realtà si aggiunge allo spopolamento, cioè la scelta che molti Valdostani, fin dal dopoguerra, hanno fatto di scendere, chi nei comuni più grandi del Fondovalle, chi invece nella città di Aosta che poi nel frattempo si è spalmata in quella che noi chiamiamo la Plaine. Si aggiunge un altro argomento che è centrale nel ritenere che la Valle d'Aosta sia tutta montagna, il che naturalmente non vuol dire che poi ci possono essere al nostro interno delle classificazioni per zona; a me non convince l'altimetria, perché qualcuno ha ricordato che oggi - come diceva Bernard Janin, il celebre geografo - quelli che sono più in crisi sono quelli della media montagna, se noi usiamo l'altimetria, andremo in qualche maniera anche ad agevolare delle località turistiche dove il benessere è del tutto evidente. I sovraccosti colpiscono, è importante quello che sta facendo l'Università della Valle d'Aosta, riprendendo un tema di alcuni anni fa: capire che cosa significa l'impatto della scuola, dei trasporti, della sanità; tutte spese che pesano moltissimo sul nostro bilancio regionale e che dimostrano la particolarità delle zone in montagna che dovrà essere rimarcata, specie quando arriveranno accanto, o forse non più accanto, all'autonomia differenziata, i famosi LEP. Altro scenario: c'è uno scenario europeo che noi dobbiamo seguire, perché abbiamo gli stessi problemi: lo stesso presidente Kompatscher, in un dialogo anche assieme al presidente Testolin, ci ha ricordato come loro abbiano una demografia elevata ma che è scesa al di sotto di quella percentuale del tasso di fertilità che garantisce una sostituzione alla popolazione. Noi siamo tombali da questo punto di vista. Lo studio del professor Rosina dell'Università Cattolica di Milano ha dimostrato che nel 2034 noi avremo 10 mila Valdostani in meno nell'età intermedia, cioè quella più produttiva. Aggiungerei, perché è molto importante, che l'eventuale legge regionale, che in qualche maniera regolamenti meglio la particolarità di territori più elevati rispetto alla media, deve tener conto della legge sulla montagna che, con i suoi 28 articoli, è stata approvata dal Senato, non perché noi si debba ricopiare - io sono sempre per una legislazione originale - ma perché questa legge consente da una parte di avere tutta una serie di particolarità che si potranno dimostrare nella legislazione delle Regioni e delle Province autonome e, dall'altra, ci sono interventi in materia che non sono nostra competenza. Credo che sarebbe interessante immaginare di riaprire una discussione nel momento in cui ci troveremo di fronte a un testo completo che, tra l'altro, va a toccare uno dei nodi principali per la montagna italiana che è quello della perimetrazione delle zone montane, perché, se c'è troppa montagna (come oggi capita nelle antiche perimetrazioni, addirittura degli anni '50) è molto difficile immaginare degli interventi specifici, che valgono anche - lo ricordo in conclusione - per l'Unione europea. Con il nuovo Presidente di Auvergne-Rhône-Alpes, proprio in Slovenia, abbiamo immaginato un patto della montagna europea, cominciando dalla montagna alpina, perché è chiarissimo che oggi nell'articolo 174 dei trattati si parla delle zone di montagna, ma è rimasta sospesa quella necessaria direttiva che dovrebbe dire qual è la montagna, che poi è diversa nel Massif Central piuttosto che sui Pirenei, piuttosto che sull'Appennino, però ci vuole una regolamentazione tenendo conto che molte delle materie che noi abbiamo all'articolo 2 del nostro Statuto di autonomia - penso all'agricoltura - sono in fondo legate oramai a decisioni che vengono assunte dalla politica europea. È giusto quindi dare il riconoscimento dello sforzo intellettuale, dello sforzo giuridico, per addivenire a qualche cosa, però, con tutta franchezza, credo che il quadro sia più complesso e si può dire che se questo era l'inizio di una discussione è bene, ma non si può considerare una fase conclusiva."
47990,XVI,20/11/2024,"ENTI LOCALI, Comuni",10,it,293.0,1968.0,M,UV,18,6328,"Credo che a valle dell'ultimo intervento del collega Caveri poco rimanga da aggiungersi. Faccio alcune considerazioni di ordine più strettamente legato al tessuto sul quale voleva inserirsi quest'iniziativa normativa; un tessuto normativo già abbastanza ampio, che abbiamo avuto modo di condividere anche durante un'attività ispettiva (ricordata dal collega Restano) che ha sottolineato come all'interno del percorso evolutivo e di attenzione al territorio montano e alle difficoltà di viverlo...perché una cosa è cercare dei presupposti e delle indicazioni per sostenere - anche in via continuativa, ammesso che sia la strada migliore - la popolazione che vive in montagna a poterlo fare a dei costi più bassi, una cosa invece è rendere fruibile in maniera adeguata e anche al passo con i tempi ...anche per così dire ""infrastrutturata"" e anche prodiga di opportunità, soprattutto lavorative e di mantenimento della propria famiglia in montagna con i servizi adeguati; sono due concetti un po' diversi e l'aspetto principale è quello di andare ad osservare come tutta una serie d'iniziative che avevamo già condiviso in quella sede hanno cercato nel tempo di potenziare le caratteristiche della nostra montagna, con la sicurezza sulla viabilità e con l'infrastrutturazione, partita ormai negli anni '90, di quella dorsale che avrebbe dovuto portare la fibra ottica - e l'ha portata, fino ai nostri villaggi più alti. Ancora ieri, in un'interessante riunione sviluppata nell'ambito dell'Assessorato del collega Caveri, con Infratel si sono tracciate delle opportunità che possono effettivamente creare delle nuove potenzialità per chi vuole trasferirsi in montagna. Questo è un lavoro che quotidianamente si affianca a delle leggi specifiche per cercare di valorizzare le offerte anche lavorative del nostro territorio. L'ha citato il collega Jordan, riprendendo anche una traccia che avevamo appunto già presentato alcune settimane fa: dal sostegno alle stazioni sciistiche alle scuole di montagna, le agevolazioni sui trasporti, un'attenzione particolare anche al dimensionamento e alla percorribilità degli stessi, le iniziative sugli esercizi di vicinato - per parlare di situazioni che vengono sviluppate all'interno del Consiglio regionale - ma, ancora, in ambito più ampio, tra le opportunità che possono mettersi a disposizione della montagna, vi sono le risorse europee che, in primis, attraverso il piano di sviluppo rurale e le attività legate al mondo agricolo, hanno cercato di valorizzare tutta una serie di attività storiche e tradizionali che mantenessero sul nostro territorio delle opportunità di insediamento anche nei piccoli comuni e soprattutto nei piccoli comuni dove giustamente un'azienda, una, due, cinque persone, una famiglia fanno la differenza, a dispetto di quello che magari può succedere nel fondovalle. Una situazione che peraltro è molto articolata anche a livello nazionale, mi ricordo che negli anni 2015-2016, quando ci furono le prime attività di sostegno delle zone marginali, paradossalmente si verificò il caso dove, ad esempio, Cogne, che è una stazione turistica di primaria importanza per la nostra regione, era ricompresa nelle zone marginali quando - adesso non vorrei sbagliarmi - Avise o Saint-Nicolas, che aveva delle caratteristiche altimetriche leggermente diverse e non un calo di popolazione così importante percentualmente come quello di Cogne, non era ricompresa. Due paradossi che, se andiamo a vedere le due località, ti danno una sensazione di montagna che non è proprio la stessa. Questo per addivenire al fatto che c'è una rete, una serie d'iniziative e di attività che continuano a essere sviluppate, come gli investimenti che vengono perorati sul nostro territorio anche a livello d'impianti di risalita, ma anche tutte quelle attività che cercano di portare sicurezza anche per chi vive in montagna: l'abbiamo già citato un paio di volte, ma non mi stancherò mai di dirlo: l'elisoccorso piuttosto che le valorizzazioni di quelle attività sci-alpinistiche legate al mondo delle randonnée, che possono e devono portare anche gente giovane - proprio come diceva lei - sul nostro territorio. A questo bisogna affiancare - giustamente l'ha detto chi mi ha preceduto - delle indicazioni più strutturate, più strutturali, che passano da un lato sicuramente dalla legge della montagna, che è stata messa in discussione, che dà una linea guida sulla quale si potrà poi innestare un meccanismo regionale di approfondimento e di adattamento anche alle caratteristiche e alle peculiarità del nostro territorio; dall'altra parte una legge sulla zona franca che ha come obiettivo non tanto stabilizzare nel tempo e negli anni, nei decenni, un sostegno e un contributo, ma creare le condizioni per rilanciare soprattutto un'attività nelle nostre zone marginali, che sia conclamata e che sia garantita, alla quale poi dovrà probabilmente contribuire, in maniera importante, la Regione con le sue risorse, perché diciamo che la sensazione è piuttosto quella che bisogna sdoganare il principio di poter identificare in maniera autonoma, o comunque concordata, le zone sulle quali vogliamo andare a intervenire, perché evidentemente - lei me lo insegna - Courmayeur piuttosto che Valtournenche magari hanno meno bisogno di Rhêmes-Saint-Georges, piuttosto che di Lillianes, Gaby o Champorcher, di iniziative che possano essere sviluppate sul loro territorio con un aiuto importante, limitato magari nel tempo ma che possa permettere di attivare in questi territori delle iniziative che possano poi dare gambe a un circolo virtuoso che possa riportare interesse sul nostro territorio. Questo è quello che ci eravamo un po' già detti in Commissione, al netto di altri tecnicismi relativi a quella che è la copertura, non la copertura. Rimane comunque, non per perbenismo, il fatto di riconoscere all'iniziativa una sua condivisione trasversale, che è stata penso dimostrata anche dai colleghi intervenuti; ho apprezzato anche il fatto che abbia sottolineato il voto negativo che ha permesso comunque di portare in aula e di discutere questa proposta di legge e credo che l'interesse sia trasversale, così come è stato sottolineato, e che ci sarà ancora tempo e modo di lavorare con attenzione soprattutto su quei due elementi che possono fare veramente la differenza in questo contesto."
47990,XVI,20/11/2024,"ENTI LOCALI, Comuni",10,it,146.0,1973.0,M,FI,20,3096,"Ringrazio gli intervenuti e i proponenti di questa proposta di legge, la 138 della Lega. La proposta di legge 138 rappresenta un tentativo di affrontare una delle sfide più pressanti delle comunità montane, che è quella dello spopolamento. La Valle d'Aosta, come molte altre regioni montane, sta vivendo un progressivo esodo della popolazione dei centri più piccoli verso le città; questo fenomeno ha ripercussioni significative sull'economia locale, sulla cultura e sulla valorizzazione dei nostri territori. La proposta mira a invertire questa tendenza attraverso una serie di misure concrete, focalizzate principalmente su incentivi economici, quindi l'assegno di natalità o Chèque Valdôtain, un contributo economico alle famiglie che scelgono di avere figli nei piccoli Comuni montani, incentivi per i nuovi residenti, lo Chèque Montagnard, agevolazioni fiscali e contributi per chi chiede o decide di stabilirsi in questi territori e la valorizzazione del territorio attraverso la promozione della cultura locale, quindi sostegno alle tradizioni e alle lingue minoritarie, lo sviluppo del turismo sostenibile, investimenti e attività turistiche rispettose dell'ambiente e la garanzia dei servizi di base come la sanità, la scuola e i trasporti, ne abbiamo parlato prima. Da una prima analisi, la proposta della Lega presenta diversi punti di forza, un approccio concreto, quindi le misure proposte sono specifiche e mirate per risolvere i problemi, un'attenzione alle famiglie, quindi: incentivi alla natalità, alle famiglie con figli e una valorizzazione del territorio. A nostro avviso, seppure la proposta rappresenti un passo avanti nella direzione di una politica regionale più attenta alle esigenze dei Comuni montani, alcune problematiche emergono; una di queste è la sostenibilità economica: mettere in pratica queste misure richiede risorse economiche significative e l'efficacia a lungo termine. Gli incentivi economici possono essere un primo passo, ma è necessario un approccio più strutturale per garantire la sostenibilità a lungo termine dei Comuni montani; la collaborazione con gli Enti locali: il successo di queste misure dipende anche dalla collaborazione con i Comuni, l'ha ricordato bene il collega Chatrian. Per giungere quindi a una conclusione, la proposta di legge 138 della Lega rappresenta un importante contributo al dibattito sulla valorizzazione delle aree montane, sollevando un tema di grande importanza e futuro per la nostra regione, tuttavia è importante sottolineare che il problema legato al fenomeno dello spopolamento non può essere risolto soltanto con degli incentivi economici, abbiamo detto più volte e ribadito che sono necessarie una serie di azioni politiche di sviluppo territoriale a lungo termine, che tengono conto di tutti gli attori coinvolti al fine di raggiungere risultati concreti e duraturi. Partendo dal presupposto che questa proposta di legge poteva anche essere emendata al fine di migliorarla e di renderla più adatta alle esigenze della nostra comunità, noi come gruppo ne apprezziamo il lavoro e per questo motivo la voteremo."
47990,XVI,20/11/2024,"ENTI LOCALI, Comuni",10,it,171.0,1995.0,M,LEGA VDA,22,4170,"Grazie, Presidente, per le ultime considerazioni che sono emerse dopo la replica del Governo. Non so se l'assessore Caveri abbia letto davvero ""Tradition et renouveau"" di Janin perché altrimenti, non so, certi ragionamenti forse non li avrebbe fatti... ( Interruzione fuori microfono da parte dell'assessore Caveri.) ...Non è assolutamente offensivo, ci mancherebbe altro. Il discorso dell'altimetria, per carità, è discutibile, ma io magari la inviterei un giorno, anzi, di vivere un po' di tempo, di andare a Marine di Perloz: vorrei vedere se quella non è montagna. Non è alta montagna, per carità, ma è montagna. Poi va bene la questione del cambiamento climatico, è ovvio che siamo di fronte a delle sfide epocali, come ci sono sempre state nel corso della storia, per carità, oggi ne abbiamo di nuove e quindi giustamente dobbiamo adattarci. Il tema dei sovraccosti, che ha tirato fuori lei - se prima si è offeso, adesso le do atto di aver tirato fuori un tema che è essenziale - il tema dei sovraccosti è centrale, l'ho detto: vivere in montagna costa di più, ed è per questo che credo che ci sia bisogno di un aiuto economico, da un lato con i contributi, dall'altro con una defiscalizzazione, cose che sono proposte da questa legge, quindi, per carità, non comprendete al 100% il modo? Va bene, ma, come ho detto prima, dov'è la vostra proposta? Il discorso della demografia, che è stato toccato anche prima dal collega Chatrian: ""Eh, ma questa legge parla di un assegno di natalità"", più demografia di così... quindi si può dire di tutto, ma non che questa legge non tocchi il discorso della demografia. Poi il presidente Testolin come al solito un po' sorvola... però la cosa su cui rifletto - e sugli appunti avevo la risposta che lei aveva dato al collega Restano, quando avevo citato la legge 17 e varie leggi - è che non mi sembra che in queste leggi ci sia una parte ad hoc per il territorio montano. Ci sono delle leggi che valgono per tutti i territori, quindi, se prendiamo la 17, ne usufruiscono coloro che hanno un'azienda agricola del Fondovalle chi ha un'azienda agricola a 1.500 metri. È ovvio che è una legge che aiuta anche chi vive in montagna, non è una legge che è solo fatta per chi vive in montagna e che va a compensare dei sovraccosti di chi vive in montagna; è questo il discorso. Le nostre leggi non sono diversificate, sono uguali per tutti, da un lato va bene, dall'altro lato bisogna, credo, fare anche delle riflessioni, ma allora non è che con quelle leggi si aiuta solo chi vive in montagna. Io veramente, per concludere, perché ho capito che tanto non ce n'è, vorrei veramente che andaste a fare un giro in tanti villaggi dei nostri comuni, in giro per la Valle, tutti i comuni hanno dei villaggi che ormai sono abbandonati, o quasi, e lì capirete le radici dello spopolamento, veramente. Andate nelle valli a parlare con chi rimane e che vi spiegherà che il proprio figlio ha deciso di andarsene, magari neanche all'estero, è sceso. Capirete da queste persone il motivo per cui le persone se ne vanno: i sovraccosti - l'ha detto lei, assessore Caveri - e quei villaggi lì, se va bene, diventeranno seconde case, se va male, saranno diroccati. È questa politica del dire ""Stiamo già facendo"" che ammazza quei villaggi, che ammazza la programmazione. Mettiamoci per una volta in discussione, non è possibile dire ""Stiamo già facendo, va tutto bene"", guardate le valli del Piemonte, le vediamo tutti le valli del Piemonte, ma se continuiamo così, ci arriviamo anche noi alle valli del Piemonte. Mettiamoci in discussione, portiamo avanti delle misure che possono anche essere sperimentali, il discorso zona franca è assolutamente positivo ma non basta, non basta! Sapete quando non si parlerà più di spopolamento? Quando l'ultimo anziano dell'ultimo villaggio sarà mancato, allora lì non ci sarà più il problema dello spopolamento, perché tanto non ci sarà più nessuno che abita in Valle d'Aosta. Il fatto che non ci sia stata la volontà di ragionare in maniera concreta su di un testo di legge e che questa legge abbia dei principi favorevoli, interessanti, ma che non bastano, è una pugnalata veramente a chi abita in montagna."
47990,XVI,20/11/2024,"ENTI LOCALI, Comuni",10,it,246.0,1979.0,M,LEGA VDA,24,2155,"Ovviamente voterò positivamente per questa legge. Se prima ho evidenziato il lato dello spirito autonomistico che contraddistingue questa proposta di legge, dall'altro voglio semplicemente rimarcare, come dicevo prima, al di là del fattore economico, un elemento che caratterizza fortemente invece la nostra forza politica, cioè la Lega, perché questo è, da un altro punto di vista, il tentativo di attirare sul nostro territorio, in particolare su quello di montagna, un'immigrazione che può essere scelta, un'immigrazione che possa essere di tipo sostenibile, alle antitesi di coloro che invece pretendono o pensano che chiunque possa arrivare sul nostro territorio, anche quando ha atteggiamenti o culture o mentalità che difficilmente si integrano con la nostra millenaria cultura. Ripeto, una legge perfettamente nel solco del nostro partito che vede e pensa che coloro che possono venire sul nostro territorio e sentirsi e diventare Valdostani a pieno titolo debbano essere persone che hanno gli strumenti per integrarsi; in questo caso sarebbe proprio l'ente regionale a fornire degli strumenti dal punto di vista linguistico, che è fondamentale. Da questo punto di vista, quindi, io credo che sia una proposta di legge che è un vero peccato che rimanga lì, ma io penso che resterà, comunque sia, negli archivi e un giorno, quando magari gli storici guarderanno indietro e ascolteranno dei dibattiti di questo Consiglio, potranno vedere chi aveva quantomeno il coraggio di proporre qualcosa, anche a titolo sperimentale, perché l'ha detto molto bene il collega: anche a titolo sperimentale, piuttosto che adagiarsi e adeguarsi a dinamiche che non possiamo controllare senza fare lo sforzo, magari anche sbagliato, magari che non funziona, ma uno sforzo che rappresenta una novità verso fenomeni di grande rilievo e che purtroppo non riusciamo a governare. Io credo che questo sia un vero peccato, ma, ripeto, chi proponeva qualcosa di nuovo e aveva il coraggio di farlo rimarrà negli annali, mentre, invece, dall'altra parte, chi faceva magari delle critiche, aveva dei buoni propositi, poi sul tavolo, però, non ha mai messo qualcosa d'innovativo."
47990,XVI,20/11/2024,"ENTI LOCALI, Comuni",10,it,96.0,1963.0,M,FP-PD,26,1244,"Sarò molto breve vista l'ora e vista la discussione che c'è stata su questa legge presentata dal collega Lavy , a cui bisogna dare atto dell'impegno lodevole che ha messo a proporre questa legge, che però non può essere sostenuta: secondo noi ci sono troppe difficoltà, come già espresse, sotto l'aspetto finanziario, fiscale, eccetera, ma soprattutto imporre un corso entro i primi due anni mi sembra di forzare e di opprimere veramente una libera scelta di vivere in una comunità, creando dei cittadini di serie A e dei cittadini di serie B, e pensando anche che alcuni immigrati, per esempio, potrebbero essere avvantaggiati: tutti quelli che arrivano dai paesi francofoni, probabilmente e giustamente, avrebbero un beneficio, quindi credo che questo sia un elemento da valutare. Comunque è difficile rispondere alla domanda che pongo: ""Se gli aiuti economici possano incidere nelle scelte di vita della famiglia e in particolare dei nostri figli"". Io credo che sono altri i valori, ad esempio l'amore della montagna, della cultura, delle tradizioni, che non sono monetizzabili, anche a costo di sacrifici, poi domani sicuramente tutto cambia. Riguardo alla questione dei cittadini, puntualizzo: davanti alla Costituzione siamo tutti uguali."
47991,XVI,20/11/2024,"INFORMAZIONE, Radiotelecomunicazioni",11,it,185.0,1983.0,M,LEGA VDA,2,8009,"La prossima introduzione della tecnologia di telefonia mobile di quinta generazione, di seguito ovviamente chiameremo 5G, darà luogo a nuovi scenari di esposizione della popolazione a campi elettromagnetici a radiofrequenza, che saranno messi in bandi di frequenza, 694-790 MHz, 3,6-3,8 GHz e 26,5-27,5 GHz, diverse da quelle utilizzate attualmente per la telefonia mobile, da 800 MHz a 2,6 GHz. Uno degli aspetti di particolare novità del 5G consiste nel fatto che non sarà finalizzato solo alla comunicazione tra persone, ma anche al cosiddetto Internet delle cose, in cui i vari dispositivi wireless comunicano direttamente tra loro, utilizzando in particolare onde elettromagnetiche di frequenza appartenente alla banda 26,5-27,5 GHz, indicate spesso come onde millimetriche, anche se queste ultime corrispondono più precisamente alle frequenze comprese tra 30 e 300 GHz, lunghezza d'onda comprese tra 1 e 10 mm.. Onde elettromagnetiche di così elevata frequenza, durante la loro propagazione, non riescono a penetrare attraverso gli edifici o comunque a superare ostacoli e inoltre vengono facilmente assorbite dalla pioggia e dalle foglie. Per questo motivo sarà necessario utilizzare, in maggiore misura rispetto alle attuali tecnologie di telefonia mobile, le cosiddette Small Cells, aree di territorio coperte dal segnale a radiofrequenza le cui dimensioni, che possono andare da una decina di metri indoor a qualche centinaio di metri outdoor, sono molto inferiori a quelle delle macro celle, che possono essere estese anche a diversi chilometri. Ciò comporterà l'installazione di numerose antenne e questa proliferazione di antenne è una delle principali cause di preoccupazione della popolazione circa possibili rischi per la salute connessi alle emissioni elettromagnetiche del 5G. In seguito alla valutazione della IARC del 2013, che aveva definito i campi elettromagnetici a radiofrequenze come possibili cancerogeni per gli effetti su tumori della testa legati all'uso prolungato del cellulare, sono stati condotti numerosi studi che hanno indagato le associazioni tra l'esposizione a lungo termine a campi elettromagnetici e vari problemi di salute, oncologici e non. Le esposizioni derivanti non dall'uso del telefono cellulare ma da altri sorgenti, quali le stazioni radio base SRB, sono di natura diverse, soprattutto perché i possibili effetti non sono limitati alla testa e, come appare da studi di monitoraggio, sono di minore intensità. A oggi, gli studi sugli effetti sulla salute delle esposizioni alle sezioni radio base forniscono risultati contrastanti. Peraltro, a causa dei limiti di emissione, il 62% dei siti esistenti nelle aree urbane risulterebbe non aggiornabile al 5G e gli extra costi, per realizzare le coperture, ammonterebbero a 1,3 miliardi di euro circa per operatore. Per mantenere i 6 Volt al metro, si stima una spesa di circa 4 miliardi di euro all'anno, un costo decisamente elevato per le compagnie di telefonia. Occorre anche sottolineare che le emissioni del 5G si combinano ad altre forme di emissioni elettromagnetiche, tutte con le conseguenze che tali emissioni possono avere sia sulla salute che sull'ambiente. Un gruppo di ricercatori svedesi ha pubblicato il primo studio al mondo che documenta gli effetti immediati sulla salute umana delle radiazioni 5G, si tratta di gruppi di persone che, tra il 2023 e il 2024, hanno iniziato a stare male subito dopo l'installazione delle nuove antenne 5G vicino alle loro abitazioni, precisamente a una distanza compresa fra i 3 e i 538 metri. In alcuni casi i sintomi sarebbero stati così gravi da costringere le persone a trasferirsi altrove. La ricerca è stata condotta dall'oncologo dottor Lennart Hardell della Fondazione svedese per l'ambiente e la ricerca sul cancro, noto per gli studi epidemiologici sui tumori tra gli utilizzatori del cellulare, in collaborazione con Mona Nilsson della Fondazione svedese per la protezione delle radiazioni. I ricercatori hanno misurato il campo elettromagnetico nelle abitazioni di coloro che lamentavano problemi di salute correlati al 5G e hanno documentato che il 5G comporta un notevole aumento della radiazione a radiofrequenza pulsata rispetto alle generazioni precedenti della telefonia mobile. Le persone oggetto dello studio abitavano da anni vicino a ripetitori della telefonia mobile, ma non avevano mai lamentato disturbi con le reazioni del 2G, 3G e 4G, ma hanno iniziato a stare male entro le 24 ore successive all'attivazione del 5G. Lo studio svedese è particolarmente innovativo, perché documenta gli effetti sulla salute delle radiazioni del 5G nelle reali condizioni d'uso, mentre fino ad oggi c'erano soltanto studi sugli effetti biologici delle diverse frequenze del 5G. Gli effetti biologici delle radiazioni non sono legati soltanto alla densità di potenza, che dà informazioni sulla sua intensità ed è responsabile del riscaldamento, ma sono determinati anche dalla qualità delle radiazioni, ovvero dalla sua pulsazione, polarizzazione e rimodulazione. I sintomi più comuni che sono stati trovati appunto nelle persone in questione erano disturbi del sonno, stanchezza, mal di testa, irritabilità, problemi di concentrazione, compromissione della memoria a breve termine e problemi della pelle. Questi sono gli stessi sintomi descritti più di 50 anni fa come sindrome da microonde o malattia da radiofrequenza. In tutti i casi osservati, i livelli di radiazione erano inferiori ai livelli considerati sicuri dagli standard internazionali; questi proteggono infatti solo dagli effetti del riscaldamento immediato delle radiazioni, ovvero dagli effetti termici, e non dagli altri effetti biologici che sono dovuti all'interferenza del campo elettromagnetico esterno con quello dei sistemi viventi, e quindi effetti non termici. A conferma del ruolo delle radiazioni del 5G c'è anche l'osservazione che i soggetti irradiati, una volta trasferiti in un'altra casa con livelli di radiazioni più bassi, stavano meglio; i sintomi si attenuavano e nella maggior parte dei casi scomparivano completamente dopo un breve periodo. In Italia i limiti di esposizione sono misurati su una media di 24 ore e non di 6 minuti, come avviene invece in tutto il mondo. L'intervallo di 6 minuti è il tempo biologico necessario alle cellule a dissipare il calore prodotto dalla radiazione di radiofrequenza attraverso la circolazione sanguigna. Si tratta quindi di un tempo necessario per proteggere le cellule dagli effetti del riscaldamento prodotto dal campo elettromagnetico. Questa scelta è stata fatta nel 2012 dal Governo Monti che ha portato la media di misurazione della radiazione da radiofrequenza da 6 minuti a 24 ore, con lo scopo di diluire i valori misurati e aumentare di fatto i limiti delle radiazioni da radiofrequenza. È evidente quindi che, con il crescente utilizzo di queste tecnologie, si rendono necessari studi condotti da enti terzi rispetto all'Amministrazione regionale, all'insegna della trasparenza e della piena accessibilità dell'informazione alla comunità, al fine di garantire alla popolazione un'informazione chiara, soprattutto in caso di installazione di nuove antenne vicino a scuole, ospedali e aree residenziali. Peraltro, lo stesso Consiglio europeo, con raccomandazione del 12 luglio 1999, nell'atto 519 EC, ha previsto al punto 6 che gli Stati membri dovrebbero promuovere programmi di ricerca al fine di migliorare la conoscenza degli effetti dei campi elettromagnetici sulla salute umana, tenendo conto delle raccomandazioni e degli sforzi di ricerca comunitaria e internazionale. Con questa mozione, chiediamo quindi al Governo regionale di attivare, attraverso un finanziamento da prevedere esplicitamente a tal fine, un sistema di studio e monitoraggio complessivo di sistema dell'impatto sulla salute umana e su quella ambientale dell'intero sistema di infrastrutture, reti e loro emissioni che si otterrà con l'aggiunta delle nuove infrastrutture reti 5G, al fine di garantire e tutelare la salute dei Valdostani."
47991,XVI,20/11/2024,"INFORMAZIONE, Radiotelecomunicazioni",11,it,206.0,1966.0,F,PCP,4,4159,"Il nostro gruppo condivide la necessità di digitalizzazione che c'è per il nostro Paese e ovviamente anche per la nostra regione. La diffusione della banda ultralarga su tutto il territorio nazionale, sia con la fibra, sia con il 5G, laddove non è possibile un'alternativa, può servire a colmare una lacuna, quella del Digital Divide che è indubbiamente una lacuna del nostro territorio. Ma questo deve avvenire, a nostro avviso - o meglio, doveva avvenire - senza modifiche dei limiti di esposizione e di attenzione cautelativi a fronte di rischi o potenziali rischi sanitari che, con l'aumento, possono ovviamente manifestarsi. Attualmente il limite è stato fissato a 15 Volt al metro, dal decreto concorrenza nel 2023, e precedentemente era di 6 Volt al metro, quindi parliamo di un più che raddoppio, ed è un limite che ha generato non poche polemiche, perché non esiste nessun motivo valido per innalzare il valore di attenzione per i campi elettromagnetici generati dalle alte frequenze, se non quello economico, da parte ovviamente dei gestori delle telecomunicazioni, che intendono risparmiare sui costi delle loro infrastrutture. È una soglia che è stata assunta senza un vero fondamento scientifico e ci sono forti preoccupazioni che sono state manifestate da più parti, veramente molte; ne cito soltanto una, perché è quella che, fra le tante che ho letto, mi è sembrata anche più convincente e che è quella della dottoressa Belpoggi che è stata a lungo direttrice scientifica dell'Istituto Ramazzini di Bologna che, come sappiamo, è un istituto che si occupa di prevenzione del cancro. Attualmente è responsabile scientifico dell'ISDE, l'Associazione dei medici per l'ambiente. La dottoressa Belpoggi, in una recente pubblicazione, affermava: ""A cambiare sarà la densità di potenza, cioè l'energia assorbita dal nostro corpo, che aumenterà di sei volte tanto. Oggi l'Italia ha voluto allinearsi agli altri Paesi europei, innalzando il suo limite, ma allora perché non si è allineata anche nei tempi di misurazione? É vero che il limite considerato sicuro è di 61 Volt al metro, quindi noi siamo a 15, che è molto al di sotto, quindi dovremmo teoricamente stare tranquilli, ma il fatto è che negli altri Stati europei, che hanno anche limiti superiori a quello italiano, questi valori sono stati misurati sui picchi massimi. In Italia, invece, sono misurati su tutta la giornata, giorno e notte, quindi a fare la media ci sono anche le ore notturne, dove il traffico di telecomunicazioni, lo sappiamo, è, se non azzerato, quasi azzerato"". Che cosa succede quindi? Che i dati, in qualche modo, risultano falsati. Da questa cosa è chiaro che il nostro corpo, o di chi si espone a questi picchi, ha una frequenza più elevata, su questo credo che non ci piova. Quello delle onde elettromagnetiche, al momento, resta un argomento che è ancora, a nostro avviso, troppo poco indagato. Sono stati fatti degli approfondimenti, ma riteniamo che non siano - a livello generale, intendo - sufficienti, perché essere esposti 24 ore su 24, soprattutto per alcune categorie di persone, penso ai bambini, agli anziani, alle donne incinte, può essere pericoloso; uso il ""Può"" perché non abbiamo dati certissimi, però è una cosa che tutta una serie di scienziati ci dice, e allora perché non sostituire, per esempio, le grandi antenne - che hanno una concentrazione - con una serie di antenne più piccole anche per diluire questa esposizione? Si poteva mantenere i 6 Volt che avevamo fino a prima del cambiamento della situazione, ma per mantenerli che cosa occorreva? Occorreva una spesa molto alta, che è stata stimata tra i 3 e i 4 miliardi all'anno, un costo che gli operatori non vogliono sostenere. Ben venga quindi l'impegno di questa mozione, che sostanzialmente che cosa chiede? Chiede un approfondimento e un monitoraggio dell'impatto sulla salute. Noi riteniamo che sia corretto che si attivi, anche nella nostra regione, un'attività di questo tipo, proprio perché quest'impatto della tecnologia 5G è considerato in maniera controversa dagli uni e dagli altri, ma avere un approfondimento può comunque aiutare a fare chiarezza. Voteremo quindi la mozione."
47991,XVI,20/11/2024,"INFORMAZIONE, Radiotelecomunicazioni",11,it,11.0,1955.0,M,FI,6,1424,"Abbiamo letto con grande attenzione la mozione che è stata presentata dai due gruppi di opposizione e che ci hanno riportati alla mozione che noi abbiamo posto all'attenzione della Giunta nel maggio scorso, individuando nei percorsi di Terna la volontà e la necessità di fare una verifica e una serie di approfondimenti. Anche nel Comune di Gignod, avevamo valutato due diverse situazioni, una che attraversava i Comuni da Charvensod fino ad Aymavilles e l'altra che riguardava appunto l'antenna che dovrà essere posizionata nel Comune di Gignod; in quella mozione avevamo proprio chiesto un approfondimento, individuando in ARPA il soggetto che poteva darci delle importanti informazioni rispetto a uno studio che deve, secondo noi, essere fatto. L'impegno quindi che la mozione pone all'attenzione del Consiglio, ovvero di fare un approfondimento sulla salute dell'intero sistema d'infrastrutture e di reti e delle loro emissioni, che si otterrà con l'aggiunta delle nuove infrastrutture reti 5g, è sicuramente in linea con quello che è il nostro pensiero. Si tratta sicuramente di approfondire e si tratta soprattutto di dare un minimo di sicurezza anche alle popolazioni che in qualche modo sono vicine a questi impianti e che talvolta sono sollecitate da informazioni che possono anche essere fuorvianti. Che la scienza ci dia delle risposte concrete rispetto a questi percorsi. Voteremo con convinzione questa mozione."
47991,XVI,20/11/2024,"INFORMAZIONE, Radiotelecomunicazioni",11,it,178.0,1963.0,M,RV,8,11501,"Ho apprezzato gli interventi dei consiglieri Manfrin e Minelli, segno che si sono preparati con attenzione su questo tema complicato, e sarebbe il caso che tanti Consiglieri qui in quest'aula se ne occupassero almeno un poco. Ringrazio per l'intervento anche Baccega. Ho sostenuto questa mozione - non poteva essere diversamente - e facendolo mi rivolgo in particolare alla maggioranza del Consiglio, che è così sensibile ai temi della salute e dell'ecosistema, così resiliente a combattere la loro battaglia in nome di un ambiente più pulito e più sano; in particolare i padri di famiglia responsabili che si preoccupano per il domani delle future generazioni. Volevo dirvi che i campi elettromagnetici rappresentano uno degli inquinanti ambientali più diffusi, in rapido aumento nell'ambiente, e che sono capaci di modificazioni biologiche su cellule e organismi viventi, gli uomini compresi. I campi magnetici sono naturali, come sappiamo, controllano tutti i processi vitali degli esseri viventi, quindi i movimenti molecolari, oscillazioni cellulari, interazioni ioniche. I campi elettromagnetici sono prodotti dalla natura, e parlo di raggi cosmici, energia luminosa, geomagnetismo della terra e degli esseri viventi stessi. Il fatto è che fino al 1940 il fondo naturale pulsato era di 0,0002 Volt/metro, ma nel secolo scorso c'è stato un enorme ingresso di campi artificiali a bassa e alta frequenza, quindi antenne radio, telefoni, cavi elettrici, lampade, elettrodomestici, elettrodotti eccetera eccetera, ad alta frequenza, a bassa frequenza, a bassa frequenza ma alta intensità, eccetera eccetera, l'argomento è molto complesso. Il livello di radiazioni radiofrequenza dal 1940, anzi, facciamola più breve, dal 1985 al 2005, in 20 anni, il livello di radiazioni radiofrequenza nei paesi industrializzati è aumentato di 5 mila volte, quindi 5 mila volte in più radiazioni che l'essere umano, come tutti gli esseri viventi, riceve. Farà bene? Il sistema 5G nasce nel secolo scorso negli USA da una ricerca dell'industria militare per la guida dei carri armati, droni, missili, visualizzazioni di immagini 3D, funziona con elementi emittenti onde ad alta frequenza, nelle bande 700 MHz e 27 GHz, ma si arriverà presto a 86 GHz, cose impressionanti, con antenne Phased array, che sono vettori a schiera di fase, non sto a farla più difficile, ma qui c'è il problema che ci sarebbe da approfondire la geometria fissa delle reti 3G attualmente esistenti, mentre la rete 5G richiede una geometria diversa. Tutto questo per dire che stiamo installando una 5G sulla geometria fissa della 3G, questo è naturalmente sottoutilizzato, ma questi sono argomenti che speriamo di affrontare in sede con i tecnici. In tutto questo, il 5G opererà con frequenze molto più elevate di quelle finora utilizzate e si sommerà ai campi delle attuali 2G, 3G e 4G, rendendo tra l'altro difficile la misurazione del campo elettromagnetico da parte delle ARPA. Si renderà necessaria l'installazione di numerosissimi micro ripetitori in aree urbane: si calcola 250 antenne per miglio quadrato, il che corrisponde a un'antenna ogni 100 m² circa, ricordiamo, ci sarà un'antenna ogni 100 m². Notizia di oggi: a Milano mille lampioni vedranno l'installazione di small cell, di cui parlava il collega Manfrin, installate sui pali dell'illuminazione pubblica, se ne occuperà l'A2A. Cosa succede? Che le piccole celle sui lampioni saranno all'inizio di un processo che porterà alla rete, naturalmente più potente, più diffusa per migliorare la connessione, ma i residenti stanno già raccogliendo firme, perché questo è il primo passo verso un modello di Smart City, naturalmente questo per migliorare la qualità della vita dei suoi abitanti. Ma cosa avviene altrove? Ad Arezzo l'8 ottobre 2024, quindi parlo di poco più di un mese fa, il Comune ha fatto dietrofront. Il Comune di Arezzo ha proceduto alla redazione di un provvedimento di annullamento d'ufficio in autotutela riguardo l'installazione della nuova stazione radio base per telefonia cellulare. L'atto è stato conseguentemente affidato al parere tecnico che ha evidenziato la prevalenza della tutela della salute pubblica sull'erogazione di servizi di telefonia mobile, peraltro l'area era già coperta. ""L'antenna va smontata"", queste le parole del Comune, sono state evidenziate le mancate indifferibilità e urgenza, quali presupposti per il rilascio dell'autorizzazione e l'indisponibilità della ditta a individuare una diversa soluzione li ha costretti appunto a questa decisione. Si determina quindi di procedere all'annullamento d'ufficio dell'atto autorizzativo precedentemente accordato e, conseguentemente, di disporre il ripristino dello stato dei luoghi. L'antenna è stata presa e portata via. In seguito l'esempio del Sindaco di Cassano Ionio, è bene ricordarlo: ha emesso un'ordinanza con cui chiedeva lo stop ai lavori, in attesa che venissero effettuate tutte le verifiche atte ad assicurare la tutela della salute della popolazione. In Toscana, lo saprete bene, il 22 settembre scorso, quindi neppure due mesi fa, la delibera di Giunta regionale, a firma dell'Assessore all'ambiente e dell'Assessore alla sanità, ripeto: l'Assessore all'ambiente e l'Assessore alla sanità regionali, sicuramente più attenti alla salute dei loro concittadini di altre realtà montane che conosciamo bene, hanno stanziato una cifra di 222 mila euro per condurre quella che forse è la prima ricerca scientifica condotta a livello pubblico, almeno in Italia. La Toscana ha deciso uno studio sui 5G, sei città capoluogo di circa 100 mila abitanti, Pisa, Livorno, Lucca, Firenze, Prato e Arezzo, anzi, qualcuna di molto più di 100 mila, cercheranno di capire quale legame c'è tra i tumori accusati dalla popolazione, soprattutto infantile, e i campi elettromagnetici generati dalle stazioni radio base che stanno sorgendo un po' dappertutto in Toscana. Finora la comunità scientifica, come sostenevano i colleghi che mi hanno preceduto, ha indagato solo sull'aspetto dei campi elettromagnetici, cioè l'aspetto termico. Ben diverso è l'aspetto sui tessuti biologici. Ci saranno le due agenzie regionali che sono coinvolte. ARPA Toscana è incaricata di misurare l'esposizione all'inquinamento da banda larga superveloce; tra i suoi compiti: analizzare i limiti e gli scenari di sviluppo della rete 5G; elaborare un modello matematico che consenta la previsione su scala urbana dei livelli di esposizione presenti nei capoluoghi; misurare l'esposizione con le centraline già in dotazione e acquistarne altre; svolgere controlli sugli impianti 5G esistenti, possibilmente di gestori diversi, e su quelli in costruzione che si stanno installando; applicare agli impianti dei dosimetri speciali per la banda larga per misurare l'esposizione e valutare i livelli di esposizione dove questa è più alta e dove la densità della popolazione è maggiore, questo in particolare nelle zone dove ci sono scuole, con la presenza di bambini. All'ARS, invece, l'Agenzia Regionale di Sanità, spetterà: il monitoraggio della salute e la sorveglianza epidemiologica sulle città in cui si registrano livelli di campo elettromagnetico un po' più alti, le stime potranno essere perfezionate anche all'interno di abitazioni e scuole; fare una stima delle possibili associazioni tra esposizione ai campi elettromagnetici e malattie. ""Sulla base della scarsa letteratura scientifica disponibile"", dice l'ARS, ""si prevede di focalizzare l'attenzione sulla popolazione infantile, in quanto più suscettibile agli effetti dell'inquinamento elettromagnetico"". Cosa succede ai bambini? Succede che i CEM, cioè i campi elettromagnetici, non hanno problemi ad attraversare il corpo umano, lo dimostrano le immagini ottenute dalle apparecchiature radiologiche a risonanza magnetica, che mostrano l'ingresso del campo nella scatola cranica umana al contatto, ad esempio, di un cellulare. Questa dinamica è alla base della patogenesi dei tumori del nervo acustico e delle aree del tessuto cerebrale esposte al lato del contatto con il telefono mobile. La cosa impressionante è che nell'adulto, la penetrazione è di pochi centimetri, mentre in un bambino attraversa quasi completamente il cervello, naturalmente avendo una base più fragile, più leggera. Il dottor Gandus, che è stato in collegamento poco tempo fa con Aosta, in occasione di una serata dedicata proprio all'argomento, sosteneva che l'aumento dei tumori cerebrali infantili si sta riscontrando negli anni 2000 e probabilmente una delle cause potrebbero essere proprio le onde elettromagnetiche. Gli studi - sono stati citati dal collega - sono infiniti, si parla di più di 10 mila studi, e citiamo l'Agenzia internazionale per la ricerca sul cancro, lo studio del prof.Hardell, il National Toxicology Program, l'Istituto Ramazzini è stato pure citato, eccetera eccetera, ma abbiamo anche in sede giudiziali le sentenze: il Tar del Lazio nel 2019 e il Tar di Monza nel marzo 2019 hanno attestato il nesso tra campi elettromagnetici e cancro oltre ogni ragionevole dubbio. Che cosa succede qui in Valle d'Aosta, invece? Per ben due volte, l'Assessore all'ambiente mi ha risposto che i dati corrispondono a quanto la letteratura e i recenti studi hanno documentato, però il problema è che c'è quest'istituto che ha effettuato questi rilevamenti, l'ICNIRP, International Commission on non-ionizing radiation protection, e ha stabilito a 61 Volt/metro il livello non preoccupante, ed è la misura adottata a livello europeo. Il problema è che quest'istituto è considerato un'autorità soltanto dalla Commissione Europea, la quale ha conferito l'incarico a questa piccola associazione privata della Baviera di redigere le linee guida per la limitazione all'esposizione. L'incarico è stato assegnato nel 1997 e nel 1998 sono già state diramate queste misure, cioè 61 Volt/metro, ma gli studi - ho parlato di più di 10 mila studi a livello mondiale - sostengono una cosa ben diversa, e cioè che già a 0,2 Volt/metro c'è interazione con il tessuto umano, quindi sicuramente c'è da fare parecchio, c'è da approfondire parecchio. La deriva è che, oltre a questo disastro sulla terraferma, il progetto 5G arriverà anche dallo spazio. É previsto un lancio in orbita di almeno 20 mila satelliti che dalla stratosfera copriranno la terra con fasce orientabili, ognuno emetterà 5 milioni di watt sul suolo che si collegheranno ai miliardi di oggetti dell'Internet delle cose, parliamo di automobili, televisori, sensori, computer e tablet, si stima che già nel 2020 erano oltre 20 miliardi questi oggetti collegati, rendendo l'ambiente dove viviamo un vero forno a microonde 24 ore su 24, senza scampo, senza possibilità di spegnerlo o di nascondersi da qualche altra parte. Ben venga quindi, speriamo in un pochino, un po' - non si pretende tanto - di buon senso da parte di questo Governo, ben venga un approfondimento: devo ammettere che il Presidente della III Commissione, a cui ho chiesto la possibilità di ottenere delle audizioni da parte del mondo scientifico in quest'aula, si è attivato e a breve dovremmo concordare questi incontri. La richiesta è che venga ascoltato il mondo scientifico e non solo i rispettabilissimi tecnici dell'ARPA, per i quali abbiamo tutto il doveroso rispetto, però qui abbiamo scienziati che hanno dedicato la vita intera a queste ricerche. Abbiamo scienziati, abbiamo medici, che quotidianamente si confrontano con questo problema. Vorrei proprio capire quale può essere l'impedimento ad approfondire seriamente questa tematica."
47991,XVI,20/11/2024,"INFORMAZIONE, Radiotelecomunicazioni",11,it,60.0,1958.0,M,UV,10,4011,"Stavolta tocca a me perché si parla di tralicci, oltre che a parlare della tecnologia del 5G. Ho sentito esposte le teorie ben note di coloro che sono contro il 5G, è un movimento interessante, antimodernista, che si collega ad altre teorie antimoderniste. Ricordo quella che diceva che chi si faceva il vaccino sarebbe morto, adesso, facendo le corna, non vorrei morire alla fine del mio intervento, ma è del tutto evidente che esistono delle contraddizioni che vorrei subito dire. Io capisco la posizione del consigliere Lucianaz, che da sempre si è battuto, e va dato atto anche della competenza tecnica che farebbe invidia alla laurea in fisica del collega Lavevaz, ma io trovo che ci sia una contraddizione nei colleghi della Lega e nei colleghi di Forza Italia, perché sono stati i vostri Governi, e in particolare il Governo Meloni, ad aumentare il tasso di elettromagnetismo - lo ha ricordato con la data del 2023 la collega Minelli - così come è il vostro Governo che si è rimangiato un decreto legislativo che avrebbe dato qualche chances ai Comuni almeno di spostare quei tralicci che verranno messi anche in Valle d'Aosta. Devo correggere solo la consigliera Minelli: il 5G sono piccoli impianti, è molto diversa la tecnologia. Ci saranno più piccoli tralicci rispetto ai grandi tralicci che abbiamo oggi. Allora è difficile oggi, consigliere Manfrin, sentire che la Lega valdostana - immagino in una logica di federalismo, che apprezzo - dica delle cose contrarie a quello che dice il Governo. Il Governo ha, di fatto, liberalizzato il posizionamento dei tralicci, oggi nessuno può fare nulla, né la Regione, né i piani regolatori comunali, e vedremo come andrà a finire la questione di Arezzo, perché è nelle mani della giustizia amministrativa Con le ultime normative che da una parte hanno aumentato i limiti dei campi elettromagnetici in Italia, che restano - dico anche questo alla consigliera Minelli - inferiori a quelli della media europea, ma soprattutto con la legge di conversione di un recente decreto legge, c'è questa previsione: al fine di consentire il tempestivo raggiungimento di obiettivi di trasformazione digitale per gli interventi del Piano Italia 5G di realizzazione di nuove infrastrutture di rete idonee praticamente non si può fare più niente. Noi non abbiamo i Comuni che oggi dicono: ""Al posto di mettere il traliccio lì, lo mettiamo là"", non hanno alcuna facoltà. Questa era una chiarezza di tipo politico. Ripeto, chi è contro il 5G, lo fa legittimamente, mi stupisce che chi oggi con legge dello Stato ha favorito una massiccia movimentazione di questi tralicci, oggi in quest'aula dica il contrario. Poi, per carità, ripeto, io immagino che ci sia un rispetto localistico e non vorrei che fosse solo uno schiacciare l'occhio a chi è contro il 5G. Perché non c'è bisogno che si faccia uno studio specifico, questo non lo dico io, io ovviamente ho approfondito con i tecnici del Dipartimento, ma soprattutto con l'ARPA, che è quella che deve fare le misurazioni, che devono corrispondere a quei limiti che, come dicevo prima, sono aumentati. Secondo l'ARPA è inutile, perché lei stessa fa parte di un sistema di ARPA italiano che continua ad avere un costante scambio d'informazioni rispetto alle ricerche scientifiche che sono fatte e come voi sapete c'è anche un organismo centrale che si chiama ISPRA, anch'esso in connessione con tutti gli istituti che stanno facendo le ricerche e che in gran parte negano alcune cose che voi avete detto oggi, perché sono a tutt'oggi le risultanze ufficiali quelle che regolamentano la legislazione nazionale e noi non abbiamo, come autonomia, una possibilità di cambiare delle norme tecniche che hanno addirittura una valenza europea. Secondo l'ARPA è più che sufficiente far parte di questo sistema, sarebbero oggi degli studi specifici in Valle d'Aosta e soldi buttati via, perché tutti gli istituti di cui fa parte, con collaborazioni molto ampie, la nostra ARPA, lo stanno facendo con grande efficacia, quindi ci asterremo."
47991,XVI,20/11/2024,"INFORMAZIONE, Radiotelecomunicazioni",11,it,11.0,1955.0,M,FI,12,962,"Ovviamente manterremo il voto. Se nel mese di maggio la risposta che arrivava dalla Giunta fosse stata di questo tenore, noi certamente avremmo approfondito, ma non abbiamo avuto questa risposta da parte della Giunta, o c'è stato un passaggio successivo al mese di maggio, oppure... Comunque noi qui chiediamo, ai fini della salute delle persone, se quello che sta succedendo sia un percorso fattibile. Lei mi dice che non si può più fare niente, ne prendiamo atto, però secondo noi un approfondimento rispetto alle popolazioni che hanno il Superphénix che gli passa sul tetto... qualcosa si dovrà vedere e fare perché, secondo me, qualche problema ci sarà. Faremo degli approfondimenti anche noi. Io non ho parlato e non ho detto che Forza Italia è contro il 5G, questo non può mettermelo in bocca, ho semplicemente detto che ai fini della salute della popolazione sarebbe opportuno fare degli approfondimenti, ed ecco perché noi vogliamo votare questa mozione."
47991,XVI,20/11/2024,"INFORMAZIONE, Radiotelecomunicazioni",11,it,185.0,1983.0,M,LEGA VDA,14,6464,"Grazie, assessore Caveri, per la sua risposta che, per una volta, sinceramente, mi aspettavo differente, proprio per il fatto che so che lei è una persona che si prepara e che approfondisce i temi; invece è caduto obiettivamente in una risposta che è più scontata delle battute di Topolino, e di questo me ne dispiaccio per due ordini di motivi. Il primo è che lei ha tentato di provare a dipingere le persone che sollevano una richiesta, che non è di tornare all'età della pietra, di vivere come i mormoni, ma è una richiesta - come è stato detto correttamente dai colleghi di Forza Italia, così come dagli altri colleghi che mi hanno preceduto durante l'illustrazione di quest'iniziativa, durante la discussione generale - di avere delle tutele e di fare degli approfondimenti dal punto di vista della salute. Io non sono noto per essere uno di quelli che vogliono piantare le margherite in autostrada, quindi non mi si può accusare di essere uno che odia la modernità, di certo odio le imposizioni, lei sa che io e lei la pensiamo in maniera differente sugli obblighi vaccinali per esempio, io sono per la libertà, lei è per obbligare a forza le persone, pena la morte sociale e lavorativa, sono questioni di scelta: era felicissimo che ci fossero degli obblighi per le persone che facevano o non facevano un determinato trattamento sanitario e questo segna la differenza tra noi che è assolutamente legittima, come lei ha evidenziato. Se però lei avesse avuto un approccio meno ideologico e più nel merito - perché lei è capace di fare questo tipo di analisi, assolutamente, sicuramente molto più del sottoscritto che ha fatto meno politica di lei - e si fosse limitato a leggere il testo, avrebbe visto che qui non c'è nessuna teoria complottista, nessun terrapiattismo, nessuna ipotesi di cancellare qualsiasi rete tecnologica della nostra regione, ma una richiesta molto semplice, cioè fare degli studi e approfondire appunto il tema dei potenziali rischi della rete. Lei ha sollevato la questione politica e sono felice che l'abbia fatto, le risponderò ovviamente in due parti. La prima è che se lei va a vedere, nonostante l'aumento di cui lei ha parlato, che è assolutamente corretto, l'Italia rimane uno dei Paesi europei con le più basse emissioni, con i limiti più bassi, quindi evidentemente questo aumento è stato fatto, ma tenendo a mente che bisognava rimanere in certi standard, ovviamente rimediando critiche, che giustamente ha ricordato - e penso che non debba spiegare a lei, soprattutto che ha avuto una coabitazione in Giunta con movimenti politici, con idee che non condivideva - però a volte, quando si governa, si deve trovare anche una quadra e a volte si condividono cose che magari non si condividono, non sto dicendo che sia successo ma sto parlando in generale. Devo dirle però anche un'altra cosa, assessore Caveri, che sulla questione politica lei però dimentica un piccolo passaggio, cioè che questo stesso impegno e questo stesso approfondimento è stato deliberato dalla Regione Toscana e non con una mozione, ma con una delibera di Giunta. L'ultima volta che ho controllato, e controllo tutte le mattine, anche la Regione Toscana aveva la sua agenzia regionale per il controllo. Nel momento in cui lei ci dice che i controlli dell'ARPA sono sufficienti, ci dice che la Regione Toscana è una Regione di pazzi scriteriati - che hanno un'agenzia regionale che non funziona, terrapiattisti, probabilmente vanno in giro anche con la carta stagnola sulla testa per non essere manipolati psicologicamente... - oppure possiamo accettare il fatto che forse, avere uno studio ulteriore e un approfondimento ulteriore, non possa che fare del bene, perché magari va anche a favore di quello che dice lei, magari conferma che non c'è nessun problema, che è tutto a posto, o magari no. Questo mi riporta un po' alla memoria quello che è accaduto questa mattina e quello che è accaduto la settimana scorsa durante la Commissione: abbiamo chiesto di fare un'audizione con le categorie imprenditoriali per avere il loro parere, ma no, si è detto di no, perché si preferisce evitare che magari ci sia il rischio che qualcuno possa smentire quello che dici o metterlo in dubbio, e qui mi sembra di essere esattamente nello stesso alveo. Si ha paura di fare un approfondimento perché magari i risultati non sono quelli attesi. Ora vede, Assessore, noi abbiamo affrontato il dibattito con la massima apertura, penso che lei me ne possa dare atto, non ho fatto questioni politiche, non ho fatto questioni, crociate terrapiattiste, ho semplicemente posto una questione che è quella che lei vede, c'è da qualche parte sollevata un'evidente possibilità che questo possa nuocere alla salute, perché o immaginiamo che vada sempre tutto bene, oppure, se vogliamo mettere, come giustamente lei ha fatto più volte su più temi, la scienza al primo posto, possiamo immaginare che spesso la scienza si interroga e ha dei dubbi - è l'essenza di una dimostrazione - quindi avendo questa tecnologia da poco, anche gli effetti di lungo periodo di questa tecnologia non sono noti. Se effettivamente quello che lei dice è vero, allora non avrebbe alcun senso la raccomandazione del Consiglio europeo del 12 luglio 1999, dove si chiede di promuovere programmi di ricerca al fine di migliorare la conoscenza degli effetti dei campi elettromagnetici sulla salute umana, tenendo conto della raccomandazione degli sforzi di ricerca comunitari internazionali, probabilmente sarà stata un'Europa terrapiattista che non crede nel progresso e che ci vuole ridurre tutti a riportare l'età della pietra o forse ci sono delle giuste preoccupazioni. Forse, a questo punto, la Regione, che è governata peraltro dal Partito Democratico, sarà effettivamente una Regione scriteriata, e allora io le consiglio magari di comunicarlo ai colleghi, dicendo che i vostri colleghi della Toscana sono tutti dei pazzi e non capiscono nulla o forse magari porsi dei dubbi. Mettere dei dubbi, avere dei dubbi probabilmente porta anche ad avere dei risultati che ci possono confermare o smentire quello che ipotizziamo, da una parte e dall'altra. Io credo che questo sia un dubbio che può venire a tutti. Lei ritiene di avere la scienza infusa e di dire: ""No, non è così"", ci dispiace per lei, però per noi non è così. Noi ovviamente non ritireremo questa mozione, chiaramente siamo ansiosi di vedere come verrà distribuito il voto, noi la nostra posizione l'abbiamo espressa e penso sia chiara."
47991,XVI,20/11/2024,"INFORMAZIONE, Radiotelecomunicazioni",11,it,178.0,1963.0,M,RV,16,3362,"Questa volta non mi indirizzo esclusivamente all'assessore Caveri con cui abbiamo aperto un dibattito su quest'argomento, ma alla Giunta intera, cioè io devo ammettere che l'Union Valdôtaine mi demoralizza sempre di più, un partito del quale sottoscriverei ogni riga del proprio Statuto, ma purtroppo qui vi state comportando in modo assurdo, non solo non vi interessa il francoprovenzale, e lo dimostrate a ogni iniziativa, non solo non vi interessate della salute dei Valdostani, quando affrontiamo il discorso dell'Ospedale, che voi giustamente considerate dal vostro punto di vista; c'è qualcuno che invece la vede in modo diametralmente opposto, ma, su questo punto, non riesco proprio a capire dove sia il vostro senso di amministratori. Siete, a mio parere naturalmente, e sottoscrivo quello che dico, la delusione di un popolo, perché chiedere di approfondire una tematica come quella delle onde elettromagnetiche, sulla quale tutte le comunità... vi ho citato la volta scorsa le comunità del Levante ligure, in cui l'ANCI ligure si è attivata per chiedere approfondimenti, e, tra l'altro, il Presidente della Regione Liguria ha avuto delle difficoltà proprio su questi aspetti. Vi chiediamo almeno di discuterne in Commissione, che tra l'altro sono secretate, quindi non si può neppure diffondere i dati, neppure quello... vi ho citato l'articolo 191 del Trattato europeo, tanto caro all'assessore Caveri, che antepone la protezione della salute agli interessi economici; questo lo sappiamo tutti, ci sono interessi economici grandi, enormi, bene, cerchiamo di tutelarli, qualcuno è più convinto di altri, forse nessuno è contrario al progresso. Poi se io partecipo alle manifestazioni con i No Vax lo faccio ben volentieri, non vado a vedere chi frequentate voi, e comunque non me ne frega assolutamente nulla. Il senso è che sostengo la libertà di ogni cittadino valdostano di esprimersi e vado anche ad ascoltarlo, guardate un po'. Il fatto che si continui a citare recenti studi, asseverati, eccetera... io continuo a ribadirvi che l'Istituto della ICNIRP, Commissione internazionale per la protezione dalle radiazioni non ionizzanti di cui vi ho detto prima, è un'agenzia privata, con ridotta attività, costituita da una Commissione non istituzionale di dodici membri, bavarese, nella quale peraltro non era presente nessun medico - e mi rivolgo al Consigliere collega Barmasse, che mi ha detto che non c'è nessun medico in questa audizione. Neanche qui in questa Commissione c'è un medico, guardate un po', eppure l'ARPA, come tutti gli altri Governi politici, si affida a questo studio. Voi forse non sapete, vi dico anche questo: nel 2020 la Corte d'appello di Torino ha denunciato il conflitto d'interessi dell'ICNIRP bavarese di cui vi ho detto prima, definendola ""Organizzazione privata, le cui linee guida hanno una grande importanza economica e strategica per l'industria delle telecomunicazioni"", con la quale diversi membri dell'ICNIRP hanno legami attraverso rapporti di consulenza. Dice sempre la Corte d'appello di Torino, sentenza del 2020: ""Appare evidente che questi soggetti dovrebbero astenersi dal valutare l'effetto sulla salute, che l'ICNIRP stesso ha dichiarato sicuro e non nocivo alla salute"". Queste sono sentenze di tribunali italiani. Voi sorridete, come al solito continuate con questo spirito. Siete una vera delusione."
47991,XVI,20/11/2024,"INFORMAZIONE, Radiotelecomunicazioni",11,it,206.0,1966.0,F,PCP,18,3819,"Per dichiarazione di voto e per confermare quanto avevo detto in precedenza, cioè che sosterremo questa mozione, ma anche per fare una considerazione più che altro sulla risposta data dall'assessore Caveri, cioè proprio il cuore della mozione, vale a dire la necessità o meno di fare uno studio specifico. Dice l'Assessore: ""Non c'è bisogno che si faccia uno studio specifico, non lo dico io, lo dice ARPA, è del tutto inutile perché ARPA è all'interno di un sistema nazionale di cui fa parte anche ISPRA e quindi ci sono già studi che parlano, che documentano una serie di cose"". Credo che tutti noi sappiamo che ARPA stia all'interno del sistema SNPA, cioè del sistema federativo che comprende ventuno agenzie per l'ambiente, perché ci sono le due Province autonome di Trento e di Bolzano, e che comprende giustamente anche ISPRA, ma che cosa fa questo sistema? È un sistema che raccoglie gli studi che fanno le singole agenzie, e poi elabora ovviamente anche delle linee, dà delle indicazioni alle altre agenzie, ma non capisco bene il motivo per cui la nostra ARPA non potrebbe, sul nostro territorio, fare in piccolo uno studio con le caratteristiche che abbiamo evidenziato e poi ovviamente condividerlo, all'interno del sistema, ragionare con gli altri, perché normalmente questo è ciò che fanno, con la supervisione di ISPRA, con i rapporti che ci sono tra le varie agenzie. A me la motivazione lascia un po' perplessa, che poi noi non possiamo cambiare le cose va bene, può essere assolutamente accettato, ma contribuire a un approfondimento di tipo scientifico su un territorio che è circoscritto (che forse si potrebbe anche prestare a fare delle valutazioni da condividere e magari da validare o non validare attraverso le altre agenzie che sul loro stesso territorio possono fare la stessa azione) a me sembrerebbe una cosa abbastanza sensata. Sinceramente è qualche cosa che mi ha lasciato un po' perplessa come motivazione. Vorrei poi fare anche una precisazione, ma credo che l'Assessore, quando ha parlato, non si riferisse tanto a noi, poi mi sembra che lui lo abbia anche abbastanza esplicitato riguardo alla questione che ci sono persone che sono contrarie al 5G. Io ho specificato, intervenendo, che dal nostro punto di vista questa è una tecnologia che non deve essere demonizzata, che sia la fibra che il 5G possono essere utili per colmare la lacuna che c'è, cioè il fatto che il nostro Paese sia scarsamente ancora digitalizzato, però questo non deve essere fatto a scapito di quella che potrebbe essere la tutela della salute dei cittadini. Non pretendo di dire che sia assolutamente negativo, io ho riportato opinioni che sono opinioni di scienziati, e credo che abbiano anche un curriculum di tutto rispetto, ma poi, proprio per arrivare a una definizione e a una chiusura del cerchio, tutti gli studi che possono essere fatti, a mio avviso, sono utili e possono essere utilizzati anche per un dibattito più ampio che ovviamente non coinvolge soltanto la nostra regione. È ovvio che noi ci troviamo all'interno di un sistema Paese che è molto complesso, certamente invece condivido quanto detto dall'Assessore sul fatto che, a livello di decisioni governative, quella di spostare i limiti da 6 Volt/metro a 15 è una decisione che è stata presa a livello centrale, quindi è ovvio che su questo sono state fatte delle scelte. Poi ognuno può avere delle preoccupazioni, che sono assolutamente legittime, e voler approfondire, mi sembra che sia stato spiegato, ciò non toglie che il nostro Paese era in una situazione, rispetto agli altri Paesi europei - sicuramente dal mio punto di vista - migliore, perché quei 6 Volt al metro erano, dal punto di vista della tutela della salute, migliori del 15, così non è stato, si è deciso diversamente e su questo ci sono ovviamente delle responsabilità."
47150,XVI,21/03/2024,"AMMINISTRAZIONE REGIONALE, Celebrazioni",20,fr,171.0,1995.0,M,LEGA VDA,2,7742,"Le 18 mai, c'est une journée importante pour la Vallée d'Aoste et pour tous les Valdôtains: la mort d'Émile Chanoux est l'une des dates les plus émouvantes de notre histoire; l'assassinat du Valdôtain que, plus que d'autres, aurait pu donner une destinée différente à notre terre. Probablement, si Émile Chanoux était encore en vie aujourd'hui, il serait déçu de la situation actuelle en Vallée d'Aoste, mais aussi en Italie et en Europe. Une Vallée d'Aoste de moins en moins valdôtaine, toujours plus italienne, pour modalités et mentalité; on a encore sûrement des cellules de résistance, mais elles sont toujours plus faibles, nos villages souffrent le dépeuplement, beaucoup de nos petites communes sont dans une profonde crise sociale. Le climat général est toujours moins attentif aux figures de notre histoire, on l'a vu il y a quelques semaines: la figure du martyre des Valdôtains est également mise discussion, en donnant évidence à un aspect de la vie de Chanoux, qui est réel, parce que c'est vrai que Chanoux était inscrit au Parti National Fasciste, mais en donnant une connotation qui n'est pas correcte. Mais l'aspect le plus grave, ce ne sont pas les mots dits sur Chanoux; l'aspect le plus le plus grave ce sont les applaudissements, qui témoignent une profonde ignorance du contexte, de l'histoire et de la personne. C'est pour cette motivation aussi qu'on doit faire un travail énorme de sensibilisation, à commencer sur nos jeunes, mais sur toute la communauté. Il y a 80 ans du meurtre d'Émile Chanoux, qu'on connaît encore très, très peu. Qui a ordonné son homicide? On ne le sait pas! Sur cette page d'histoire, trop souvent on n'a pas eu d'attention et personnellement je n'arrive pas à comprendre pourquoi. Un suicide et un homicide ce ne sont pas la même chose. Aujourd'hui, avec le grand travail, par exemple, de Patrizio Vichi, on est sûrs que c'était un homicide. Sur cet aspect, c'est une obligation morale, de chercher à faire la clarté, même après 80 ans. La pensée de Chanoux est extraordinaire, surtout si on lit ses écrits de la jeunesse, on lit des réflexions très actuelles, d'une flamme qui brûlait dans son cœur; Chanoux avait compris que c'était nécessaire d'avoir de bons Valdôtains, et lui, dans son époque, il avait très bien compris l'âme des Valdôtains, la mentalité des Valdôtains et, en effet, il écrivit: "" Oh oui, l'âme du Valdôtain est bonne, elle est bien honnête, bien forte, bien courageuse, mais elle est quelquefois bien sujette aussi à pourrir, pourrir misérablement et hideusement quand il est mise en contact avec quelque pourriture. Et alors il s'expliqua pourquoi il y avait bien de mal dans la vie valdôtaine d'aujourd'hui, il s'expliqua pourquoi l'on voyait quelquefois, oh! rarement, parmi les Valdôtains des meurtriers et des concubins, des lâches adorateurs de la brute et des plus lâches adorateurs du puissant. Il s'expliqua pourquoi le Valdôtain a connu la plus dégradante misère après la plus ignoble richesse"". Et pour rendre les Valdôtains meilleurs, c'était nécessaire de former des bons Valdôtains à l'école. Le fascisme avait aboli les écoles de hameau, il avait voulu l'invasion de nos petites communautés, de maîtres et maîtresses italiennes, le maestrine, pour italianiser, pour coloniser nos villages, et c'est alors qu'il déclara: "" La vraie civilisation est dans le peuple qui travaille et s'instruit, dans les quelques écoles où l'on étudie pour savoir, dans les églises et quelques cénacles de savants où l'on raisonne guidés par une foi qui guide et une charité qui enflamme. Et soyez sûrs que la civilisation du XX e siècle est bien une barbarie élégante, cette civilisation qui apparaît et n'agit que pour faire le mal et détruire pour ne rien reconstruire et qui appelle cela avoir élargi les cercles des connaissances, parce qu'elle a couvert de décombres une grande surface de terrain. Et alors une envie terrible lui vint de crier à tous les instituteurs valdôtains : 'Sauvez, sauvez la jeunesse de la débauche et il n'y a qu'un seul moyen pour la sauver: couver dans leurs petites âmes les germes de l'amour de leur pays natal.'"" Amour du pays natal, la clé pour avoir des bons Valdôtains qui doivent pouvoir investir dans leur patrie; Valdôtains que, hier comme aujourd'hui, partent pour l'étranger pour étudier ou travailler. Il y a un siècle, on partait aussi parce que la Vallée d'Aoste était beaucoup pauvre et elle n'offrait pas des bonnes possibilités de vie. Aujourd'hui aussi, on voit un phénomène semblable, pour chercher des nouvelles opportunités, et sur ceux qui partaient, les émigrés, Chanoux disait: "" Pourquoi votre voix est-elle toujours la première et la plus forte à dire aux valdôtains leurs devoirs? Certes, c'est parce que vous vous sentez plus valdôtains que ceux qui sont restés à la maison. Ô émigrés, Ô émigrés, vous êtes la partie la plus laborieuse et la plus économe du peuple valdôtain! Vous êtes la partie vitale et agissante de la patrie, éparpillée dans le monde, vous êtes la force toujours jeune du peuple valdôtain qui ne vieillit jamais. Honneur à vous qui faites grande et riche et belle la Vallée d'Aoste. Par vous elle est connue et aimée au loin, par vous son nom est prononcé dans tous les coins du globe, par vous elle est respectée dans toutes les capitales du monde, par vos vertus et votre œuvre, elle est honorée partout. L'aspect le plus important pour Chanoux était celui du maintien de l'orgueil de se sentir valdôtain et pour être orgueilleux, c'est nécessaire d'avoir des contenus, d'idées, d'idéaux. Chanoux se concentrait sur la langue, sur les eaux, sur les industries, sur l'agriculture, sur l'organisation administrative interne de la Vallée d'Aoste; tous des thèmes importants pour éviter la sécheresse morale. Il dénonça: ""On dirait que bien d'âmes valdôtaines sont arides comme nos collines exposées au midi, dures autant, incapables de produire sans le continuel ménagement de l'eau bienfaisante. Elles ne donnent qu'autant qu'on leur donne. Tel sera le peuple valdôtain de demain. Incapable de produire, incapable de vivre et surtout incapable de penser"". C'est aussi notre œuvre ici, dans cette Salle, celle de continuer à faire penser les Valdôtains, le peuple valdôtain, pour lui garantir un futur. C'est donc dans le cadre de la loi qui célèbre le 80 e anniversaire de la Résistance, de la libération et de l'autonomie de la Vallée d'Aoste, qu'on doit souligner l'importance de la figure de Chanoux. Je voudrais qu'on comprenne le sens de cette initiative: réaffirmer le centralisme dans l'action politique mais aussi sociale, de tout Valdôtain, de la figure d'Émile Chanoux. C'est un acte de force, j'espère qu'on ne tombe pas sur: ""Et bien, on est déjà en train d'organiser... On a déjà prévu... On fera"". Je sais que sûrement des initiatives ont été déjà prévues pour rappeler Chanoux, mais cette motion sert à donner un signal très fort. Je connais aussi bien le discours sur l'autonomie scolaire, pour ce qui concerne les activités dans les écoles; une solution, si on la veut, on peut la trouver avec aussi l'Université de la Vallée d'Aoste et les sociétés savantes. Parce que rappeler Chanoux dans les écoles pour nos jeunes, dans les villages pour nos paysans, dans nos communautés, dans la ville, ce sera le plus beau signal pour lui rendre justice; rappeler Chanoux pas seulement pour avoir été le chef de la Résistance valdôtaine, pour avoir travaillé pour une Vallée d'Aoste libre, pour l'Italie fédérale, une Europe des peuples, pour avoir payé avec sa vie ses positions. Rappeler Chanoux tout simplement parce qu'il était un Valdôtain, un vrai Valdôtain; ne laissons pas que le mot valdôtain devienne vide. Rappelons nos exemples: c'est celui-ci le sens de cette motion."
47150,XVI,21/03/2024,"AMMINISTRAZIONE REGIONALE, Celebrazioni",20,fr,178.0,1963.0,M,RV,4,8331,"On ne peut pas recueillir l'appel d'un jeune valdôtain comme le collègue Lavy et ne pas dire deux mots sur un esprit tellement prégnant. Donc, merci, Lavy, pour ce que vous avez dit. Moi aussi je veux faire quelques considérations, comme on parle d'Émile Chanoux, à 80 ans de sa mort. Les Valdôtains ont toujours dit ""l'an pendullo"" ou l'appendu: ils n'ont jamais cru à la version de la police italienne et de la magistrature italienne. Même Federico Chabod, même Alexandre Passerin d'Entrèves étaient convaincus que ce n'était pas un suicide, et ils l'ont même écrit, il suffit de lire ce qu'ils ont écrit. Alors, Émile Chanoux a été arrêté à 40 mètres des bancs du Gouvernement, ici à la croisée de via Marconi, juste à côté de chez lui, donc à 40 mètres d'où il y a la chaire du Président du Conseil; Émile Chanoux le 18 mai a été arrêté, frappé, incarcéré, il est mort cette nuit même. Les versions sont contrastantes, mais c'est sûr que les Valdôtains n'ont jamais cru à la version officielle et c'est vrai qu'il a été enterré dans le silence totale, personne ne devait savoir qu'il était enterré au cimetière d'Aoste. Ce que je veux dire avant de parler encore d'histoire, c'est que Chanoux n'était pas un cas isolé, le Chanoux politique, le Chanoux homme de science politique. Je vous lis ce qu'écrivait, dans la même période, quelqu'un qui est devenu très important dans le monde académique. Il écrivait à propos du fédéralisme, en italien, bien sûr, il était de Turin: ""Il federalismo è il principio più profondamente innovatore dell'età contemporanea, come tale o investe tutta intera la società civile e la trasforma al di sopra e al di sotto degli Stati nazionali, e allora non vi è ragione di sottilizzare sulla differenza tra federalismo europeo e federalismo statale"". Il écrivait encore :""O si dissolve lo stato unitario nelle autonomie, o altrimenti la federazione europea è inattuabile; o si avvia la politica europea fuori dal pantano della politica del prestigio nazionale, o altrimenti il principio autonomistico rimane lettera morta, ed è assurdo far progetti intorno all'autonomia di questo o di quella Regione; federalismo internazionale e federalismo statale sono due processi assolutamente interdipendenti"". Norberto Bobbio. Norberto Bobbio parlait souvent même de Carlo Cattaneo que, sûrement, Émile Chanoux avait lu et connu. Deux mots même sur Cattaneo, quand même, il faut le rappeler quand on parle d'Émile Chanoux: ""Il nome di Cattaneo - disait Bobbio - é legato alla storia del Risorgimento, alla fortuna o meglio alla sfortuna del federalismo. La scelta federalista nasceva in Cattaneo dalla convinzione secondo cui lo Stato unitario non può che essere autoritario, non può che soffocare le autonomie, le libere iniziative. L'unica reale garanzia della libertà è data dovuta alla pluralità. La massima aspirazione di Cattaneo è proprio quella di richiamare tutte le componenti territoriali di ogni nazione che sta sorgendo, riprendendo addirittura la tradizione municipalistica dell'Italia dei secoli precedenti"". Malheureusement, le Risorgimento a démontré un autre visage. Sur les positions de Chanoux, quant à la Dichiarazione delle popolazioni alpine, je ne reviens pas, on a longtemps parlé de ça les mois passés, et donc je crois que tous les Valdôtains sont au courant de ce qu'il pensait et de ce qu'il rêvait. Je vais dire seulement, je vais rappeler deux passages de quelqu'un qui n'était pas Valdôtain, mais qui a écrit quelque chose frappant sur Émilie Chanoux, et c'est le chef de la province fasciste d'Aoste de l'époque, le jour après sa mort, il a écrit: ""Chanoux era un tipico rappresentante della tradizionale mentalità di una non trascurabile parte della borghesia valdostana, mentalità che, in stato latente, durante i 20 anni di fascismo, è tutt'altro che scomparsa, anzi, si manifesta con Chanoux in modo concreto e assume forme e contorni più netti. La concezione democratica dello Stato, secondo una struttura costituzionale, di tipo cantonale, sulle orme della Costituzione elvetica, sembra assecondare l'aspirazione di una parte del ceto intellettuale della popolazione valdostana, gelosa dalle proprie tradizioni, della propria lingua, dei propri usi e costumi, per cui costituiscono un'unità etnica che si differenzia notevolmente dalle altre popolazioni della stessa provincia - on parlait della provincia di Aosta, justement -  non altrimenti può spiegarsi la parte attiva assunta dallo stesso Chabod, che con Binel nel fenomeno ribellistico, nel quale essi vedevano certamente l'occasione propizia per la disintegrazione dello stato totalitario fascista, e la possibilità, in un secondo tempo, della realizzazione delle loro concezioni politiche."" C'est Bruno Stefanini, chef du fascisme en Vallée d'Aoste en 1944 qui écrit ces mots. Donc, il n'y a pas grand-chose à ajouter là, ce ne sont pas des maquisards qui ont tracé ces caractères. Je veux encore rappeler que Chanoux ne voulait pas de sang, il avait toujours demandé aux bandes des maquisards de ne pas faire des actions frappantes contre un adversaire qui était énormément plus armé et plus fort que ces jeunes, qui se cachaient dans les bois, dans les montagnes valdôtaines. Mais, le 18 mai, non pardon, un mois avant sa mort, le 18 avril, s'est passé le premier grand fait de sang en Basse Vallée: un groupe de maquisards, le 18 avril, attaque la Guardia nazionale repubblicana, à Champérioux, au sommet de la Mongiovetta; l'action termine avec la mort du jeune lieutenant Baschiera. Avant, il n'y avait pas eu des grands faits, sauf la question de Arcesa et du Col de Joux. Ce qui est marrant, c'est que le jour de son enterrement, de ce jeune lieutenant fasciste, Bruno Baschiera, à Aoste, après la messe, des milliers de personnes assistaient au discours du chef de la province, alors Carnazzi Augusto, mais également avait pris la parole un antifasciste de longue date comme Camilla Restellini, femme de Giovanni Bassanesi, qui, au nom du parti socialiste, avait tranquillement exprimé ses idées; je répète, en 1944. Le 22 avril, 4 jours après, le long de la route de Castel Verrès, à Ponte San Martino, comme l'on disait à l'époque, il y a eu une attaque à la camionnette de la Guardia Nazionale Repubblicana, qui causa 4 morts et 18 blessés; et voilà qu'à partir de là, la réaction fasciste s'est déclenchée, mais encore la nuit entre le 30 avril le 1 er mai à Verrès, se déclencha une véritable bataille armée. Je cite des rapports des Carabiniers: ""I reparti tedeschi si scontrano con 400 comunisti in camicia rossa che riuscirono a sabotare la linea ferroviaria, mentre nelle stesse ore un gruppo di banditi uccise il commissario prefettizio di Valtournenche"". Ça s'est passé le 1 er mai 1944. Trois jours avant, les miliciens fascistes sont montés au village de Charvensod et ce fut la première représailles féroce des fascistes; le 28 mai, ils ont arrêté des jeunes, ils ont crevé leurs crous et il les ont fusillés là, devant toute la population. Voilà qu'à partir de ce jour-là, le fascisme s'est mis contre le peuple valdôtain. La Repubblica sociale, la première République italienne, la Repubblica sociale italiana, a pris la décision de se mettre contre le peuple, et voilà que, à partir de 1944, là, les Valdôtains ont tourné le dos à ce régime et jamais, jamais à Charvensod on oubliera ce qu'ont fait ces terribles et cruels assassins. J'ai plein de choses notées, je ne continue pas, je crois d'avoir dit quelque chose d'intéressant. Je rappelle seulement la pensée de Chanoux. Après le 25 juillet 1943, le Val d'Aoste libre, le journal Val d'Aoste libre, reporte ce que Chanoux racontait à ses camarades: "" La devise action autonomiste ouverte, actions séparatiste cachée"", il y a d'autres versions bien sûr, on n'est pas convaincu que Chanoux était en faveur de l'annexion à la France, au moins, il y a jamais eu des écrits qui l'écrivent; plutôt, il était sensible à la formation d'un canton annexé, de quelques façons, à la Confédération Suisse, le vrai rêve qu'il envisageait pour l'Europe entière; mais, ce que c'est sûr, c'est que son message est encore extrêmement actuel, extrêmement actuel et c'est vrai que, comme vient de le dire le collègue Lavy, l'école valdôtaine devrait faire connaître mieux ses espoirs, ses écrits, bien sûr, et sa vie: c'est la vie d'un vrai martyr."
47150,XVI,21/03/2024,"AMMINISTRAZIONE REGIONALE, Celebrazioni",20,fr,110.0,1962.0,M,PA,6,3061,"Fa piacere per chi, come me, è un convinto autonomista, poter parlare in quest'Aula della figura umana e politica di Émile Chanoux, che è stato senza dubbio il padre dell'autonomia valdostana e uno dei martiri più illustri della nostra gloriosa Resistenza. Fa piacere perché credo che il suo pensiero, ancora attuale, debba costituire una continua fonte d'ispirazione per chi ha a cuore il benessere della collettività valdostana e voglia perseguire l'alto obiettivo di difendere l'identità, i particolarismi e le prerogative di questa nostra piccola Regione montana transfrontaliera, ricca di storia e di tradizioni. Fa piacere inoltre che questa sollecitazione arrivi proprio dai colleghi che fanno parte dello schieramento di centro-destra, a cui appartiene anche colui che, in tempi recenti, si è reso autore di affermazioni prive di costrutto riguardanti Chanoux, con cui si cercava di insinuare dubbi velenosi circa la sua militanza antifascista. Con l'occasione, lasciatemi esprimere il mio personale apprezzamento e quello di Pour l'Autonomie per le posizioni espresse a seguito di tali dichiarazioni da buona parte delle segreterie dei partiti e movimenti politici valdostani, nonché da lei, collega Lavy. Passando quindi a trattare l'impegno richiesto con questa mozione, non posso che dirmi d'accordo sull'importanza di educare le giovani generazioni alla conoscenza della vita e delle idee di questo nostro illustre concittadino, ma, allo stesso modo, ritengo che nel corso del tempo l'Assessorato competente abbia dato prova di grande sensibilità verso questa materia e abbia dimostrato come la determinazione d'agire in tal senso sia un impegno che non è mai venuto meno, bensì è stato costantemente rinnovato con forza crescente, via via che gli anni ci allontanavano da quegli eventi. Se la preoccupazione dei proponenti è quella che non si faccia abbastanza nell'ambito di una ricorrenza così importante, non mi sento di condividerla. Al netto della valutazione che è sempre possibile fare di più e di meglio, sono infatti sicuro che da parte di quest'Amministrazione vi sia la massima volontà di organizzare, partecipare e supportare iniziative varie e diverse, che abbiano come finalità quella di promuovere il ricordo di Émile Chanoux, illustrandone il pensiero e le azioni, come anche il percorso di vita e le circostanze della tragica morte, e che siano dirette ai più giovani per la loro memoria e informazione, ma anche a tutta la comunità valdostana che ha conservato immutato il suo affetto e la sua riconoscenza verso quest'uomo, in cui si incarnano i valori più profondi della nostra identità regionale. Permettetemi però di ricordarvi che la figura di Émile Chanoux non si rispolvera solo in occasione di singole ricorrenze, bensì deve essere coltivata, onorata e anche difesa, come purtroppo gli ultimi avvenimenti hanno dimostrato, ogni giorno di ogni anno, perché patrimonio della nostra Regione e punto di riferimento indelebile della nostra storia, come testimoniano le sue parole ispirate, impresse nella parete di quest'Aula."
47150,XVI,21/03/2024,"AMMINISTRAZIONE REGIONALE, Celebrazioni",20,fr,196.0,1963.0,M,UV,8,3413,"Direi che ci sia poco da aggiungere rispetto a tutta una serie di affermazioni. Senz'altro, Chanoux è uno dei padri della nostra autonomia e sicuramente è un simbolo. E, come spesso accade, i simboli sono oggetto di attacchi; si attaccano i simboli, si attaccano i simboli dall'estrema destra, ma si attaccano i simboli anche dall'estrema sinistra. Si mette in discussione la figura di Chanoux e a volte si cerca di approfondire, si cerca di fare un'analisi che potrebbe non essere neanche rilevante; non per sminuire, ma è poi così importante capire se Chanoux è stato ucciso o si è suicidato? Io mi sono confrontato con persone che hanno approfondito e mi hanno parlato del testo della pubblicazione ""Lassù i rumori del mondo non arrivano"" di Paolo Di Martino, che, alla fine, non era in grado di concludere, ma rispetto a questo tema dice: ""Se il suicidio fosse un atto eroico per evitare di tradire, di essere torturato e di dare delle informazioni sui suoi colleghi, amici della Resistenza. Chi siamo noi per poter giudicare? "". In questi giorni si dà una grande evidenza ad un libro che è stato scritto da Walter Veltroni, ""La condanna"", e parla, in modo romanzato, di un linciaggio di una persona che andava in tribunale a testimoniare contro una figura fascista che si era macchiata di tutta una serie di responsabilità e il popolo, cosiddetto popolo sovrano, senza sentire ragioni è intervenuto e, nonostante ci fossero state delle persone che sono intervenute a sua difesa (effettivamente poche, un carabiniere e un tranviere con la tessera del Partito Comunista), è stato quasi torturato, linciato e ucciso. Allora vedete, in quegli anni gli argomenti e le situazioni erano veramente complesse e certe scorciatoie, certi giudizi fatti con superficialità potrebbero essere evitati. Ora, sembrerebbe che nell'ultimo libro, Leo Sandro Di Tommaso e Patrizio Vichi, ""Émile Chanoux. Non fu suicidio"" - pubblicazione sicuramente da attribuire a persone non necessariamente autonomiste, non da annoverare nelle schiere autonomiste - avrebbero in qualche modo dato una rappresentazione scientifica del fatto che Chanoux è stato ucciso; ma le cose che ho detto prima, in qualche modo, dobbiamo tenerle da conto. Dobbiamo evitare che le speculazioni politiche si attacchino ai simboli. Ora, ritengo che la Fondazione Chanoux sia nella condizione di fare tutte le iniziative che sono da ritenersi utili, e nell'ambito dell'ottantesimo della sua morte credo sia proprio il suo compito; immaginare di avere il Consiglio regionale che si inserisce in questo percorso credo sia un di più. Ciò non di meno, credo siamo nella condizione di poter dare delle indicazioni. Nel 2006, il Consiglio della Regione, il Consiglio Valle, come io amo chiamarlo, ha pubblicato un testo che oggi non è più disponibile, è esaurito, ""Le origini dello Statuto speciale"", ""Les origines du Statut spécial"" e questo testo è una suggestione che uno può fare al Governo, fa alla Fondazione, secondo me potrebbe essere rieditato e arricchito proprio con gli scritti di Chanoux, in particolare ""Federalismo e autonomie"" che, in questo testo, non ci sono. Con questa discussione io credo che si possano mettere sul tavolo degli strumenti agli studiosi, alle scuole e a chi voglia approfondire il pensiero di Chanoux, ma soprattutto il pensiero di Chanoux nel percorso della Regione autonoma Valle d'Aosta, del suo Statuto e della sua autonomia."
47150,XVI,21/03/2024,"AMMINISTRAZIONE REGIONALE, Celebrazioni",20,fr,60.0,1958.0,M,AV-VdA Unie,10,4860,"""Céleste, mé n'i pa prédzà"". C'est la dernière phrase d'Émile Chanoux à sa femme et, au fond, à ses deux enfants, à l'occasion de la dernière visite avant sa mort. Je suis parfaitement d'accord sur le fait qu'il n'y a pas de doute historique, ce qui a été dit après sa mort, ça faisait partie d'une espèce de sceneggiata, qui a permis même aux assassins d'Émile Chanoux d'avoir un jugement très tiède lors du procès. Je pense que Émile Chanoux doit être rappelé d'abord sans rhétorique, il n'y a rien de pire que la rhétorique autour d'une personnalité très simple, très humble, très sympathique. Mon père l'a connu, il m'a raconté de ses journées à Pila, où se retrouvait un peu la bourgeoisie d'Aoste, pour discuter, pour parler; évidemment, les jeunes écoutaient toujours Émile Chanoux et c'est ce qui s'est passé dans ce cercle des jeunes, qui était la jeune Vallée d'Aoste. Donc, je pense que l'occasion de rappeler Émile Chanoux est justement l'occasion pour rappeler ceux qui, dès le commencement du fascisme, s'étaient démontrés anti fascistes. Quand on va un peu regarder tout ce qui s'est passé dans la période avant les années 40, avant l'entrée en guerre, il faut reconnaître qu'il y avait une grande partie de la société valdôtaine qui avait cédé à la fascination du fascisme et, heureusement, qu'il y a eu un groupe très convaincu, qu'il a eu, disons, une partie de la société valdôtaine, de l'église aussi, qui a su contrecarrer la logique de la dictature. D'altra parte, credo che questo sia il messaggio: si può essere nazionalisti sovranisti oggi e predicare il federalismo? La risposta è certamente no, perché è proprio il messaggio di Chanoux, che era molto equidistante, anche nel suo epistolario. Lo era rispetto al comunismo che si affermava in una logica dittatoriale, così come il fascismo abbracciato al nazismo, che poi è quello che ha portato alla sua morte. Con la fondazione della Repubblica di Salò, dopo l'8 settembre, ci fu un progressivo peggioramento della situazione in quanto molti Valdostani che erano rimasti titubanti e tiepidi di fronte ad un regime liberticida vi si avvicinarono. Il pensiero di Chanoux ci aiuta anche ad evitare i rischi del revisionismo storico e del negazionismo, perché questi sono due fantasmi che continuano ad agitarsi anche e non solo nell'attuale società italiana, una specie di nostalgia. Chissà quante cose buone aveva fatto il fascismo che sono poi state oscurate; un revisionismo non buono della Resistenza, perché per fortuna ci sono stati storici che bisogna leggere, perché bisogna affrontare con coraggio anche le difficoltà che ci furono nel corso della lotta di liberazione, le contraddizioni. Per fortuna, la storia avanza sulle gambe degli uomini, e quindi è del tutto evidente che non tutto è buono e non tutto è cattivo ma la dittatura - e questo emerge con chiarezza dagli scritti di Chanoux - non deve essere trasformata in una specie di santino utile per tutti gli usi, perché era un uomo di profondissima cultura, di grande fede, ma soprattutto era un maestro per i giovani valdostani dell'epoca, assieme ad altre personalità, e forse il messaggio, che trasuda anche dagli interventi che sono stati fatti fino ad oggi, è un messaggio di approfondire di più la conoscenza della storia valdostana. Molto spesso, noi autonomisti veniamo rimproverati di avere costruito una specie di mitologia, una ricostruzione fatta di simbolistiche, ma questo fa parte di tutti i popoli, popoli piccoli e popoli grandi, noi siamo sicuramente un popolo piccolo, ed è giusto che, in qualche maniera, siamo fieri di alcuni passaggi storici. La conoscenza della storia non è un elemento banale o un elemento da banalizzare, ed è vero che dobbiamo sforzarci di più a far capire che cosa è stata la storia contemporanea, qual è stato l'abisso in cui la Valle d'Aosta cadde e la disperazione della morte di Chanoux, questo far scomparire il suo corpo perché non ci fossero manifestazioni, questa negazione del ruolo di Chanoux, che c'è stata anche nel secondo dopoguerra, perché se noi andiamo a vedere la pubblicistica degli anni '50-'60, non è che tutti avessero in Chanoux un punto di riferimento, ed è per quello che dico che non deve diventare un santino o un'icona, perché non tutti nella discussione politica del secondo dopoguerra avevano ancora capito il ruolo capitale che aveva giocato. È bene quindi che anche in Consiglio regionale, dove spesso affrontiamo dei temi secondari o banali, ricordiamo una stella polare che è quella del principio della libertà, e anche questo particolarismo del messaggio federalista, messaggio purtroppo fino ad oggi perdente, sia in una dimensione italiana che in una dimensione europea ma Il flambeau , che viene evocato nella frase alle mie spalle, deve restare in qualche maniera sempre acceso, ricordando il sacrificio estremo del martire valdostano."
47150,XVI,21/03/2024,"AMMINISTRAZIONE REGIONALE, Celebrazioni",20,fr,11.0,1955.0,M,FI,12,1621,"Grazie Presidente. Volevo ringraziare il collega Lavy per aver presentato questa mozione al Consiglio regionale e volevo lasciare anche una testimonianza da un'altra forza di centro-destra che è Forza Italia: una forza moderata, che comunque guarda sempre con grande attenzione a quelli che sono i principi del federalismo, della libertà, eccetera. Quindi, guardando la figura di Émile Chanoux, abbiamo più volte sottolineato gli aspetti, i valori e quanto questo martire della libertà ha messo in campo per far sì che la Regione autonoma della Valle d'Aosta diventasse quello che è. C'è un aspetto estremamente importante che in questa mozione ci fa dare ancora più motivazione, che è quello che riguarda ""organiser des rencontres avec les étudiants des écoles de tous les niveaux pour en illustrer la vie, la mort, l'oeuvre, la pensée"". C'è bisogno, c'è fame di sapere, noi lo riscontriamo con il nostro gruppo giovani, dove ci confrontiamo mensilmente, c'è la voglia di apprendere, c'è la voglia di entrare nel merito di percorsi del passato che comunque hanno bisogno di essere conosciuti, e questo è sicuramente importante. Noi ovviamente prendiamo le distanze da certi discorsi irriverenti che sono stati fatti e continueremo il nostro percorso, la nostra azione e collaboreremo nella misura in cui potremmo dare sostegno anche alla diffusione del pensiero di Émile Chanoux e di coloro che hanno combattuto il fascismo. Guardando ai miei nonni, che non ci sono più da tanto, ricordo che uno mi disse, quando io ero un piccolo bambino: ""Mauro, mi hanno fatto bere l'olio di ricino"". E questo non lo dimenticherò mai."
47150,XVI,21/03/2024,"AMMINISTRAZIONE REGIONALE, Celebrazioni",20,fr,156.0,1976.0,F,PCP,14,2969,"Entro anch'io nel dibattito su quello che credo tutti noi riconosciamo come uno dei martiri della Resistenza, di cui credo nessuno di noi in questa sala non riconosca la figura di vero antifascista. E riprendendo anche alcune delle cose riportate dall'assessore Caveri, ci tengo a precisare che, proprio in quella Resistenza, una delle bande comuniste decise di prendere il nome proprio di banda Émile Chanoux, proprio per dimostrare quel legame che Émile Chanoux è riuscito a costruire anche con persone che avevano ideologie diverse dalla sua, che erano diversi da lui, legame che c'è stato anche con un altro martire della Resistenza che è spesso poco ricordato, morto qualche giorno prima di Émile Chanoux, in un attacco a Covalou: quindi parliamo di un altro Émile famoso, Émile Lexer. Poi ci sono tanti altri che non sono dei martiri, ma che sono stati comandanti partigiani, come Giuseppe Ferdinando Cavagnet (Plik), Bono Badery, Ernesto Menabreaz, lo stesso Cesare Dujany, persone che sono state antifasciste, hanno portato il loro contributo e che spesso non vengono ricordate. Nello spirito di quando abbiamo presentato la legge sull'80°, c'era proprio la volontà di ricordare tutti loro, di ricordare quindi la famosa partigiana combattente morta, come Aurora Vuillerminaz, ma non dimenticare ad esempio un'altra partigiana morta come la Gechele a La Morgnettaz, questo perché, anche quando si ricostruisce la storia, spesso qualcuno viene dimenticato. Credo che la Regione, in questo senso, soprattutto rispetto alla figura di Chanoux, abbia fatto moltissimo: l'ha fatto già nel 1994 quando ha deciso di far nascere una fondazione, che ha proprio lo spirito di diffondere e attualizzare il pensiero chanousiano, quindi troviamo moltissimi volumi, moltissime pubblicazioni, tanti incontri proprio dedicati da parte della Fondation Chanoux al martire della Resistenza. Credo poi che non sia corretto dire che sono decenni che si parla di una versione suicida; io sinceramente non ho mai provato entusiasmo a capire come è morto Émile Chanoux, per me è molto più importante sapere cosa ha fatto Émile Chanoux da vivo, cosa ha lasciato Émile Chanoux a tutti noi e, sinceramente, l'ha detto anche il collega Marguerettaz, anche fosse, non cambia assolutamente il giudizio che io do di Émile Chanoux. Sinceramente, proprio questa vicenda, io nemmeno la tratterei, perché a distanza di tanto tempo credo sia veramente poco importante andare a cercare le motivazioni, andare a cercare di scovare il perché e il per come: andiamo invece ad attualizzare e a cercare quanto di positivo possiamo ritrovare in Émile Chanoux. Come dicevo, lo spirito della legge sull'80° per me era quello di far conoscere la Resistenza e di far conoscere la storia tutta della Resistenza in Valle d'Aosta, cosa che si sta facendo da questi primi mesi e che continuerà fino al 2028. Quindi noi comunque questa mozione non l'avremmo votata proprio per le motivazioni che ho detto poc'anzi."
47150,XVI,21/03/2024,"AMMINISTRAZIONE REGIONALE, Celebrazioni",20,fr,246.0,1979.0,M,LEGA VDA,16,8120,"Esprimerò alcune considerazioni di ordine storico. Ovviamente voterò a favore di questa mozione, pur se nella mia brevissima e sintetica trattazione ribadirò che all'interno del nostro movimento, la Lega, ci sono posizioni anche differenti su alcuni temi. Veniamo al primo punto che voglio trattare, che è quello più propriamente storico, e chiedo perdono se parlerò in prima persona, è inelegante, ma semplicemente farò riferimento a quelli che sono stati i miei studi. In questo caso, venendo alla questione della famosa tessera fascista di Émile Chanoux, sappiamo benissimo le dichiarazioni che sono state fatte eccetera; da quanto risulta - quantomeno, ormai è 15 anni fa che io ho fatto la mia tesi e quindi potrebbe essere cambiato qualcosa -, ma, da quanto risulta, negli anni '30, le persone che il mondo fascista in Valle vedeva come più pericolose e che non avevano in qualche modo la tessera risultano essere il giovane Severino Caveri, l'abbé Petigat - che poi rientrò in qualche modo rientrò in linea a metà degli anni '30 con il giornale ""Écho de la Vallée d'Aoste"" e Monsignor Stévenin. Queste sono le personalità che all'epoca della mia tesi - non so se dopo ci siano state novità - risultavano quelle che il fascismo valdostano vedeva come le più pericolose. Chiaramente la storia non si può giudicare con gli occhi del presente, è veramente un atteggiamento che definisco senza problemi stupido, non si può guardare ad un'epoca storica con gli occhi di oggi. È chiaro che Chanoux se ha avuto la tessera... in quel periodo ce l'avevano praticamente tutti, chi era contro il regime era già emigrato in Francia, e molti di loro, alcuni di loro, poi rientrarono a combattere ad esempio nella guerra civile spagnola, contro gli stessi italiani che qua erano fascisti che furono mandati là; quindi ci furono valdostani che nella guerra civile spagnola 1936-1939 combatterono dalle due parti contrapposte. Non è una sorpresa, quindi, questo: anche se aveva la tessera, non va ad inficiare assolutamente nulla di quello che successe successivamente, quindi non si può fare discorsi così semplicistici. Questo è un punto. Il secondo: ma le posizioni di cui anche oggi si dibatte a livello politico, storiografico eccetera, anche qua, non ci inventiamo proprio niente di nuovo. All'indomani dell'8 settembre, e poi di tutti i rivolgimenti che videro la Valle d'Aosta protagonista, che riuscì ad ottenere l'autonomia, c'erano fondamentalmente tre posizioni: quella di Émile Chanoux, che avrebbe voluto una confederazione o il passaggio della Valle d'Aosta per un'annessione alla Svizzera, diventare un ennesimo cantone svizzero, ma da questo punto di vista - e l'ho letto la settimana scorsa da uno storico che sa il fatto suo, cioè Nicco, nel suo libro ""Le parcours de l'Autonomie"", sono andato a riprendermelo e testimonia che quella posizione fu rigettata dalla Svizzera, cioè la Valle d'Aosta - mi conferma il collega Lucianaz che è preciso su queste cose  io mi occupo di tante cose e alcune me le perdo -, ma su questo quella posizione fu in qualche modo rigettata: la Svizzera non volle intervenire in queste faccende. Rimaneva l'altra posizione, cioè la Francia annessionista, che voleva entrare nell'annessionismo francese. Ricordo però ai colleghi che chiaramente la Francia è famosa per il suo centralismo, non so come sarebbe andata se fossimo andati da quella parte. Resta invece la posizione, che è poi quella che abbiamo avuto, che è stata presa e che da parte nostra è una parte della Lega, cioè si rifà alla storiografia liberale, l'ho già detto tempo fa, che vede la Valle d'Aosta inserita legittimamente nella Nazione italiana, a partire dalla fedeltà ai Savoia dal 1500 fino poi allo Stato nazionale che è in qualche modo emanazione del mondo dei Savoia, perché chiaramente l'Italia è un'annessione e poi la creazione dello Stato nazionale nel 1860 è partita dal Regno Sabaudo. C'è quindi quest'altra corrente, Federico Chabod in questo caso - anche lì andate a riprendervi il testo di Nicco -, e chiaramente c'è un motivo ben preciso: la Valle d'Aosta fu capace di giocare il suo assetto idroelettrico, costruito anche durante il fascismo, soprattutto durante il fascismo, e non deve essere un problema dirlo, perché quello certamente lo fece di positivo e non va nascosto, chiaramente, ma fu capace di giocarsi questa forza dell'idroelettrico per le industrie di Milano, di Torino, Chanoux lo dice apertamente, che altrimenti non avrebbero potuto approvvigionarsi; quindi la Valle d'Aosta ha avuto la capacità, con la sua classe dirigente, in questo caso quella che poi ha ""vinto"" la partita che è quella di Chabod, di giocarsi con l'Italia una sua autonomia forte, dai connotati forti, di cui godiamo ancora oggi, e che chiunque metta in dubbio, è chiaramente folle, possiamo dirlo. Questa è la ricostruzione. Noi stiamo discutendo di posizioni che sono sempre esistite, nessuno si inventa nulla di nuovo. Potremmo aggiungerne una quarta, di coloro che si dichiarano indipendentisti oggi, che si rifanno all'Arpitania, quella è un'altra posizione; io rilevo soltanto che quando si parla di popoli e nazioni, dobbiamo stare attenti, perché il processo di costituzione nazionale è avvenuto a partire dal Risorgimento, è un concetto ottocentesco, quindi non si può parlare di nazione valdostana. Se ne parlò a partire dal 1931, è vero, ma non c'è stata nella storia. Quando la Valle d'Aosta era inserita nel Ducato di Savoia, non eravamo solo noi, erano altri Stati insieme, che non si possono chiamare Stati perché siamo ancora nel periodo del 1500, non erano Stati nazionali, quindi su questo anche bisogna stare parecchio attenti. Se noi oggi vogliamo pensare ad una Valle d'Aosta che riesce a staccarsi dagli Stati nazionali, buona fortuna signori miei, buona fortuna: è pura utopia, a meno che, quando potrà succedere, presumibilmente ci fosse una grande guerra - e tutti facciamo le corna ovviamente - ma con i processi delle grandi guerre, con le dissoluzioni di Stati o imperi, la Prima Guerra Mondiale vide la dissoluzioni degli imperi, allora sì che i territori possono essere ridistribuiti, ma diciamo che per ora possiamo considerarlo tranquillamente tra il novero delle ipotesi meno probabili. Se qualcuno politicamente se la vuole giocare, lo faccia pure, ognuno è libero di giocarsi la posizione che vuole, ma dall'altra parte si becca poi delle critiche precise su questo. In ultimo, veniamo al tema che viene sollevato, e qui vedo chiaramente una frecciata verso la nostra posizione, la posizione della Lega attuale per Salvini premier, è chiaro. Molti dicono: ""Ecco, la Lega è identitaria in Europa, quindi non è in realtà federalista, perché se è identitaria in Europa, sta giocando a favore dello Stato nazione, e lo Stato nazione a noi non piace, perché noi siamo per un'autonomia"". Qui c'è un problema e, secondo me, un errore. Noi dobbiamo considerare la posizione del partito cui mi onoro di appartenere, identitaria, che vuole una posizione in cui gli Stati nazionali in Europa mantengono le proprie prerogative, quindi non cedono competenze ad un livello superiore che è quello europeo, in questo caso; quindi vogliamo un'Europa che sia meno federale, più confederale, che lasci più spazio alle Nazioni. A sua volta, sono le Nazioni, e qui c'è il primo articolo della Lega per Salvini premier che dice esattamente questo, cioè si fa la battaglia per ottenere un'Italia che sia di tipo federale, articolo 1, e con le autonomie differenziate la Lega ha portato a casa quest'obiettivo storico, coerentemente con la sua visione. Questo è. Non possiamo essere accusati di centralismo di quel tipo sul livello europeo, vogliamo che le prerogative rimangano agli Stati nazionali, i quali potranno essere federali, e la nostra posizione è perfettamente coerente. In questo caso voterò assolutamente volentieri la mozione iscritta dal collega Lavy perché le posizioni diciamo filo-Chanoux di quel tipo o le posizioni più filo-Chabod di quest'altro tipo nella Lega possono tranquillamente coesistere, e lo dimostriamo con un voto che chiaramente sarà positivo per tutti quanti."
47150,XVI,21/03/2024,"AMMINISTRAZIONE REGIONALE, Celebrazioni",20,fr,156.0,1976.0,F,FP-PD,18,10842,"Intervengo in replica, anche essendo la mozione attribuita al sottoscritto. Credo che sia una mozione che merita una discussione sicuramente importante ed approfondita, considerato tra l'altro che quest'anno ricorre l'80° della morte di Émile Chanoux e sappiamo che il tempo è purtroppo un elemento che tende ad affievolire il ricordo, tende ad affievolire la memoria, ad aumentare la dimenticanza, quindi penso che anche i dibattiti come questi, come questo che è stato proposto oggi, servano, e a me ha fatto molto piacere ascoltare i colleghi che mi pare abbiano affrontato l'argomento con un certo pragmatismo, devo dire, e anche con una certa capacità anche retorica. Credo che la memoria e i ricordi servano proprio a creare quegli anticorpi e quei vaccini che, in qualche modo, servono a non dimenticare ciò che fu, e ciò che regimi totalitari, che purtroppo hanno visto nel corso della storia una loro presenza, adesso a prescindere dalla collocazione destra, sinistra, regimi totalitari, sono regimi totalitari quelli che sopprimono nel sangue la discussione, le libertà di pensiero, di esposizione, la libertà di poter anche solo dire ciò che si pensa, che sostanzialmente è ciò che stiamo facendo qui. Penso quindi che un dibattito come questo sia utile veramente a rigenerare la memoria, perché purtroppo è proprio nella natura umana - quasi una patologia, io credo -, dimenticare per ripetere; lo vediamo oggi in diverse situazioni che sono anche molto vicine a noi, si leggono delle similitudini rispetto a ciò che fu 80 anni fa. La questione Chanoux: io oggi ho sentito il collega Marguerettaz che in maniera molto chiara ha detto un po' il pensiero mio. Io penso che non sia importante arrivare - e non si arriverà mai, credo -, ad un esito finale, arrivare a capire se Chanoux si suicidò, se Chanoux fu ucciso dai nazifascisti quel 18 maggio, la notte tra il 18 e il 19 maggio. Non dimenticate che era stato rinchiuso in carcere insieme a Lino Binel e Lino Binel poi raccontò una sua versione anche interessante, che vi invito a leggere, e lo voglio dire chiaro: quello fu, a prescindere dalla causa di morte, un omicidio di regime. Quello fu un omicidio di regime a tutti gli effetti e fu fatto in seguito a delle violenze; poi, che sia stata tortura o non sia stata tortura... ma furono delle violenze perpetrate a danno di Émile Chanoux con l'obiettivo, come diceva giustamente il collega Marguerettaz, di estirpare in qualche modo una confessione che potesse poi pregiudicare un processo anche che era il processo della Resistenza che stava andando avanti con l'aiuto di Chanoux. Perché voi non dimenticatevi che Chanoux nel 43-44 fu addirittura tesoriere del sistema anche di alimentazione di queste cosiddette formazioni partigiane, poi che fossero legate al regime comunista o che fossero più legate alla parte cattolica, comunque l'obiettivo in quel momento era quello di eliminare e di andare verso la conclusione di un'esperienza che sì, all'inizio probabilmente fu un'esperienza anche condivisa da molti italiani, da molti valdostani. Credo quindi che vada ricondotta - e questa è l'occasione, forse, la sollecitazione del collega Lavy e di tutti coloro che sono intervenuti -, che vada fatta un'analisi anche storica che credo, dopo 80 anni, possa essere affrontata probabilmente senza il timore di scalzare dei miti di cui oggi forse non abbiamo più neanche tanto bisogno; però non è possibile credo immaginare e pensare che davanti ad una ricostruzione così maldestra e dovrei dire pénible , penosa, che ho ascoltato qualche tempo fa da parte di un esponente di Fratelli d'Italia, da cui anche loro stessi e il segretario hanno preso le distanze. Io non penso che dopo una boutade di questo genere, così anche poco circostanziata da un punto di vista storico, si debba immediatamente, un Consiglio regionale, un sistema, le scuole, le sociétés savantes , chi più ne ha, più ne metta, lavorare per una ricostruzione ed una riabilitazione della figura di Chanoux, altrimenti la daremmo vinta ad una persona, come il buon omissis , che avrebbe raggiunto poi di fatto, alla fine, il risultato, cioè avrebbe portato comunque questo dibattito in Consiglio regionale. Oggi si è fatto secondo me con un approccio laico, devo dire, con un approccio intelligente, ma se noi seguissimo un po' questa linea, questa volontà di riabilitare in qualche modo una storia che è stata completamente rivista ed è stata semplificata, poi alla fine faremmo probabilmente qualcosa che non è opportuno. Io credo che sicuramente si debbano trovare delle occasioni per raccontare Chanoux, raccontarlo senza infingimenti, raccontare il suo impegno, che ha intrapreso sin da giovanissimo, quando lui faceva i suoi studi al liceo. Se ben ricordo, fu il fondatore di un primo giornale, il giornale di liceo a 16 anni, in cui comunque perorava la causa del mantenimento, a seguito di un'italianizzazione che si faceva sempre più breccia, il mantenimento della lingua francese come langue maternelle , come patrimonio culturale identitario, e dopo, successivamente, l'impegno di Chanoux sempre nel cercare di valorizzare una storia ed una cultura, quella valdostana, che innegabilmente ha sempre avuto delle peculiarità e delle particolarità che davano fastidio. Lo diceva anche il collega Perron, quando la Valle d'Aosta fu in qualche modo inserita all'interno del Regno di Sardegna, è certo che non faceva comodo mantenere certe franchises , non faceva comodo ad uno Stato che ha un'entità che era molto centralistica ,mantenere certe caratteristiche e certe peculiarità, tanto che nella storia, a fine dell'800, non è che avvenne solo con il fascismo, ma ci fu un progressivo processo di italianizzazione, con l'eliminazione delle scuole rurali, con il tentativo di portare comunque maestre, insegnanti di lingua italiana, che non capivano niente di francese e di patois, che faticosamente riuscivano anche a comunicare. Raccontare un Émile Chanoux credo anche nelle sue fasi storiche che lo hanno visto anche indipendentista ad un certo punto, nei suoi scritti lui parla di un Etat régional, parla addirittura di un'annessione alla grande Suisse, lui sognava i 20 milioni di persone che potessero in un contesto similare, da un punto di vista linguistico e storico, che potessero in qualche modo aggregarsi intorno ad un'unica entità. Poi credo che pragmaticamente Chanoux poi ha fatto anche lui un processo in cui ha capito probabilmente che certe rivendicazioni potevano forse trovare più risposta nello Stato italiano, con tutti gli eventi e le questioni di cui sappiamo, quindi con tutto un lavorio che poi fu intrapreso da Chabod e poi successivamente da Lussu (caso strano, poi il relatore della nostra autonomia non fu un valdostano, ma fu un sardo). Credo che questa discussione in qualche modo debba andare avanti e la riabilitazione della figura di Chanoux, contro chi dice che Chanoux è stato fascistissimo, un fascista, e lascia intendere che lo fu fino in fondo, credo dica di un'ignoranza sostanziale della storia; basterebbe leggere solo la premessa della dichiarazione dei rappresentanti delle popolazioni alpine, solo il ""constatando"". Questa fu la sua dichiarazione a morte per quanto mi riguarda, perché lui, Ernest Page e Chabod da fuori, perché non fu presente, dicevano che ""i 20 anni di malgoverno livellatore e accentratore hanno avuto per le nostre Valli seguenti, dolorosi e significativi risultati: oppressione politica attraverso l'opera dei suoi agenti politici amministratori, incuranti ed ignoranti di ogni tradizione locale; rovina economica; distruzione della cultura locale per la soppressione della lingua fondamentale locale"". Questa premessa, questo ""constatando"", che è alla base un po' della dichiarazione di Chivasso, io credo che renda giustizia completamente ad un uomo. Come forse ha detto il collega Caveri o come ha accennato anche il collega Perron, non si può fare la storia o tradurre la storia o interpretare la storia 80, 90, 100 anni dopo. In quei momenti, vi era un'adesione verso il fascismo, anche da parte comunque del clero, che era assolutamente allineato, e Chanoux frequentava quell'ambiente perché era fortemente convinto che dovesse essere quella la strada, la strada della tradizione e anche della tradizione religiosa. Quando il collega Lavy citava anche tutte le sue considerazioni su come dovrebbero essere i giovani valdostani, questo raccontare che dovrebbero essere forti, che dovrebbero fare figli, che la famiglia come luogo ed entità in cui si sviluppano eccetera, è chiaro che lui seguiva un'idea fortemente religiosa, che gli era stata trasmessa dalla famiglia, dalla mamma soprattutto. Io penso che questa cosa si possa assolutamente cogliere, è stato detto dal collega Di Marco e da altri, noi abbiamo una Fondazione che nel 1994 è stata costituita con una legge regionale, che lavora proprio sulla figura di Émile Chanoux. Io vi invito ad estrapolare gli scritti di Chanoux che sono poderosi e sono comunque una sorta anche quella di testimonianza del suo pensiero. La Fondazione Chanoux continua a portare avanti dei progetti, continua a lavorare per raccontare Chanoux, tra l'altro in maniera molto pragmatica, perché se voi leggete l'introduzione, sulla questione per esempio del suicidio sì, suicidio no, morte violenta, tortura eccetera, anche loro ad un certo momento dicono: ""Per noi questa cosa qua ha un'importanza relativa, ciò che conta è ciò che ha fatto, ciò che conta è ciò che è stato capace di trasmettere attraverso il suo vero testamento che è la dichiarazione di Chivasso"". Nelle scuole io penso che si stia lavorando: qualcuno ha citato, mettendo le mani avanti, l'autonomia scolastica eccetera; voi pensate che per esempio i percorsi chanousiani che fa l'Istituto storico della resistenza, hanno comunque ad oggi un centinaio già di adesioni; sono state proposte a dicembre di quest'anno a Valsavarenche per esempio delle giornate dove è stato invitato anche il Sindaco di Ventotene, dei parallelismi per esempio tra Ventotene e Chivasso, forse c'erano anche sia il collega Lucianaz che il collega Lavy. Io credo che in Valle d'Aosta si lavori, le cose che ci siamo detti oggi probabilmente - e qua concludo e mi scuso se prendo ancora 30 secondi -, io penso che serviranno a chi è sensibile, a chi ascolta e a chi si fa un'idea anche di questo tema, sarà occasione anche per approfondire in maniera diversa la figura di Chanoux e soprattutto per rileggere la storia in chiave moderna, perché la storia va sempre contestualizzata prima, ma va poi letta con gli strumenti storiografici e con la storia che è passata. Vi chiediamo di ritirare la mozione e credo che questo dibattito di oggi, in qualche modo, alla fine abbia portato al risultato che lei, collega Lavy, e i suoi colleghi, avete voluto probabilmente fissare con quest'impegnativa."
47150,XVI,21/03/2024,"AMMINISTRAZIONE REGIONALE, Celebrazioni",20,fr,293.0,1968.0,M,UV,20,5787,"Quelques réflexions de ma part aussi, parce que nous sommes là depuis plus d'une heure et le débat a été vraiment très intéressant, complet, avec une exposition personnalisée, avec des façons d'envisager le sujet assez particulières: qui a voulu entrer dans l'histoire, qui a voulu entrer dans l'actualité, qui a voulu donner une image complète, pas seulement d'Émile Chanoux, qui est un des trois points que j'ai annotés pour faire une petite analyse. Evidemment, on doit contextualiser Émile Chanoux à l'intérieur d'un moment historique tout à fait particulier et, pour ce qui nous concerne, d'un point de vue général, on n'a pas de doute sur la valeur de l'homme, sur sa vie, sur ses écrits, sur tout ce qui nous a laissé. Sur sa mort, on ne s'exprime pas: ils l'ont fait des historiens, des personnes capables, sans doute, d'envisager des parcours historiques et thématiques qui peuvent nous donner quelques suggestions pour comprendre ce qui est, en effet, arrivé et ce qui s'est passé; de l'autre part, nous refusons, dans la façon la plus forte possible, le révisionnisme qui a été à la une il y a quelques mois, et ça fait plaisir, tout de même, de voir qu'il y a des situations de centre droite qui s'éloignent de ce type d'approche envers Émile Chanoux; ça nous fait plaisir, ça rend honneur au martyr valdôtain. Il n'y a pas grand-chose à ajouter sur les évaluations qui ont été faites sur Émile Chanoux, mais parce que Émile Chanoux ce n'est pas seulement un argument d'élite, ce n'est pas un argument seulement des historiens, ce n'est pas un argument seulement des techniques ou des politiciens; va être quelque chose qui rentre dans le cœur de tous les Valdôtains, pouvant relancer cette affection envers notre Vallée, envers ses traditions, envers la possibilité de retrouver une attention à tout ce qui nous a laissé cet homme. Le deuxième thème à mon avis à souligner est qu'est-ce qu'on a fait jusqu'à maintenant, au cours de ces 80 ans depuis sa disparition? On a travaillé dans la direction correcte, on a cherché à épanouir sa pensée, on a travaillé pour laisser aux jeunes des traces importantes afin de former l'esprit de nos jeunes? Alors, je me retrouve dans ceux qui ont souligné le fait que, à tour de rôle, l'Administration a essayé de solliciter l'attention sur les thématiques, mais pas seulement l'Administration (on parle de l'école) et, évidemment, on pourrait faire plus. On pourrait toujours faire plus. On peut se pencher sur des arguments importants: dans des différentes occasions on a essayé de le faire, on l'a fait dans le passé et on essayera encore de relancer cette activité mais, de temps en temps, on se perd des aspects importants. Des administrations locales sont attentives à l'argument d'Émile Chanoux. Les citations, que, de temps en temps, la politique emploie, sont là pour témoigner un intérêt jamais endormi envers la figure du martyre, et les historiens - même avec leurs diatribes et le fait qu'il y a des pensées quand même différentes - soulignent et gardent en considération l'effet que Émile Chanoux a encore aujourd'hui dans le contexte social, économique et politique de notre Région. Mais, ce que nous faisons suffit ou on doit essayer de relancer la pensée de Émile Chanoux? Et sont ces travaux avec des instruments un peu nouveaux, non seulement dédiés - je le disais auparavant -, à l'élite, à ceux qui s'intéressent de politique, d'administration ou d'histoire; on devrait, à notre avis, essayer... et nous le ferons, même dans les manifestations et dans les moments de partage de ce 80 e anniversaire de la Libération, de l'Autonomie et de la Résistance, parce que nous pensons que, parfois, on doit rendre plus simple le message et approcher peut-être dans une façon moins formelle un tas de personnes que, probablement, n'ont pas envie de suivre des débats plus techniques. Et alors on essayera d'approcher à nouveau les jeunes avec une initiative qui recueille un peu ce que le collègue Marguerettaz a relancé et on retrouvera la possibilité d'imprimer à nouveau un livre, qui a fait objet d'une publication en 2011, qui porte le titre de ""Je te raconte Émile Chanoux"": un livre destiné aux enfants de 10 à 15 ans et qui, dans une façon très simple, approche la vie et le sentiment de Émile Chanoux. Comme ça, on essayera de travailler pour épanouir cette idée, même à travers le théâtre populaire, avec des approches un peu particuliers, mais en soulignant dans cette façon toutes les possibilités d'approcher des gens qui probablement ne verraient pas dans un débat public, pour faire autre chose, et c'est là qu'on souhaite une participation chorale à ces initiatives; on a la possibilité de travailler à l'intérieur du comité pour le 80 e et on devrait essayer de mettre là nos idées, de poser nos questions et de partager nos soucis, comme nous l'avons bien fait et, même en ne pas votant cette motion, je remercie tout de même monsieur Lavy pour avoir lancé la possibilité, qui a été recueillie par les collègues, d'exprimer dans ce contexte officiel et très important et de donner de nouveau vie à un parcours de valorisation d'Émile Chanoux, même dans la politique; on le fait souvent mais une fois en plus c'est quelque chose de très important. Et alors voilà que le sujet est toujours très moderne et doit être continuellement mis à jour sur les possibilités de partager, avec le plus de monde possible, la vision et les attentes de cet homme qui sont autrement modernes et actuelles. Avec cet esprit, donc, on cherchera à travailler encore plus et encore mieux, pas seulement pour le 80 e mais dans les initiatives que l'administration peut mettre en marche et faire démarrer avec ses différentes structures, avec ses différents Assessorats, pour améliorer toujours ce que cette Région doit à cet homme."
47150,XVI,21/03/2024,"AMMINISTRAZIONE REGIONALE, Celebrazioni",20,fr,185.0,1983.0,M,LEGA VDA,22,10657,"Sono colpito positivamente dal dibattito che si è sviluppato e mi è venuta in mente, mentre sentivo e ascoltavo i vari interventi, una delle tante dichiarazioni che il professor Barbero, che è stato anche ospite della Valle d'Aosta, ha fatto, distinguendo e dando il giusto peso a quello che la storia ha nella società. Il professor Barbero diceva: ""Ogni volta che un regime va al potere, fa una cosa: cambia i libri di storia, cambia quelli. Non cambia quelli di geometria o di matematica o di geografia, cambia quelli di storia"". E questo è il segnale di quello che un regime fa quando va al potere, e soprattutto il peso che dà un regime alla storia. Io sono molto felice che si sia acceso anche un dibattito rispetto alla storia, e ringrazio infinitamente il collega Lavy per aver voluto introdurre quest'interessante mozione, su cui la Lega ovviamente ha un'assoluta compattezza, come ha evidenziato il collega Perron, che ringrazio per l'ottimo lavoro storico con cui ci ha voluto arricchire. Io ho ascoltato con attenzione anche le parole dell'assessore Guichardaz, che ha ancora evocato la questione della tessera, e siccome un po' a volo d'uccello, ma in qualche maniera è uscito, ma lei ne ha parlato ancora in maniera diffusa e - ripeto - sono veramente contento del dibattito, anche storico, che questo Consiglio fa; purtroppo spesso non si parla di politica, non si parla di storia, non si parla di nulla, spesso, ad un certo punto, la politica diventa arida, invece la politica ha anche le idee e un qualcosa in cui credere. Allora è anche - secondo me - opportuno fare un piccolo inquadramento storico rispetto alla vicenda della tessera, perché è giusto fare un po' di storia, come ha anche ricordato il collega Perron. Caso vuole che il collega Perron abbia fatto un approfondimento anche sulla guerra spagnola, quindi abbia avuto la possibilità di studiare approfonditamente, e lo ha dimostrato. Io ho fatto la mia tesi di laurea sulla storia della Destra e del MSI in Valle d'Aosta; in questa mia tesi mi sono imbattuto in quella che poi è diventata una delle notizie che sono uscite alla ribalta ultimamente e devo dire che, con una certa anche fortuna, in un archivio ho anche trovato i due rapporti della Regia Questura di Aosta e della Legione territoriale dei Carabinieri Reali di Torino che avevano appunto fatto ai tempi, sulla figura di Chanoux, con la conferma in entrambi i casi che Chanoux risultava iscritto. In realtà, questi sono i documenti che poi furono pubblicati dal Movimento Sociale Italiano nel 1980, perché poi la vicenda si origina da lì. Che cosa accadde (lo riporto nella mia tesi)? Venne detto allora da un servizio della RAI: ""È comparso da qualche giorno nelle vie di Aosta un manifesto firmato dalla locale sezione del Movimento Sociale Italiano, Destra Nazionale, in cui vengono resi noti alcuni documenti da cui risulta che Émile Chanoux, padre dell'Autonomia e martire della Resistenza, è stato iscritto al Partito Nazionale Fascista dal 1928 al 1943, con un polemico riferimento alla frase di Chanoux recentemente scolpita sul Palazzo regionale"". I missini concludono la frase: ""Enfin on voi clair"". Se noi ci fermassimo a questo, prenderemmo dei documenti e diremmo: ""Questi sono i documenti, questo è quello che è accaduto e ci fermiamo qui"". Il problema è che la storia va vista nella sua interezza e credo che vedere la storia nella sua interezza ci possa permettere di vedere pregi, difetti, luci e ombre, ma anche la complessità, che non è solo di una persona, ma è dell'uomo in generale e della sua famiglia. Se è vero che la presenza di questa tessera viene riportata sia dall'indagine della Regia Questura di Aosta, sia dall'indagine della Legione territoriale Carabinieri Reali di Torino, è altrettanto vero che l'azione politica di Émile Chanoux fu evidentemente opposta ed in contrasto con i valori che il fascismo propugnava, al punto che Émile Chanoux operò in clandestinità con la Jeune Vallée d'Aoste, che aveva degli obiettivi, che aveva chiaramente dei valori, che erano diametralmente opposti rispetto a quello che il fascismo proponeva. Allora, una persona, che vede un elemento e ne vede un altro che è di senso assolutamente contrastante, dovrebbe farsi delle domande, cioè perché una persona possiede quel tipo di tessera se poi aderisce ad associazioni che hanno un obiettivo assolutamente diverso? A queste domande ci arrivano due elementi: uno è la dichiarazione della vedova Chanoux che disse, proprio in quell'occasione, ""É vero, Émile Chanoux risulta iscritto al PNF dal 1928, ma questo è dovuto ad un eccesso di zelo del padre, che, preoccupato per il futuro del figlio, apertamente e fieramente oppositore del regime, lo iscrisse a sua insaputa. Quando successivamente la cosa venne a conoscenza di Émile"", scrive la vedova, ""egli si trovò nell'impossibilità di elevare una protesta, che avrebbe coinvolto inevitabilmente anche il padre. La figura di Chanoux viene comunque solo superficialmente intaccata dalle descritte polemiche, perché il suo pensiero e le sue azioni per la Resistenza e per l'Autonomia smentiscono palesemente la sua adesione al consenso di massa del ventennio nero. Se c'è invece una lezione da imparare dall'intera vicenda è che fatti e documenti marginali come questi assumono un po' di importanza e destano qualche curiosità solo perché vengono alla luce con ritardo e tra le polemiche"". È evidente che questa dichiarazione non può che chiarirci il senso di quello che viene riportato. Immaginate in quel periodo, in un periodo in cui evidentemente non c'era una libertà di pensiero, di espressione del pensiero, che non fosse chiaramente quella che andava in una direzione del regime, fare attività, addirittura, esporsi con un'attività che va contro il regime. È di tutta evidenza che, quindi, in quell'occasione, la spiegazione della vedova Chanoux ha assolutamente senso: un genitore preoccupato dell'azione dell'attività che va contro regime, preoccupato per il futuro e il destino del figlio, decide di fare un qualcosa che lo metta al riparo, e immaginate che cosa sarebbe accaduto se Émile Chanoux avesse detto: ""No, ma, guardate, mio padre mi ha iscritto a mia insaputa"". È evidente che si sarebbe aperta quantomeno un'inchiesta nel merito e si sarebbero approfonditi i motivi per cui un padre iscriveva a sua insaputa un figlio. Qui ci viene in soccorso un altro elemento: che la data di iscrizione della tessera del PNF è quella del 21 aprile 1928 e noi non ci dobbiamo dimenticare che il 29 marzo del 1928 venne stabilito che gli iscritti al partito fascista avessero la precedenza nelle liste di collocamento lavoro e anche evidentemente in alcune posizioni di rilievo pubblico. Allora è chiaro che questi due elementi, messi assieme, non possono che coincidere sulla lettura che è stata data dalla vedova Chanoux, che probabilmente omette anche un particolare: che un genitore avvedutamente o in maniera preconizzatrice di problemi o preoccupato per il futuro, dice: ""Per evitare che mio figlio possa rimanere tagliato fuori o che mio figlio possa passare dei guai e non possa raggiungere determinate posizioni pur avendone le capacità, è giusto metterlo in regola"". Questi eventi, in realtà, sono accaduti continuamente durante il regime, tant'è vero che, allargando un po' il discorso, qualcuno probabilmente avrà sentito parlare di Ettore Muti, Ettore Muti in realtà si chiamava Muty non con la i finale ma con la y. Il padre che lavorava all'anagrafe modificò la lettera finale del nome perché quel Muty con la y finale era troppo esotico e lo avrebbe tagliato fuori - chiaramente parliamo ancora di italianizzazione e di quello che veniva condotto ai tempi - da alcune posizioni o lo avrebbe fatto vedere in cattiva luce, ed utilizzò anche il fatto che Muti fosse scappato per combattere la Prima Guerra Mondiale, pur non avendo l'età, per cercare di inserirlo, anche qui come titolo di merito, per introdurlo al lavoro. Questi sono tutti elementi che portano ad avvalorare quella che fu la tesi della vedova di Chanoux e che ci portano ad inquadrare nella giusta dimensione quelli che furono gli eventi che poi hanno portato anche alle polemiche che sono un po' emerse. Rispetto invece ad una valutazione politica che io ho sentito poco fa dall'assessore Caveri, che ha ritenuto opportuno provare ad evidenziare una presunta incoerenza fra la posizione sovranista e quella federalista, credo che abbia già risposto in maniera decisamente convincente il collega Perron, ma mentre lo formulava, io, tra me e me, continuo a pensare ad una domanda che io formulo ogni volta e a cui non ottengo risposta: è forse meno degna una persona che si definisce sovranista, e quindi che desidera poter disporre pienamente della facoltà di scelta sul proprio territorio, e quindi è in contraddizione rispetto a questo, o forse è più in contraddizione una persona che si definisce autonomista, ma accetta che ci sia un'autorità, un'entità, su, al nord, fra le deliziose steppe di Bruxelles, che decide con tanto di funzionari e burocrati a tavolino quale sia la misura delle zucchine o quale sia la quantità dei lupini che si possono coltivare per metro quadro, oppure le emissioni che le automobili o le case devono avere? Chi è che è maggiormente in contraddizione? Secondo me, è proprio chi si definisce autonomista ma si affida a questo mostro burocratico che sta a Bruxelles e che, senza conoscere nulla dei territori - lo abbiamo visto per esempio con l'Olanda, con le proteste che sono scoppiate dagli agricoltori olandesi in primis , che poi hanno contagiato tutta Europa -, quando si è detto: ""Adesso imponiamo al Governo olandese di tagliare del 50% le emissioni degli allevamenti perché le mucche producono metano e quindi il metano è brutto ed inquinante e invece se ci sono delle fabbriche, le fabbriche sono green , quelle le tuteliamo un pochino di più perché va bene così"". Io credo che, fra questi due modelli, obiettivamente il modello sovranista che dice: ""A casa mia decido io perché conosco il mio territorio"", che è quello che peraltro abbiamo anche provato a sostenere durante la pandemia, cioè le aziende del territorio decido io quando aprirle o quando chiuderle, o forse mettermi in zona gialla, in zona rossa perché la percentuale mi dice che l'RT, che l'1% delle persone è contagiato e quindi, considerando ad esempio il Comune di Rhêmes alla stregua del Comune di Roma, forse probabilmente non avevano senso di esistere. Rimango quindi fieramente convinto che forse si debba avere maggiore possibilità di azione e si debba avere la sovranità su quello che è il proprio territorio e non demandarla ad un ente terzo."
47150,XVI,21/03/2024,"AMMINISTRAZIONE REGIONALE, Celebrazioni",20,fr,206.0,1966.0,F,PCP,24,3205,"Molto brevemente, perché tanto è già stato detto, però ci tengo a fare due considerazioni soltanto. La prima è per ribadire che condivido quanto è stato detto sia dalla collega Guichardaz che da altri colleghi che hanno parlato, cioè che personalmente non ritengo molto importante stabilire se si sia trattato, nel caso del notaio Chanoux, di un assassinio da parte del regime fascista o di un suicidio; ciò che conta è che Émile Chanoux è una vittima del fascismo, resta una vittima del fascismo, è stato ed è un antifascista. L'altra considerazione che vorrei fare è questa: non condivido tanto l'idea per cui la Valle d'Aosta non abbia valorizzato la figura di Émile Chanoux. È già stata ricordata da molte persone l'attività di Fondazioni, della Regione stessa, che ha pubblicato testi che parlano di Chanoux; il Presidente ha ricordato anche un volumetto che è ad uso delle scuole. Io vorrei ricordare un ente che non è stato citato in questa lunga discussione che abbiamo fatto e che è stato sicuramente importante, cioè l'Istituto Storico della Resistenza, di cui il figlio di Émile Chanoux è stato a lungo, fino al momento della sua morte, Presidente; in particolare, vorrei ricordare il lavoro importantissimo che è stato fatto da Paolo Momigliano Levi, che è il maggiore conoscitore, credo, degli scritti di Chanoux e che ha pubblicato un volume di 916 pagine che raccoglie tutti gli scritti di Émile Chanoux. Un'opera che è costata anni di lavoro, un modo sicuramente serio di studiare e di fare divulgazione storica, e l'Istituto Storico ha anche pubblicato altre opere, sempre di Chanoux, ma anche dell'altra figura che è stata citata in Aula dal collega Perron, e cioè di Federico Chabod. Io credo quindi che ad entrambe le figure sia stato dedicato, almeno dal punto di vista degli studi e anche della divulgazione, tempo, energie e anche pubblicazioni di qualità. Per quello che riguarda la scuola, dicevo appunto che il Presidente ha citato un volumetto, ce ne sono altri, ci sono state nel tempo delle opere legate soprattutto all'insegnamento, alla didattica dell'educazione civica, che la Regione ha pubblicato e che sono state a lungo in uso nelle scuole valdostane. Oggi purtroppo alcune di quelle sono un po' datate e anche lì sarebbe importante rieditarle. Ho collaborato nel 2001, sono stata anch'io coautrice di una pubblicazione dedicata alle scuole che riprendeva quattro biografie di quattro figure importanti di quel periodo della nostra storia, vale a dire Émile Chanoux, Primo Levi (che, come sappiamo, è stato arrestato in Valle d'Aosta ad Amay e poi deportato ad Auschwitz), Émile Lexert ed Ida Desandré, ed è una pubblicazione che è proprio operativa per quello che riguarda l'attività didattica, cioè mette i ragazzi in condizione di poter accedere direttamente a dei materiali ovviamente scelti, che non sono esaustivi, ma che possono davvero rappresentare un avvicinamento delle scuole a queste figure che sono estremamente importanti. Credo che non ci sia stata una trascuratezza ma, al contrario, penso che si dovrà continuare in questo solco per far conoscere alle giovani generazioni quei personaggi, quella parte di storia di cui, bene o male, siamo tutti figli."
47150,XVI,21/03/2024,"AMMINISTRAZIONE REGIONALE, Celebrazioni",20,fr,0.0,1985.0,M,RV,26,4495,"Soltanto per fare alcune brevi considerazioni ed esprimere la posizione di Rassemblement Valdôtain sulla mozione che voteremo pour l'esprit , non tanto magari per alcuni passaggi dell'impegnativa su cui cercherei di concentrarmi almeno in senso lato, perché il dibattito è stato sicuramente molto interessante, però, oggettivamente, al di là di tutto, stiamo parlando di una mozione che ha un'impegnativa specifica e dice determinate cose. Io penso che non sia né oggi né sia compito di quest'Aula riscrivere o scrivere dei pezzi di storia o fare anche delle valutazioni su quelli che sono stati anche percorsi e processi storici che gli stessi storici, chi si occupa di questi temi, giustamente sta ancora cercando di approfondire. Io sono d'accordo con due passaggi che sono stati fatti nel dibattito: sono d'accordo con il collega Caveri, laddove dice che non bisogna fare della retorica, come non bisogna ridurre tutto il senso storico, tutto il percorso complesso della nostra autonomia, io direi, su una sola figura, una figura sicuramente importante e sicuramente fondamentale. Il collega Marguerettaz ha citato una pubblicazione, come anche altri colleghi: è una pubblicazione giustamente che va aggiornata, io penso che anche la pubblicazione di ""Parcours de l'autonomie"" di Roberto Nicco, dove ""Federalismo e autonomie"" c'è e dove c'è un messaggio fondamentale che dice che la nostra autonomia non nasce durante o dopo la Seconda Guerra Mondiale, ma nasce da molto prima. È ovvio che bisogna poi ad un certo punto dare un inizio per necessità storica, ma io penso che quest'inizio sia nato molto prima, e sono anche d'accordo sul fatto che è molto complesso, almeno io la penso così, dire oggi che cosa Chanoux o Chabod potrebbero dire di quello che siamo. Questo non possiamo saperlo, perché non sono presenti, come per noi è difficile dare giudizi oggi perché all'epoca non c'eravamo, quindi sicuramente si possono fare considerazioni politiche, ricostruzioni storiche, ma è sempre molto complicato. Io ho ascoltato anche l'intervento dell'assessore Guichardaz e ritengo anche che ci siano dei passaggi interessanti, ho anche ascoltato il passaggio che ha fatto il Presidente Testolin dicendo, in sintesi, se ho capito bene, che è stato fatto molto, potremmo fare molto e giustamente non bisogna dire che non è stato fatto nulla. Però mi sento di fare una considerazione ed un invito, soprattutto, che c'è in parte nel secondo punto dell'impegnativa: io inviterei la Fondation Chanoux ad occuparsi un po' meno di gonnellini, cazzuole e cappucci, e magari ad occuparsi effettivamente di quello che è stato Chanoux, di quello che è stato il percorso storico. Noi avevamo provato a presentare un ordine del giorno di approfondimento del Fonds Henri Voisin, che magari ci permetterebbe di capire un passaggio fondamentale, perché comunque sappiamo benissimo che l'annessionismo alla Francia è stato pesantemente finanziato dal Deuxième bureau e da quelle che erano delle logiche terze, anche di potenza, di quella che era una nazione sconfitta che si doveva riscattare. Io inviterei la Fondation Chanoux, tra una presentazione di un libro ed un altro - che vanno benissimo, ma che forse hanno un po' poco a che fare con la finalità della Fondazione che, comunque, beneficia di importanti finanziamenti -, nell'ambito ovviamente dell'autonomia e della sua indipendenza, ad impegnarsi magari un pochettino di più e, perché no, a coinvolgere anche l'Ufficio di Presidenza del Consiglio. Ben vengano, ripeto, le presentazioni di libri e anche di romanzi che parlano dell'epoca - interessante è stato ""Il Ducetto"" di De Nicola che, tra l'altro, ho letto, è un bellissimo romanzo -, ma che la Fondation Chanoux si occupi di questo, oggettivamente io ho dei grossi dubbi. Come anche ""Cavalieri che attraversano le Alpi"": ricordo la collega Minelli aveva fatto un'ottima descrizione di quella ricerca che era stata finanziata. Occupiamoci di quella che è la problematica vera per cui questa Fondazione è nata, aiutiamola, sosteniamola e, perché no, ben venga qualsiasi tipo di pubblicazioni. Ripeto, ho ascoltato con grande interesse le posizioni di tutti, penso che si siano dette cose anche fortemente, in realtà, collegate l'una con l'altra, anche se poi l'espressione del voto sarà diverso, però facciamolo realmente e, assessore Guichardaz, vigili sulla Fondation Chanoux, che non si dimentichi, che ogni tanto non esca dal seminato o prenda delle varianti che non le devono essere proprie."
47150,XVI,21/03/2024,"AMMINISTRAZIONE REGIONALE, Celebrazioni",20,fr,171.0,1995.0,M,LEGA VDA,28,2738,"J'ai voulu centrer cette motion sur la pensée, pas sur l'histoire; l'histoire a été le prétexte pour ne pas soutenir cette motion. C'était, je crois, essentiel de donner un signal sur la figure et la pensée de Chanoux. Et bien, le signal est arrivé, mais de direction opposée à celle que je m'attendais. L'unica questione storica che ho tirato fuori è appunto quella del suicidio-omicidio, come se, per esempio, nel caso Mattei, non contasse se sia stato un incidente o sia stato un omicidio. Cambia, perché nell'omicidio ci sono dei mandanti, e sappiamo benissimo che Chanoux non dava fastidio solo ai fascisti, non dava fastidio solo a loro. Però è giusto, se ne occupino gli storici di questo e ora gli storici hanno approfondito la questione ed è praticamente evidente che è stato omicidio. Non cambia niente. Si è poi parlato di intromissione del Consiglio regionale su un tema così, e quella scritta di chi è? Non lo so, togliamola, perché altrimenti è una presa in giro se si parla di intromissione su un tema così. Togliamola, punto, almeno facciamo i puristi e tiriamo di mezzo Chanoux solamente quando ci conviene. Si è detto poi che Chanoux non deve diventare un santino. Ma chi è che organizza un congresso il 18 maggio? Me lo chiedo, chi è che organizza un congresso il 18 maggio? Non lo so, quello non è un santino? Boh, non so cosa sia, è una recomposition , un'operazione politica. Va bene, va benissimo, non cambia niente, tanto non è un problema; c'è un bel po' di dispiacere però, perché credevo che, al di là di tutto, su una mozione così, che poteva anche essere emendata se in alcuni passaggi non era del tutto condivisibile da parte di qualcuno, sarebbe stato necessario dare un segnale su di un simbolo che viene attaccato, e che soprattutto le giovani generazioni non conoscono. Ed è questo l'aspetto più grave: in prospettiva, i nostri giovani, una figura come quella di Émile Chanoux, non la conoscono, ed è questo l'aspetto più grave per cui si dice: ""Ma di Chanoux si sta già facendo molto, si è fatto un sacco"", forse anche troppo, una volta, nel passato, perché Chanoux purtroppo è sempre stato strumentalizzato da alcune parti politiche e nessuno ha mai detto che non sia stato fatto niente. Sfido chiunque ad andare a riascoltare il mio intervento e a dire che io ho detto che non è stato fatto niente. Ci mancherebbe altro, anzi, in certe fasi è stato fatto pure troppo su Chanoux, tra cui anche il ritiro di certi libri che erano un po' scomodi. Comunque porto al voto questa mozione però concludo con una frase di Chanoux: ""Et bien jeunes hommes valdôtains, concluez. Concluez qu'il nous faut agir pour ne pas laisser devenir les valdôtains sans caractère et sans âme "". Oggi si sono capite tante cose."
47150,XVI,21/03/2024,"AMMINISTRAZIONE REGIONALE, Celebrazioni",20,fr,178.0,1963.0,M,RV,30,3163,"Encore deux mots, s'il vous plaît. Mi stupisce veramente che l'Union Valdôtaine, Stella Alpina, MOUV, PD, Federalisti, Pour l'Autonomie, non sosteniate quest'iniziativa, almeno per lo spirito, ma anche oggi vi dimostrate per quello che siete, non esprimo l'aggettivo, vergogna. Ho sentito tanto inesattezze, comincio con l'Assessore. Anche se condivido gran parte, Assessore, di quello che ha detto, però le riporto solo le dichiarazioni di Binel, interrogato il 31 maggio del 1944, quando, per non finire immagino contro il muro, ha dichiarato: ""Io ho passato la notte tra il 18 e il 19 nella camera di sicurezza n. 1 attigua a quella alla n. 2, dove c'era Chanoux. Durante la notte non ho sentito alcun rumore, mi pare di ricordare che lo Chanoux avesse qualche segno o macchia in viso, ma io l'ho messo in relazione con il fatto che egli, per sfuggire all'arresto, si era buttato dalla finestra"". Questa è la sua testimonianza. Allora Chanoux indipendentista: Chanoux lo sapete meglio di me, che è stato un compromesso la Dichiarazione di Chivasso, l'ha affermato anche la vedova, Chanoux aveva posizioni ben peggiori per chi la guarda dalla parte del tricolore. Io non sono di quella tendenza e capisco benissimo il pensiero di Chanoux, quindi Chanoux ha avuto quella funzione di compromesso e, collega Minelli, equiparare Chanoux a Chabod, è come mettere i piselli con i porri, mi dispiace tanto, ma sono due scuole di pensiero diverse. Per carità, riconosciamo tutto il prestigio storico e accademico di Chabod ma non mi mescoli i piselli con i porri, per favore. La storia non si può banalizzare, mi spiace, allora se il collega Marguerettaz, il collega Testolin, il collega Lavevaz (che una volta ha rifiutato una mozione perché non si fa storia, ""Non è il posto per fare storia, quest'assise"", me la ricordo bene la sua espressione), passano il tempo a leggere i bilanci, io lo passo a leggere la storia e mi spiace sentir dire che non ha nessuna importanza sapere come è morto Chanoux. Ne ha tanta perché fa storia, poi a voi non interesserà, rispetto la vostra opinione ma chi fa storia deve capire anche come uno è morto, perché ha dei significati molto diversi. Poi, voi siete liberi di pensarla come volete, io vi dico il contrario. Dico anche che ridursi a cercare di modificare l'edizione di un libro, fare un po' di teatro, come ha suggerito il presidente Testolin ed affidarsi alla Fondation Chanoux, credendo con questo di fare tutta l'opera che invece la mozione richiede, è decisamente insufficiente, perché ricordare Chanoux come l'ispiratore dell'autonomia dello Statuto, è un altro assurdo storico. Sicuramente Chanoux non avrebbe accettato questo Statuto, questo è poco ma sicuro, non per niente è nata l'Union Valdôtaine proprio dopo la concessione dell'autonomia nel 1945 e l'Union Valdôtaine non ha mai visto né iscritto Chanoux, altrimenti sarebbe stata tutt'altra Union Valdôtaine e voi oggi, Union Valdôtaine, mi confermate che non siete degni minimamente di quelli che hanno fondato questo partito nel settembre del 1945. Votate quello che vi pare, è una vergogna istituzionale ed una vergogna storica. Andate per la vostra strada."
47150,XVI,21/03/2024,"AMMINISTRAZIONE REGIONALE, Celebrazioni",20,fr,96.0,1963.0,M,FP-PD,32,1311,"Buonasera a tutti. ""È il fuoco che cova sotto la cenere"", non sono parole mie, ma sono parole di Chanoux. Abbiamo il dovere di ravvivare questa brace, con la forza della conoscenza, che bisogna nutrire giorno dopo giorno, e lo si fa sempre con fervore e passione, ma non bisogna imporsi, bisogna farsi scivolare addosso la conoscenza e la cultura senza imposizioni. È molto difficile anche per me direttamente immergersi in quei momenti ed esprimersi, viste le espressioni che ho fatto in passato sul momento della Resistenza, su quei momenti terribili. Ho qui un libretto di lavoro di un giovane di 19 anni che, per necessità, doveva lavorare, imposizioni, pressioni, condizionamenti e forme di difficoltà di tutti i giorni, ma il libretto riporta ""Istituto nazionale fascista della previdenza sociale""; questo non vuol dire che uno era iscritto o in qualche modo aveva fatto delle scelte, era il momento storico per cui doveva in qualche modo lavorare e portare a casa uno stipendio. Nessuna colpa, nessuna accusa, momenti difficili da vivere e in cui sopravvivere, per fortuna scritti nei libri di storia e superati. Io credo che si stia facendo molto e si sarebbe fatto molto anche senza la mozione, poi sicuramente tutto è migliorabile. Ravviviamo quella brace e il pensiero di Chanoux sempre, ogni giorno."
47150,XVI,21/03/2024,"AMMINISTRAZIONE REGIONALE, Celebrazioni",20,fr,156.0,1976.0,F,FP-PD,34,2850,"Credo che oggi stiamo discutendo anche di questioni che richiedono, forse, un approfondimento con un po' più di calma fuori da quest'Aula. Io non so che dichiarazione abbia letto lei, collega Lucianaz, da parte di Binel. Allora a testimonianza, verbale di istruzione sommaria 21 febbraio del 1946, questo si trova all'Archivio di Stato di Torino, Procura di Stato di Aosta, e dice: ""Durante l'interrogatorio fui picchiato dal tenente Wolfart in faccia e sul corpo e, afferrato al corpo e costretto a picchiare la testa contro il muro. Il Chanoux venne interrogato dagli stessi individui che interrogarono me e nello stesso torno di tempo, non ricordo se immediatamente prima o immediatamente dopo. Non ho alcun motivo di ritenere che costui sia stato interrogato con un metodo diverso da quello adottato nei miei confronti"". Tra l'altro, lei sa bene che, all'imbrunire, Binel e Chanoux furono caricati su una camionetta e portati nella casermetta che ora è in via Frutaz, un grande edificio di quattro piani, dove alloggiava la pubblica sicurezza. Evidentemente, in quel momento lì, i due si confrontarono; quindi, se a distanza di due anni, Binel disse ed affermò in quel verbale, che poi fu preso a riferimento nei processi successivi, processo a Mancinelli, processo alle persone implicate, in qualche modo quella fu un po' la conclusione. Leggo ancora che ""Al termine degli interrogatori, Chanoux, ammanettato e livido per i colpi subiti, e la moglie hanno la possibilità di scambiare qualche parola nei corridoi della Questura "". Questo, tra l'altro, è Ernest Page, ""Émile Chanoux"", su Augusta Praetoria, il 15 maggio del 45, quindi è proprio il colloquio che è riportato e virgolettato. Il contenuto del colloquio è così riportato nell'articolo del 1945 da Ernest Page: ""'On t'a frappé Émile', lui dit-elle. 'Quelques coups' répondit-il 'mais ceci n'est rien, je suis perdu, oui je suis perdu. Toi, fais courage, pense aux enfants. Je te recommande aussi papa. Je croyais bien faire, puis tu vois... Ayons confiance en Dieu, pense qu'une bombe est tombée sur notre maison. Fais courage, fais courage"". Allora, a me non sembra che il buon Chanoux sia stato trattato sicuramente non con i guanti, ma neanche che i testimoni di allora, che erano le persone più vicine, cioè l'uomo che condivise le ultime ore con Chanoux e la moglie, che penso non abbia nessun interesse a mitizzare e a raccontare un momento doloroso appena prima della morte, dichiarino delle cose che non sono tali e non possano essere. Io penso che in quest'Aula bisognerebbe cercare anche, in qualche modo, di lasciare delle tracce che non vadano nella direzione ... Tra l'altro non riesco a capire poi di questa lettura sua qual è l'intendimento finale e che cosa intende in qualche modo concludere. Allora, se la verità è quella sua, io le cito esattamente ciò che fu detto."
47150,XVI,21/03/2024,"AMMINISTRAZIONE REGIONALE, Celebrazioni",20,fr,178.0,1963.0,M,RV,36,1508,"Merci monsieur le Président pour votre courtoisie. Binel, interrogato in carcere il 31 maggio 1944, si è salvato. Certo che era arrestato, o andava al plotone di esecuzione, o scappava in Germania. Posso leggere? ""Io sono stato arrestato il 18 maggio, quando venne arrestato il notaio Chanoux, ho rivisto un istante il Chanoux nel pomeriggio dello stesso giorno quando, dopo l'interrogatorio, ci toglievano le manette. Egli mi disse: 'io son perduto, tu non hai nulla, fatti coraggio'. Il giorno dopo, quando seppi della morte del notaio, pensai che con quelle parole aveva voluto alludere all'intenzione di sopprimersi. Egli era molto agitato. Io ho passato la notte dal 18 al 19 gennaio"", non so perché è scritto così sul verbale, ""nella camera di sicurezza n.1, che è attigua a quella n. 2 dove c'era Chanoux, e durante la notte non ho sentito alcun rumore. Mi pare di ricordare che lo Chanoux avesse qualche segno o macchie in viso, ma ho messo in relazione il fatto. L'avevano distrutto"" e Binel notava qualche graffietto sul viso. Queste sono testimonianze che ha raccontato la Idelma Pedron presente nella cella n. 3, che lei non cita, che era presente la notte della morte di Chanoux in cella. Allora, si informi e poi, se siete capaci di votare questa mozione del cavolo, se la votate, riusciremo ad approfondire una volta per tutto, magari con l'ausilio di qualche storico, anche se il signor Lavevaz non vuol parlare di storia in quest'Aula. Allora, vediamo di approfondire le cose e poi parliamo."
47150,XVI,21/03/2024,"AMMINISTRAZIONE REGIONALE, Celebrazioni",20,fr,196.0,1963.0,M,UV,38,1787,"Nel confermare ovviamente il fatto che su questa mozione ci sarà l'astensione del nostro gruppo, vorrei richiamare i ragionamenti che sono stati fatti prima e qualche considerazione. Collega Lavy, provo ad aiutarla: c'è una differenza sostanziale tra un incidente e un omicidio, mentre, se uno lo suicidano o lo uccidono, forse la differenza è di poco conto. Ma così do un argomento, perché Lucianaz può mettersi a fare degli approfondimenti e magari ci leghiamo all'attualità. Provi a fare uno studio, magari richiamando esperti, e capire se Navalny è morto di morte naturale o è morto con una somministrazione di veleno. Una morte naturale casuale, cioè ti fanno vivere a - 50 gradi, ti fanno provare tutta una serie di privazioni e poi casualmente muori. Allora, capisce che io non ho sentito nessuno, dotato di un'intelligenza normale, non parlare di un omicidio di Stato quando ha parlato della morte di Navalny; poco conta se è morto perché gli è venuto un infarto o gli hanno somministrato del veleno. La situazione è che lo Stato fascista ha creato le condizioni perché Chanoux morisse. Dopodiché, quando ho parlato anche della condanna del libro di Veltroni, avete ricostruito molto bene la presunta o comunque la certezza che Chanoux avesse la tessera del partito nazionale fascista, ma quello che conta non è la tessera, quello che conta è quello che uno ha fatto nella vita. Uno deve tenere conto del suo comportamento, perché davanti a te e davanti ad altri devi rendere conto non delle tessere, ma del comportamento che hai avuto e come hai contribuito all'evoluzione della tua società. Per cui, tutta una serie di aspetti sono - per conto mio, non voglio avere la verità -sono marginali. Noi abbiamo davanti a noi un uomo che ha sacrificato la sua vita per la sua Regione."
47150,XVI,21/03/2024,"AMMINISTRAZIONE REGIONALE, Celebrazioni",20,fr,110.0,1962.0,M,PA,40,737,"Ho ascoltato attentamente più di due ore di questo dibattito, ci sono delle situazioni di chi la pensa in una maniera, chi la pensa in un'altra, ma è stato anche molto piacevole. Però, alla fine, se io devo venir qui ad ascoltare che, per quello che dico io, mi devo vergognare di quello che faccio e voto, caro Consigliere Lucianaz non lo accetto, lei non si può permettere di dire che lei è il portatore della verità e noi siamo degli imbecilli. Io non mi devo vergognare, perché non è così. C'è stato un dibattito, mi sembrava pacato, corretto, come sempre bisogna mettersi sul piedistallo e sentenziare. Non è lei il portatore della verità. Io le dico adesso, ripeto e confermo che la nostra dichiarazione di voto sarà di astensione."
47000,XVI,22/02/2024,"ASSISTENZA SANITARIA E OSPEDALIERA, ENTI LOCALI, ISTRUZIONE PUBBLICA",1,it,185.0,1983.0,M,LEGA VDA,2,7596,"Il nostro Paese, come sappiamo, ha una tradizione culinaria che affonda le radici nella notte dei tempi e che, a differenza di altri Paesi nell'Unione europea, ma non soltanto, presenta una varietà di prodotti DOP e IGP che non ha paragoni al mondo. La dieta mediterranea, poi, come sappiamo, è considerata da sempre l'alimentazione migliore al mondo, sia per la qualità dei prodotti che vengono consumati, sia per quelle che sono le proprietà benefiche che favorisce e anche, soprattutto, in un'ottica di prevenzione. In questo quadro si inserisce purtroppo il Regolamento 5/2023 della Commissione europea, pubblicato sulla Gazzetta Ufficiale il 3 gennaio 2023, che prevede che, a partire dalla fine di gennaio, in tutta l'Unione europea possano essere venduti e comprati liberamente prodotti alimentari a base di acheta domesticus , cioè fatti con polvere di grillo, nonché le larve del verme della farina minore, congelate, in pasta, essiccate. Questo perché, è inutile ribadirlo ma credo che sia opportuno anche evidenziarlo, Bruxelles vede gli insetti e le proteine vegetali in generale come una risposta all'aumento del costo delle proteine animali, del loro impatto ambientale, della sicurezza alimentare, della crescita della popolazione e della corrispondente crescente domanda di proteina fra le classi medie. Questo è quello che dichiara l'Unione europea. Un altro modo, insomma, per colpevolizzare i nostri allevatori, già vessati da una normativa europea che vorrebbe addirittura pagare gli agricoltori per non coltivare la terra, pur di non inquinare. Un altro modo - e questo penso che sia palese - per applicare la famigerata Agenda 2030, che vuole distruggere il nostro mondo così come lo conosciamo. Quello che peraltro Bruxelles e la signora Von der Leyen ignorano è che il sistema agroalimentare italiano, a fronte del più alto valore aggiunto in Europa, pari a 65 miliardi di euro, espressione della qualità prodotta, ha un'emissione di CO2 ad essa correlata pari ad un terzo delle emissioni francesi e a metà di quelle tedesche, per non parlare ovviamente del confronto con gli altri continenti. Non che il tema della CO2 mi solletichi in maniera particolare, soprattutto alcune elucubrazioni fatte su di esse, sull'origine antropica del riscaldamento globale, questo sì, ma credo che sia in ogni caso giusto indicare i dati che contraddicono quella che è la narrazione che una certa Europa vorrebbe fare. Ora, sono sicuro che soltanto alla parola ""grillo"" o ""verme"", pensandolo nel piatto, a molti di voi e a molti Valdostani sarà sicuramente accapponata la pelle: il solo pensiero di cibarsi insetti, come possiamo immaginare, provoca resistenza da parte di milioni di cittadini, compreso il sottoscritto. Il problema che però vogliamo affrontare con questa mozione non è legato soltanto alla resistenza psicologica che le persone possono avere all'idea di ingerire degli insetti, quello che ancora non è chiaro è in che modo sia preservata la salute dei cittadini rispetto, oltre che al disgusto, all'elevata allergenicità di questi cibi, già verificata soprattutto nei soggetti allergici a crostacei, acari della polvere e anche ai molluschi. Va considerato, infatti, che molti insetti contengono numerosi elementi antinutritivi che ostacolano il normale assorbimento dei nutrienti, riducendone l'efficienza nutrizionale, per non parlare delle sostanze chimiche contaminanti e causa di intossicazione, come quella avvenuta nel 2007 in California per il consumo di cavallette importate dal Messico. Sostanze spesso presenti in questi insetti, dato che molto spesso essi sono importati da Paesi con standard sicurezza nettamente inferiore ai nostri. Da un lato ci troviamo quindi di fronte all'ennesimo attacco da parte dell'Unione europea alla nostra sovranità alimentare, dall'altro la preoccupazione per la salute dei nostri cittadini e soprattutto dei nostri bambini è grande. Pensate che nel Regno Unito è stata persino avviata una ricerca che interessa i bambini fra i 5 e gli 11 anni e coinvolge quattro scuole primarie in cui alla mensa verrà offerto un prodotto chiamato ""VeXo"", ovvero un mix di insetti e proteine vegetali: pensate che meraviglia da far sgranocchiare ai bambini. Ora, come sappiamo, la mensa scolastica non è soltanto un luogo - passatemi il termine - dove piazzare i nostri figli se non abbiamo a disposizione i nonni o i parenti che possono accudirli durante la pausa pranzo mentre i genitori sono al lavoro, ma la scuola esercita una vera e propria funzione educativa, anche attraverso la ristorazione scolastica, che rappresenta il luogo privilegiato per l'educazione alimentare. L'obiettivo è infatti anche quello di contribuire alla promozione di comportamenti alimentari corretti ed idonei al miglioramento dello stato di salute. La valenza educativa della mensa arriva oltre le mura scolastiche, raggiungendo tutta la famiglia, sia tramite lo stesso bambino che può raccontare a casa le conoscenze acquisite a scuola, sia direttamente, consultando il menù scolastico e acquisendone la composizione. Se osserviamo poi il 22 o rapporto ""Ecosistema a scuola""  di Legambiente appena pubblicato, arrivano dati positivi, per fortuna, sulla qualità del servizio mensa delle scuole del Paese: il 96,5% dei bandi delle Amministrazioni comunali per l'assegnazione del servizio mensa richiede la somministrazione di pasti biologici, il  97,6% la stagionalità degli alimenti; la media di biologico nei pasti è del 59,4%; le mense in cui vengono serviti i pasti con prodotti IGP e DOP sono il 77,3%, quelle con prodotti a chilometro 0 sono l'84,3%. Come si evince da questi dati, il ruolo di quella che viene comunemente chiamata refezione è anche quello di orientare, attraverso un approccio educativo, il comportamento alimentare del bambino verso uno stile salutare e consapevole, elevando il livello qualitativo dei pasti e facendo capire ai nostri figli, fin da piccoli, la necessità di evitare i cibi spazzatura che troppe volte, per comodità o perché meno costosi, vengono consumati dalle famiglie italiane, in un'ottica di prevenzione sin dalla tenera età. Alla luce quindi di tutto questo, il fatto che nelle mense scolastiche vengano introdotte proteine derivanti da insetti non è soltanto raccapricciante, ma addirittura preoccupante dal punto di vista della salute, per non parlare poi dell'effetto che questi prodotti potrebbero avere su persone malate o in fase di convalescenza, e mi riferisco soprattutto a coloro che sono ricoverati in ospedale. La ristorazione ospedaliera è parte integrante della terapia clinica e il ricorso al cibo rappresenta il primo ed il più economico strumento per il trattamento della malnutrizione. Fatte quindi queste doverose premesse, con questa mozione intendiamo impegnare il Governo regionale a proseguire la sensibilizzazione sull'importanza di una corretta alimentazione, che non può prescindere dal consumo di prodotto a filiera corta; a mettere in campo ogni azione utile nei servizi di ristorazione di diretta pertinenza, come ad esempio quella ospedaliera, per vietare l'utilizzo di prodotti a base di farina di grilli ed insetti; a mettere in campo ogni azione utile, di concerto con il CPEL, affinché sia bandito l'uso dei prodotti a base di farina di grilli e insetti nelle mense scolastiche. Il nostro obiettivo è quindi quello di dire un secco no a cibi sintetici o esotici, lontani dalla nostra cultura, come panacea green per l'alimentazione del futuro. La nostra dieta fatta di qualità, sicurezza, cultura, territorio e sostenibilità è il modello ideale da valorizzare e da proteggere."
47000,XVI,22/02/2024,"ASSISTENZA SANITARIA E OSPEDALIERA, ENTI LOCALI, ISTRUZIONE PUBBLICA",1,it,201.0,1975.0,M,SA,4,4011,"Gli Assessorati della sanità, agricoltura e istruzione, il CELVA e l'Azienda USL collaborano da tempo su questo tema; in particolare, l'Assessorato all'agricoltura sta portando avanti, da circa 20 anni, l'attività di educazione alimentare, soprattutto nel campo delle scuole, nella consapevolezza che i bambini di oggi saranno, appunto, i consumatori del futuro. E tutto ciò è in linea con lo spirito della sua iniziativa. Sin dal 2008, nella ristorazione scolastica si promuove il consumo di prodotti a km 0 e di prossimità attraverso il progetto ""Io mangio valdostano"", in collaborazione con il CELVA e l'Azienda USL. Il progetto ""Io mangio valdostano"" ha consentito negli anni di creare una rete di fornitori di prodotti del territorio ed ha fornito agli Enti locali linee guida per la realizzazione dei capitolati nelle apposite procedure di gara. Il CELVA sta inoltre mettendo a punto il progetto ""Typique"" che rappresenta un'evoluzione del progetto ""Io mangio valdostano"", che intende appunto sviluppare, attraverso specifiche iniziative, un percorso educativo al cibo sano e sostenibile, lontano appunto dalle dinamiche che lei giustamente rappresenta nella mozione. Gli Assessorati dell'agricoltura, istruzione e attività culturali sono impegnati in un'importante attività attraverso il progetto ""Itinéraires de découverte"", nel quale si sottolinea l'importanza delle produzioni locali legate all'impegnativo lavoro in un difficile territorio qual è quello montano. Questo per orientare inoltre i ragazzi alla scoperta della nostra regione e delle sue peculiarità, in particolar modo per quanto riguarda il patrimonio naturale enogastronomico e l'attività agricola. Nel futuro, si conta d'intensificare quest'attività nelle scuole introducendo ulteriori filiere, oltre a quelle già trattate sul miele, legumi e piccoli frutti, come ad esempio quella dal grano al pane e quella della mela che era stata la prima filiera portata nelle scuole. Le attività e i progetti sono programmati in sinergia a dimostrazione dell'attenzione, da sempre condivisa, sulla buona educazione alimentare, collegata alla sensibilizzazione alla produzione e consumo dei prodotti del territorio. Inoltre, la struttura complessa dell'Azienda USL igiene degli alimenti e della nutrizione predispone i menù tipo delle mense scolastiche che prevedono adeguate proposte di frutta, verdura e cereali integrali e svolge varie attività formative rivolte a target diversi, che vanno dai bambini fino ai ragazzi, le famiglie, gli insegnanti e la popolazione in generale. L'obiettivo è proprio quello di promuovere la diffusione di una cultura del consumo alimentare consapevole, responsabile e sostenibile, in linea con quanto rappresentato prima e quindi assolutamente lontano dai giusti rischi che lei sottolinea. Per quanto riguarda le mense ospedaliere, l'Azienda USL, attraverso la direzione medica di presidio e la struttura dietologia, cura il rispetto delle norme igieniche e fornisce indicazioni nutrizionali anche sui pasti. Sono inoltre previsti i sopralluoghi di verifica presso il centro di cottura per le verifiche igieniche e qualitative. La farina dei grilli indubbiamente contiene una percentuale importante di proteine, proteine ricavate in maniera ecologicamente meno impattante rispetto agli allevamenti intensivi, allevamenti che, comunque, non sono quelli della nostra realtà. Ad oggi, tra l'altro, le conoscenze scientifiche non ci permettono assolutamente di valutare serenamente eventuali problematiche relative alla presenza in queste farine di insetti di allergeni e/o contaminanti ambientali. Ma tutto quanto le ho detto è già nei fatti una dimostrazione di come siamo lontani dalle politiche che lei giustamente vuole stigmatizzare con quest'iniziativa. Per tale motivo, nella ragionevole certezza di continuare a trattare il tema negli ambiti appropriati e competenti, come di fatto stiamo già facendo, pur comprendendo l'iniziativa, le chiediamo il ritiro della mozione o il nostro voto sarà di astensione."
47000,XVI,22/02/2024,"ASSISTENZA SANITARIA E OSPEDALIERA, ENTI LOCALI, ISTRUZIONE PUBBLICA",1,it,185.0,1983.0,M,LEGA VDA,6,2324,"Le devo dire, Assessore, che ho, come potrà immaginare, apprezzato il 97% dell'intervento che ha fatto, ma il finale lascia l'amaro in bocca, come se avessimo mangiato della farina di grillo, perché immaginare che, giustamente, la risposta politica sia ""non abbiamo intenzione di farlo""  o - forse è ancora più rischioso - ""ad oggi non abbiamo i dati sufficienti per dire che una cosa del genere possa essere fatta"", che forse è il succo di quello che potrei cogliere dal suo intervento, apre a molteplici rischi, perché un conto è dire - come ha giustamente fatto anche questo Consiglio - no ad un certo tipo di pratiche, come per esempio quella della carne sintetica; questo  Consiglio si è espresso in maniera chiara, abbiamo detto che la carne sintetica in Valle d'Aosta non ha senso di esistere e che quindi ovviamente non verrà dato alcun supporto a questo tipo di produzioni e quindi abbiamo avuto un modo di collocarci politicamente rispetto a questo tema. Concettualmente, una parte del suo intervento va nella direzione, ma un'altra semplicemente dice: ""non abbiamo sufficienti dati"" e qualora questi dati fossero sufficienti, il mio timore è che lei, oppure questo Consiglio, oppure chi verrà dopo di lei, potrebbe dire: ""a questo punto, siccome abbiamo dati sufficienti, e siccome  politicamente noi vogliamo andare in quella direzione perché a noi non interessa niente del territorio, delle nostre tradizioni, della nostra cultura, dei rischi connessi, ma vogliamo semplicemente andare in quella direzione perché è green "", allora a questo punto questa iniziativa potrebbe essere messa in campo. Noi vogliamo scongiurare questo tipo di iniziativa e questo tipo di rischio, quindi ben venga la temporanea (quella che ha espresso lei, Assessore) contrarietà a questa tipologia di alimenti e la loro somministrazione nelle mense scolastiche e negli ospedali, ma noi vogliamo avere la certezza che questo Consiglio esprima la propria ferma contrarietà a qualsivoglia utilizzo delle farine che abbiamo elencato, quelle di grillo e quelle di insetti, perché riteniamo che siano assolutamente, oltre che in contrasto con tutta quella che è la nostra cultura alimentare, anche in contrasto con quella che è la sicurezza degli alimenti e soprattutto con quelle che sono un po' le radici che noi esprimiamo in quest'Aula."
47000,XVI,22/02/2024,"ASSISTENZA SANITARIA E OSPEDALIERA, ENTI LOCALI, ISTRUZIONE PUBBLICA",1,it,252.0,1972.0,M,RV,8,2961,"Ringrazio il collega Manfrin per l'illustrazione precisa di questa mozione. Condivido in parte, assessore Marzi, quello che lei ha illustrato nella sua risposta alla mozione, mi dispiace il finale della sua risposta: ""non abbiamo i dati scientifici per far sì di poter vietare questa tipologia di alimenti nelle nostre scuole"" e, come illustrato nella mozione del collega Manfrin, anche nelle attività di mensa ospedaliera. Fino qua non ci sarebbe nulla di male. Intanto, già questa autorizzazione è rilasciata a seguito di una richiesta a livello europeo di una sola ditta vietnamita che produce queste farine di grillo, solo questa ditta, da quello che ho letto sul Regolamento europeo, è stata inserita e se qualche altra ditta, di qualche altro Stato o Paese o continente, vuole commercializzare questa tipologia di alimenti nel nostro continente deve fare di nuovo, giustamente, richiesta all'Unione europea. Però a me sembra un po' non logico, con tutte le regole che devono rispettare, così come giustamente lei ha sottolineato, il fatto dei controlli che vengono effettuati dalla parte sanitaria, di tutti i produttori e anche chi effettua la macellazione degli animali nella nostra regione e nel nostro Stato, a differenza di altri Stati, perché è un po' un insulto per chi lavora. Poi ci lamentiamo se dopo una serie di categorie vanno a manifestare con i trattori, perché le regole dell'Unione europea, alla fine, tra chi lavora nessuno le ascolta. Non è accettabile... Il Regolamento dice chiaro: ""Visto che è un paese terzo, l'uso di questi alimenti è stato usato per più di 25 anni, è consentito l'uso anche in un Paese dentro l'Unione europea"". Però non abbiamo i dati scientifici - come ha detto lei - per poter consumare queste... Ci sono tre tipi oggi autorizzati di farine di insetti nell'alimentazione europea, però a me pare che un segnale da parte della nostra regione, visto che vogliamo intanto sponsorizzare i prodotti del territorio, perché non vengono trasportati da un continente all'altro, e qui evitiamo già un'emissione di CO2 di un certo livello, perché ci dimentichiamo sempre che trasportare tutta una serie di prodotti da un continente all'altro, anche se alla fine sembra sempre che il mondo agricolo e gli allevamenti intensivi siano quelli che inquinano di più, poi ci vediamo una marea di navi da trasporto alimenti o altri materiali che transitano da un continente all'altro e lì le emissioni sono sempre tutte in regola. Su questo bisognerebbe anche magari fare una piccola analisi, però un segnale nella nostra comunità, anche a seguito di quello che sta succedendo adesso, dove l'uso di certi elementi potremmo anche fare in modo che non avvenga soprattutto in ambito pubblico, a me sembra che non ci sia nulla di male e fa piacere che tanto già in altre iniziative abbiamo appurato che, logicamente, con il sostegno della parte di una certa classe politica, questa maggioranza oggi non può sostenere quest'iniziativa."
47000,XVI,22/02/2024,"ASSISTENZA SANITARIA E OSPEDALIERA, ENTI LOCALI, ISTRUZIONE PUBBLICA",1,it,261.0,1964.0,M,GM,10,1568,"Riprendo quanto detto dai colleghi, ma soprattutto quanto detto dall'Assessore. L'Assessore ha affermato che, di fatto, la Valle d'Aosta ha già risposto nei fatti di no all'utilizzo di questo tipo di farina, avviando dei progetti quali ""Io mangio valdostano"" e avendo l'intenzione di implementare tali progetti. Ricordo che nel 2015 la Giunta regionale prima e il Consiglio poi approvarono una legge che sanciva, per il territorio della Valle d'Aosta, primo peraltro in Italia, Regione OGM Free. Anche in questo caso, non era necessario fare una legge, perché nelle sue dichiarazioni, l'allora presidente Rollandin affermò che ""la parcellizzazione delle proprietà fondiarie nella nostra regione renderebbe impossibile la convivenza fra coltivazioni biologiche e quelle OGM"". Perché la Valle d'Aosta fece questo passo importante, che la pose all'avanguardia rispetto ad altre Regioni? Perché sanciva una volontà politica. Questa è la chiave dell'allora Assessore all'agricoltura e io ero presente. Questo è quello che si chiede oggi all'Assessore alla sanità: di sancire una volontà politica; credo d'interpretare in questo modo la mozione dei colleghi. Sotto questo punto di vista, risulta non comprensibile il rifiuto di votare questa mozione che, peraltro, ci renderebbe, se vogliamo, ""speciali"" anche in questo senso. Il saper a volte contestare delle decisioni prese da altre autorità che personalmente, per quanto riguarda il libero commercio degli alimenti, contesto fin dall'inizio, ci permetterebbe di sancire la nostra specialità una volta in più degli altri."
47000,XVI,22/02/2024,"ASSISTENZA SANITARIA E OSPEDALIERA, ENTI LOCALI, ISTRUZIONE PUBBLICA",1,it,178.0,1963.0,M,RV,12,1848,"Proprio per esprimere il voto favorevole a questa mozione. Sostengo che l'uso di farine e paste ottenute da allevamenti agro-industriali di larve della farina di cavallette e di grilli comporta tra l'altro un pericoloso rischio di allergie, i composti proteici e la chitina presente in questi preparati possono causare reazioni allergiche di cui già numerosissimi giovani valdostani soffrono e questo in particolare nei soggetti allergici ai crostacei per la presenza di chitina, ma possono altresì stimolare reazioni immunitarie a chiunque per la presenza di proteine non riconosciute dal metabolismo umano, perché proprio le popolazioni europee non hanno sviluppato ancora meccanismi digestivi di adattamento a questo tipo di alimentazione, processo che richiede un'evoluzione che può durare centinaia di anni, conosciuto come meccanismo ""Self no self"". In particolare, l'apprensione viene posta sul problema dell'accumulo dei metalli pesanti, tra l'altro, attraverso i substrati di allevamento di cui attualmente non ci sono parametri di conformità di sicurezza. L'Assessore alla sanità valdostana dovrebbe preoccuparsi della salute dei cittadini valdostani oltre che della salute della maggioranza, perché sappiamo bene che l'Italia, la Valle d'Aosta - e questo l'ha detto bene il collega Restano - è il principale titolare di prodotti alimentari di qualità garantita, DOP, IGP, STG, DOC, conquistate in oltre 30 anni di lavoro da parte dei produttori, degli agricoltori, degli allevatori italiani, nonché dalle Amministrazioni locali. Tutto questo sforzo viene vanificato da scelte che neppure sono populiste, sono proprio scelte di piccola lega. Spiace che questo Governo regionale, così sensibile alla tipicità e ai caratteri della genuinità delle produzioni valdostane, si perda su questi piccoli particolari. Noi sosterremo questa mozione."
47002,XVI,22/02/2024,STATUTO,3,it,0.0,1985.0,M,RV,2,5435,"Presento questa risoluzione ex articolo 65, comma 1 ter , con carattere d'urgenza, tenuto conto che il percorso dell'autonomia differenziata è in itinere , se n'è parlato nel corso della giornata di ieri, ma sappiamo che, come abbiamo avuto modo di dire, il testo potrebbe avere delle modifiche, considerato che è uscito dal Senato e oggi è incardinato alla Camera. Nell'ambito dell'analisi del testo, oggi - come ho detto - all'esame della Camera, ci sono alcuni elementi che nelle premesse della risoluzione abbiamo voluto rappresentare o rielencare: c'è un concetto, uno dei principi, una delle finalità che fa un richiamo all'insularità nell'ambito dei principi di unità giuridica, economica, di coesione economica sociale e territoriale, non si fa riferimento alla montagna; vi è più volte rappresentato il perimetro di riferimento dell'applicazione del testo non soltanto legato alle Regioni a Statuto ordinario, ma in più di un'occasione si parla in linea generale della garanzia dell'applicazione in maniera equa su tutto il territorio nazionale, senza considerare eventuali particolarità in termini di differenziazione o di costi maggiori o di difficoltà maggiori, se non per quello che riguarda il carattere dell'insularità e dei collegamenti ad esempio con le isole. Non è mia volontà, ovviamente, avercela particolarmente con le realtà insulari (noi non abbiamo il mare), però, come ha detto lo stesso ministro Calderoli nella seduta del marzo 2023, quando la Conferenza unificata delle Regioni e delle Province autonome ha espresso il parere favorevole con il solo voto contrario di Campania, Puglia, Emilia Romagna e Toscana - vado a memoria, ma dovrebbero essere queste le Regioni - ha giustamente detto nell'ambito della trattazione e delle eventuali  modalità di quella che sarebbe poi stata l'eventuale applicazione e trasferimento sia oppure o delle funzioni amministrative delle competenze, lui stesso disse: ""Parrebbe peculiare il fatto che in una logica di differenziazione di adeguatezza, lo stesso criterio possa essere applicato dalla Valle d'Aosta a Lampedusa piuttosto che a Pantelleria in maniera eguale"". Va detto che, nel primo testo, questo passaggio era un pochettino più definito, seppur in maniera più semplice, però in maniera più puntuale, mentre poi il testo finale, quello del 23 gennaio, inserisce tutta una serie di caratteri di quello che stavo rappresentando. Abbiamo anche sottolineato, sempre nelle premesse, la presenza di importanti ambiti di competenza su cui dovranno o potranno essere quantificati i livelli essenziali delle prestazioni, tra cui l'istruzione, la tutela della salute, il governo del territorio. Poi un ultimo passaggio su cui si è concentrata un po' di più la nostra attenzione che riguarda quella che in gergo si può definire una clausola di maggior favore, ovvero la possibilità delle Regioni a Statuto speciale e Province autonome di applicare ulteriori forme di autonomia laddove, appunto, queste non siano già ricomprese nell'ambito dei loro Statuti speciali, ma applicarle secondo una normativa che, in realtà, è destinata alle Regioni a Statuto ordinario. Abbiamo voluto richiamare quelli che sono gli articoli 116, 117, 118 e 119 della Costituzione su cui il disegno di legge, il testo oggi approvato in Senato, fanno più volte riferimento, e quelle che sono le peculiarità della nostra autonomia. In tal senso vorremmo impegnare con questa risoluzione il Presidente della Regione a farsi promotore attivo delle problematiche rappresentate nelle premesse nell'ambito della Conferenza delle Regioni e delle Province autonome, congiuntamente anche con l'Assessore agli affari europei, in qualità di coordinatore della Commissione affari istituzionali e generali in materia politiche della montagna, perché comunque abbiamo giustamente cercato di porre l'attenzione sulla montagna. Impegneremmo il Presidente della Regione a chiedere ai Parlamentari valdostani di farsi parte attiva nell'ambito del relativo iter parlamentare per ribadire i principi di coesione economica, sociale e territoriale, anche per i territori di montagna, riconosciuti dall'articolo 174 del Trattato di funzionamento dell'Unione europea, e a prevedere, nel testo finale del DDL, la clausola di salvaguardia per le Regioni a Statuto speciale e le Province autonome, nel senso che le disposizioni della legge siano inapplicabili agli enti a Statuto speciale ove siano in contrasto con gli Statuti medesimi e le relative norme d'attuazione, per rafforzare il carattere pattizio e di collaborazione che oggi esiste tra le Regioni a Statuto speciale e lo Stato centrale. Sappiamo che c'è una proposta emendativa da parte del Governo: l'importante, ripeto, quello che voglio sottolineare è che i principi che abbiamo rappresentato possono essere sicuramente rafforzati e resi meglio ma siano salvaguardati e ci sia un punto politico su questa questione, perché al di là del fatto che oggi questo DDL ancora non è definitivo ma è in itinere e soprattutto tiene conto di tutta una serie di ambiti che sono tangenti o comunque possono e potranno essere, anche se non sappiamo ancora in che forma, funzionali anche a dei passaggi che possono interessare le Regioni a Statuto speciale, riteniamo importante che il Consiglio si possa esprimere e possa soprattutto esprimere tre concetti che riteniamo più che fondamentali. Speriamo che l'Aula possa pronunciarsi con il più ampio consenso in tal senso."
47002,XVI,22/02/2024,STATUTO,3,it,293.0,1968.0,M,UV,4,3288,"La risoluzione che è emersa è sostanzialmente consequenziale allo scambio di riflessioni che abbiamo avuto in Aula durante questi due giorni di Consiglio e la risposta già fornita in funzione dell'interpellanza presentata lasciava trasparire un percorso che poi è stato concretizzato all'interno di questa risoluzione; un percorso di attenzione, che inevitabilmente è necessaria anche in funzione di un cambiamento in itinere di quella che è stata la presentazione del decreto che poi è stato approvato, e delle attenzioni che vanno sicuramente a tutelare, così come era già stato evidenziato nella nostra risposta, le prerogative statutarie del nostro ordinamento. Non abbiamo particolari difficoltà a sostenere questo tipo di impegno, un impegno che verrà sicuramente portato avanti per quanto mi concerne nelle sedi deputate, quindi nella Conferenza delle Regioni, così come di concerto, con il collega Caveri, ci sarà un'azione di sensibilizzazione in quelle che sono le Commissioni affari istituzionali e generali e in materia di politiche per la montagna, dove verrà condivisa con le altre realtà che saranno coinvolte questo tipo di percorso e di suggerimento. Ci permettiamo di arricchire, se possibile, le impegnative della seconda parte, andando ad implementare la richiesta, non soltanto volendo inserire i territori di montagna, ma anche i territori transfrontalieri, dei quali noi facciamo parte, quindi andando a rafforzare quella che è una situazione identitaria di un certo tipo, peraltro sancita dall'articolo 174, che ci comprenderà non solo nel senso delle realtà montane, ma anche di quelle transfrontaliere. Darò lettura anche del secondo punto dell'impegnativa, in modo da definire più compiutamente, e anche secondo le disamine apportate al testo vigente rispetto all'interpellanza di questa mattina, in modo da chiarire, anche a chi dovrà portare avanti quest'istanza a livello romano, gli intendimenti e le necessità e di ristabilire, se possibile, quello che era il testo originario ante modifiche, che poi è stato approvato dal Parlamento. Darei lettura dell'impegnativa andando a ""ribadire i principi di coesione economica, sociale e territoriale anche per i territori transfrontalieri e di montagna, riconosciuti dall'articolo 174 del Trattato sul funzionamento dell'Unione europea nell'ambito delle finalità di cui all'articolo 1 del DDL dell'autonomia differenziata"". Secondo punto: ""prevedere nel testo finale del DDL la clausola di salvaguardia per le Regioni a Statuto speciale e le Province autonome, affinché, sino all'adeguamento dei  rispettivi Statuti speciali, al conferimento di nuove ed ulteriori funzioni statali di cui all'articolo 116, terzo comma, della Costituzione, le medesime autonomie speciali possano provvedere, con norme d'attuazione dei rispettivi Statuti o con altre modalità e procedure previste dagli Statuti medesimi e che le predette norme definiscano anche il correlato adeguamento delle entrate della Regione o della Provincia autonoma per il funzionamento dei conseguenti oneri aggiuntivi in conformità a quanto previsto dalla normativa in materia di federalismo fiscale della legge 5 maggio 2009 n. 42"". Così andiamo a definire quelle che possono essere le caratteristiche e i percorsi da seguire. Se questo è, noi ci siamo."
47002,XVI,22/02/2024,STATUTO,3,it,0.0,1985.0,M,RV,6,97,Per confermare l'accettazione dell'emendamento e il voto ovviamente favorevole sulla risoluzione.
47002,XVI,22/02/2024,STATUTO,3,it,278.0,1959.0,M,LEGA VDA,8,5519,"Annuncio subito che ci asterremo su questa risoluzione, non perché vogliamo fare la voce contro, per carità, però diciamo che la struttura di questa risoluzione ci lascia alquanto perplessi, perché, effettivamente, il corpo di questa risoluzione parla di criticità, l'impegnativa appunto conclude dicendo: ""Impegna il Presidente della Regione a farsi promotore e attivo delle problematiche rappresentate in premessa"", quindi vuol dire che in premessa evidentemente, per logica, sono state segnalate delle problematiche. Noi queste problematiche in effetti non è che le vediamo così chiaramente, nel senso che il DDL 615 sapete tutti che è una grande battaglia della Lega, quindi è un risultato che noi abbiamo ritenuto essere estremamente importante per quelle che sono le linee politiche del nostro partito e del ministro Calderoli in particolare, che si è impegnato alquanto per arrivare all'attuazione di questo iter sulle autonomie differenziate, che sono - è sempre bene ricordare - non un modo per dare di più a chi ha già o togliere a chi ha meno, ma di portare il Governo più vicino ai territori, quindi permettere che i Governi delle Regioni e dei territori siano davvero più connessi alla popolazione e vicini alle problematiche che sono da risolvere. Sembra quasi pleonastico dirlo a livello della Regione Valle d'Aosta, che è uno dei simboli delle autonomie, però è sempre bene ricordarlo. Queste criticità che sarebbero, per esempio, il riferimento che il collega Aggravi faceva all'insularità: in effetti, non l'ho trovato nell'articolo 1, ma nell'articolo 9, comunque è poco importante, al comma 1 si fa riferimento proprio a questa insularità che viene vista probabilmente come una criticità rispetto ad altri territori. Mi verrebbe da fare una battuta, adesso, perché probabilmente stiamo diventando un'isola e non tanto neanche felice, visto i trasporti che abbiamo, però comunque per adesso isola non siamo ancora e quindi queste problematiche che nelle isole evidentemente sono dettate effettivamente da un problema di collegamenti, nel nostro territorio non dovrebbero esserci, anche se temporaneamente ci sono. Per quanto riguarda poi il discorso di garantire i diritti civili e sociali equamente su tutto il territorio nazionale, credo che questo sia indiscutibile e, come è risaputo, non significa che si debba dare a tutti esattamente lo stesso, perché chiaramente bisognerà stabilire i livelli essenziali delle prestazioni che andranno commisurate anche ai territori, ai luoghi, alle criticità particolari dei singoli territori. Questi mi sembrano principi sacrosanti e non vediamo quali siano le problematiche. Per quanto riguarda il discorso del fatto che questa norma, il DDL 615, non preveda ulteriori oneri a carico dello Stato, è evidente, perché essendo una norma teleologica, c'è una norma quadro, è evidente che non avrà maggiori oneri di per sé sulle casse dello Stato, li avranno eventualmente in sede poi di attuazione quando si andrà ad applicare i LEP, allora evidentemente sarà un percorso molto lungo, molto laborioso, molto complesso, lo sappiamo già, che però, una volta portato a termine, sarà veramente l'attuazione vera del titolo V della Costituzione. Per quanto riguarda poi l'aspetto più tecnico, quello della clausola di salvaguardia, ci pare anch'esso un problema inesistente, nel senso che lo stesso DDL riprende  l'articolo 10 della legge costituzionale 3/2001, quella proprio di riforma del titolo V della Costituzione, che prevedeva proprio questa clausola di salvaguardia a livello generale, nel senso che non si può far sì che queste norme vadano a togliere qualcosa alle Regioni che già hanno, quindi il principio è, per semplificare, per chi non è tecnico, diamo di più a chi non ha, ma non togliamo niente a chi già ha, questo è il concetto. È per questo motivo che riteniamo che questa riduzione sia ultronea, nel senso che le problematiche che vengono segnalate per sostenerla non esistono secondo noi. L' iter che questo DDL, questa legge quadro, prevede sarà ancora molto lungo, è evidente che le Regioni dovranno essere presenti, la nostra Regione prima fra tutte, a rappresentare le nostre esigenze peculiari, come faranno credo tutte le altre Regioni che, come abbiamo visto, praticamente quasi tutte  hanno votato a favore di questo DDL, tranne naturalmente - l'ha già citato giustamente il collega Aggravi - Campania, Puglia, Emilia Romagna e Toscana, basta guardare da chi sono governate ed è evidente che è una opposizione politica, laddove per esempio l'Emilia Romagna da anni anche lei, insieme a Veneto e Lombardia ed altre Regioni, ma lei era fra le capofila, auspicava questo avvento dell'autonomia differenziata, poi salvo avversarla nel momento in cui la cosa l'ha fatta un Governo di centro-destra; ma questo sappiamo che è nel gioco delle parti. È per questo motivo che capiamo l'intento, capiamo il senso del voler tutelare i territori, di voler sempre far sì che si crei grande attenzione su quelle che possono essere le peculiarità e le criticità del nostro territorio, sappiamo per certo per quanto ci riguarda naturalmente che la nostra Senatrice sarà molto attenta a questo percorso, lo sarà sicuramente anche il Deputato degli autonomisti, quindi non credo che questa risoluzione possa portare nulla di più di quello che già sta accadendo. Pertanto, la riteniamo ultronea, in modo non offensivo naturalmente, ma direi che non è necessario votare questa risoluzione per ottenere quello che tutti noi vogliamo. Pertanto ci asterremo."
47002,XVI,22/02/2024,STATUTO,3,it,60.0,1958.0,M,AV-VdA Unie,10,4575,"Credo che sia del tutto legittimo votare questa proposta, così come emendata dal Presidente. Mi sono occupato di queste materie alla Commissione affari costituzionali della Camera per molti anni e devo dire che i due aspetti che vengono rimarcati sono due aspetti da tenere in assoluta considerazione. La prima questione è la questione della montagna, cioè spunta l'insularità e naturalmente io credo che tutti i colleghi, che assieme a me seguono le questioni della montagna, non potranno non concordare sulla necessità di avere un cenno coerente, come viene detto, con l'articolo 174 dei trattati che evoca le zone di montagna come quelle che sono da sottoporre ad una particolare attenzione per quel che riguarda la coesione territoriale. Peraltro, mi è capitato, proprio in occasione quest'anno dell'assemblea dell'Uncem, di segnalare che il Parlamento ha modificato la Costituzione al V comma dell'articolo 119 scrivendo: ""La Repubblica riconosce le peculiarità delle isole e promuove le misure necessarie a rimuovere gli svantaggi derivanti dall'insularità"". Ora, se noi compariamo questo ragionamento sulla montagna a che cosa c'è invece nella Costituzione vigente, nella parte più propriamente agricola, e cioè nell'articolo 44 della Costituzione, si legge: ""La legge dispone provvedimenti a favore delle zone montane"". Non è proprio esattamente la stessa cosa, ho segnalato ai colleghi dell'Uncem, che da tanti anni si occupano di questa materia, di come oggi, a fronte di un passo in avanti dell'insularità, insularità tra l'altro che era già presente nell'articolo 174, anche se aveva una numerazione diversa, la montagna è stata inserita successivamente; è stata un'azione molto interessante da parte di tutti i parlamentari europei che si occupavano della montagna. L'altro aspetto è stato segnalato in maniera molto efficace, prima dal testo che è stato presentato, rafforzato dalla dizione che il Presidente ha proposto. La clausola di salvaguardia, io so perfettamente che, da un certo punto di vista, può essere considerata tautologica, cioè dovrebbe essere del tutto scontato che quanto previsto da leggi costituzionali, viene tutelato laddove escano delle leggi che non hanno questa forza; in realtà però già modifiche del passato, portano talvolta a dover dettagliare queste clausole di salvaguardia, perché non si sa mai come va a finire, quindi è del tutto legittimo che ci sia una richiesta che io credo venga non solo dalla Valle d'Aosta, ma da tutte le Regioni a Statuto speciale e anche dalle Province autonome per avere un testo che, in qualche maniera, chiarisca. Ogni tanto nel corso della discussione, capita di sentire dei discorsi in cui si dice, e l'ho sentito anche pochi giorni fa qui vicino, ""In fondo le Regioni a Statuto speciale sono le antesignane dell'autonomia differenziata"". Io vorrei ricordare che nella discussione che si è svolta, per scrivere l'autonomia differenziata al terzo comma dell'articolo 116 della Costituzione, laddove si è sviluppata una discussione, si è chiarito in maniera scolpita che la nascita dell'autonomia differenziata rafforzava le Regioni a Statuto ordinario, che ne avessero fatto richiesta, quando invece le Regioni a Statuto speciale sono state confermate dalla prima parte dell'articolo 116. Posso dirvi che quando si è iniziato a discutere della riforma del titolo V questo non era così limpido, esistevano anche forze centrifughe, centripete, vedete come la volete, che in qualche maniera mettevano addirittura in discussione la specialità. È del tutto evidente, quindi, che chiedere, come nel documento presentato dal collega Aggravi, emendato dal Presidente della Regione, è importante farlo, non è una lesa maestà nei confronti del Governo o nei confronti del ministro Calderoli rispetto al quale io ho dei rapporti anche di stima e di amicizia; si tratta però di essere in qualche maniera coerenti con la specialità, e la specialità la si difende dal punto di vista giuridico. Questa è l'unica cosa che io ho imparato in Parlamento. Io ricordo il senatore Riz, che era il decano dei parlamentari autonomisti, che quando io entrai in Parlamento nel  luglio del 1987 mi ha detto: ""Caro Caveri, ricordati che esistono gli aspetti politici, pre-politici, a difesa delle autonomie speciali, ma alla fine"", e i sudtirolesi sono stati imbattibili nella scrittura dei loro Statuti e anche delle conseguenti norme di attuazione, ricordava sempre, e ricordò anche in quell'occasione, che ""bisogna sempre scrivere bene delle norme di legge, soprattutto in casi come questi, per evitare cattive sorprese""."
47002,XVI,22/02/2024,STATUTO,3,it,206.0,1966.0,F,PCP,12,1632,"Intervengo molto brevemente per rappresentare che il nostro gruppo si asterrà su questa risoluzione, ma per una motivazione che può essere considerata, e posso anche capirlo, semplicistica, però lo diciamo in tutta onestà. Noi crediamo che qui si stia discutendo un tema che è estremamente complesso e che richiederebbe sicuramente degli approfondimenti e delle valutazioni fatte in un'altra sede, non con una risoluzione a margine di un Consiglio al termine di un lavoro. Avremmo preferito magari confrontarci su una mozione presentata con buon anticipo rispetto ad un Consiglio per fare delle valutazioni. Quello che vorremmo sottolineare però è questo: sicuramente il tema dell'autonomia differenziata è un tema che mette in discussione l'intero impianto costituzionale che si è costruito nel dopoguerra, è qualche cosa di estremamente incisivo rispetto a quella che è stata fino ad oggi la situazione nel nostro Paese. La nostra preoccupazione è anche un po' questa: che di fronte alla questione dell'autonomia differenziata, si rischi di arrivare a fare una sorta di quasi gara, diciamo così, di egoismi e non a portare avanti quella che invece deve essere una volontà di autogoverno ma di autogoverno il più possibile solidale, così come noi intendiamo il federalismo. Si rischia di fare anche un discorso che sia questo: cioè vogliamo l'autonomia differenziata ma la vogliamo un po' più differenziata per qualcun altro. Credo che su questo avremmo bisogno di confrontarci un po' di più e la nostra astensione è motivata proprio da questo, cioè dal fatto che bisognerebbe ragionare con un po' più di calma su questa questione."
47394,XVI,23/05/2024,"AMBIENTE, Flora e fauna, CACCIA E PESCA",14,it,206.0,1966.0,F,PCP,2,6911,"Rimaniamo in un ambito che, a livello più ampio, potremmo definire ambito della caccia, ambito venatorio; l'approccio, ovviamente, è diverso. Con un'interpellanza di qualche tempo fa, era l'otto febbraio, avevamo portato all'attenzione del Consiglio la problematica del saturnismo, vale a dire l'avvelenamento da piombo, che riguarda vari animali selvatici e può essere provocato anche dal consumo di selvaggina contaminata da frammenti di piombo. I dati che avevamo evidenziato in quell'occasione ci dicevano che, a causa di questi impieghi, vengono disperse nell'ambiente dell'Unione europea 44 mila tonnellate circa di piombo ogni anno, di queste il 32% proviene dalla caccia, il 57% dagli sport da tiro e l'11% dalle attività di pesca. Per ridurre l'inquinamento dovuto a questo metallo tossico, che può provocare anche contaminazione delle falde acquifere, va eliminata ogni possibile causa di dispersione nell'ambiente in vari settori e bisogna intervenire - secondo quanto sta predisponendo anche l'Agenzia Chimica Europea - sull'uso dei proiettili al piombo. Esaminando la situazione della nostra regione, avevamo evidenziato che già a partire dal 2012 nel calendario venatorio è stato introdotto e reso obbligatorio l'uso di proiettili atossici per l'abbattimento di quegli animali che sono destinati alla commercializzazione, con la richiesta di privilegiare però anche l'uso di queste munizioni senza piombo in tutti gli altri casi. Nella stagione venatoria 23-24, quindi l'ultima, è stato reso obbligatorio l'uso dei proiettori atossici nei siti Natura 2000 aperti al prelievo venatorio sul nostro territorio regionale, anche se non sono state previste contestualmente delle norme sanzionatorie nel caso del mancato rispetto di quest'obbligo, cosa che di fatto, secondo noi, rende poco efficace la prescrizione. Nell'articolo 7 del calendario venatorio, approvato a luglio 2023, c'era scritto appunto come doveva normarsi quest'obbligo per le zone Natura 2000, però c'era anche scritto: ""Inoltre occorre privilegiare sempre l'utilizzo di proiettili che non rilascino contaminanti"". Questa a noi pare una chiara raccomandazione, che è certamente dettata dalla consapevolezza da parte di molti - e di persone che hanno esperienza - che il problema esiste e, secondo noi, va affrontato con maggiore decisione e incisività. Nella sua risposta alla nostra interpellanza, l'assessore Carrel aveva affermato che nel corso degli ultimi anni sono stati effettuati, sia a livello italiano che europeo, numerosi studi che riguardano la catena alimentare e la dispersione del piombo nelle catene alimentari e purtroppo tutti riportano dati preoccupanti su tale fenomeno che può dipendere, in parte, anche dalla caccia, in quanto le fonti di assunzione del piombo possono essere diverse: acqua, aria e molte sostanze ingerite. Fra gli animali ritrovati feriti o malati sul territorio regionale conferiti al centro di recupero della fauna selvatica, sono arrivate, nel corso degli anni, alcune aquile affette da saturnismo, la grave malattia causata dall'avvelenamento da piombo che questi rapaci contraggono nel momento in cui si nutrono di carcasse o di parti di animali lasciate sul territorio. L'Assessore aveva poi aggiunto che ""Il mondo venatorio si è immediatamente suddiviso tra chi difende l'efficacia dei proiettili privi di piombo e chi li critica affermando la minor letalità al colpo"", e questo è un altro problema sul quale ci si sta confrontando, ""Però"" - aveva detto l'Assessore - ""Con il tempo e con il progredire della tecnologia, sembra man mano essere pressoché risolto"". Aveva concluso ricordando che nel Piano faunistico in fase di revisione è stato inserito un apposito paragrafo relativo al munizionamento, ribadendo che, considerate le implicazioni derivanti dall'utilizzo delle munizioni contenenti piombo, è quanto mai opportuno che i cacciatori vengano accompagnati nei prossimi anni ad abbandonare tale munizionamento a favore di quello atossico. Un'osservazione che noi abbiamo ritenuto interessante e che ci sembra opportuno aver inserito in questo Piano, che non è ancora stato reso disponibile ma che è in fase di definizione. Io aggiungo che esiste già un regolamento dell'Unione europea, il n. 57/2021, che sancisce il divieto dell'utilizzo delle munizioni contenenti piombo nelle aree umide, la cui applicazione nel nostro Paese è stata confermata da una sentenza del Tar del Lazio nel 2023 in seguito a una circolare del Ministero dell'ambiente che mirava a disattivare la portata di questo regolamento, sottoponendo così l'Italia al rischio di una probabile procedura d'infrazione europea. Per convinzione personale, e credo che sia noto, sono contraria alla caccia, però sono assolutamente consapevole del fatto che questa è un'attività riconosciuta, è un'attività permessa, un'attività che incontra il favore di molti, anche in quest'aula, lo abbiamo visto nel dibattito che c'è stato poco fa. Mi sarei espressa ovviamente con un voto contrario su quella mozione, però la caccia c'è ed è una realtà su cui, come diceva il collega Restano, occorre confrontarsi. Noi riteniamo che sia indispensabile prevedere, attraverso degli atti concreti e delle opportune tempistiche, quel progressivo abbandono di proiettili e cartucce al piombo di cui anche chi ha redatto la bozza del nuovo Piano venatorio ha evidenziato l'esigenza. Ricordo anche che proprio ieri abbiamo parlato dell'importanza della Giornata mondiale della biodiversità e della tutela della biodiversità e in questo senso l'utilizzo di proiettili non al piombo - pur in una pratica che qualcuno può non condividere ma che c'è - va nella direzione di tutelare la biodiversità, nel senso che gli animali che si cibano di quelle carcasse con i pallini al piombo sono a rischio di estinzione. Per questo, l'impegno che noi chiediamo al Governo è ""A inserire nel Piano regionale faunistico venatorio, che è in fase di revisione, l'obbligo dell'abbandono progressivo del munizionamento al piombo per tutte le tipologie di abbattimento della fauna, individuando un congruo termine temporale e i relativi step cronologici per le varie specie cacciabili"", quindi non soltanto un accompagnamento, come ci aveva detto l'Assessore nella sua risposta, e non soltanto una raccomandazione, come è già contenuta in precedenti documenti, come è avvenuto in passato, ma un impegno più dettagliato e con dei tempi che volutamente non abbiamo indicato nella mozione, perché crediamo che possano essere individuati dagli estensori del Piano, da chi partecipa al Piano, e anche dall'associazione di riferimento, quindi il Comitato venatorio. Crediamo che gli uffici e tutti i soggetti che partecipano appunto alla Consulta e poi all'estensione del Piano possano discutere di questa questione, però poi effettivamente prevedere dei termini e degli step temporali per quello che riguarda l'abbandono progressivo delle munizioni al piombo."
47394,XVI,23/05/2024,"AMBIENTE, Flora e fauna, CACCIA E PESCA",14,it,58.0,1992.0,M,PA,4,2533,"Come già anticipato dalla Consigliera proponente, dal 15 febbraio 2023, ai sensi del Regolamento Europeo 2021 n. 57, all'interno di zone umide, o in aree che si trovano non oltre 100 metri di distanza da esse, è vietato svolgere le seguenti attività: sparare munizioni contenenti una concentrazione di piombo uguale o superiore all'l1% in peso e portare con sé munizioni di tale tipo quando si svolge attività di tiro in zone umide, ci si sta recando a svolgere attività di tiro in zone umide o si rientra dopo aver svolto tale attività. Tali indicazioni, nonché le disposizioni attuative di cui all'articolo 31 della legge 157/1992, non hanno particolari conseguenze sull'attività venatoria regionale, in quanto in Valle d'Aosta non viene praticata la caccia nelle zone umide né la caccia agli uccelli selvatici, inoltre le disposizioni del suddetto regolamento riguardano esclusivamente l'utilizzo dei fucili a canna liscia e non si applicano alla caccia di selezione agli ungulati. A livello nazionale, l'invito a utilizzare il munizionamento atossico, non contenente piombo, è stato recentemente ribadito dal decreto del 13 giugno 2023 del Ministero dell'ambiente e della sicurezza energetica, che concerne l'adozione del Piano straordinario per la gestione e il contenimento della fauna selvatica. Nella nostra regione, appoggiandosi sulle evidenze degli studi inerenti al saturnismo, sin dal 2012 il calendario venatorio prevede indicazioni precise sull'utilizzo delle munizioni non tossiche in Valle d'Aosta. Allo stesso modo, nell'ambito dell'attuazione dei piani di controllo degli ungulati, già dal 2013 è obbligatorio utilizzare munizioni non contenenti piombo, considerata la destinazione delle carni al consumo alimentare. Sul territorio regionale, a partire dalla scorsa stagione venatoria, è stato inoltre reso obbligatorio l'utilizzo dei proiettili atossici all'interno dei siti Natura 2000 aperti al prelievo venatorio, come da lei ricordato. Considerate quindi le implicazioni derivanti dall'utilizzo delle munizioni contenenti piombo a livello regionale, all'interno della bozza del Piano regionale faunistico abbiamo già previsto appositamente un determinato paragrafo nel quale vi è scritto: ""È opportuno che il mondo venatorio nei prossimi anni abbandoni tale munizionamento a favore di quello atossico"", e questo sarà oggetto di discussione quando andremo poi a discutere del Piano faunistico. Per questo motivo, si ritiene che la mozione non sia accoglibile e propongo, a nome della maggioranza, l'astensione."
47394,XVI,23/05/2024,"AMBIENTE, Flora e fauna, CACCIA E PESCA",14,it,206.0,1966.0,F,PCP,6,2700,"Assessore, in buona sostanza lei ha ripetuto quanto avevo già illustrato nella presentazione della mozione, richiamando le prescrizioni e le raccomandazioni che l'Amministrazione regionale ha fatto. Ha ricordato tutti i vari passaggi: la normativa per quello che riguarda le zone umide e la tipologia di fucili sottoposta a questa prescrizione e ha parlato dell'obbligo di non utilizzare i proiettili al piombo per quello che riguarda gli animali che poi devono essere venduti e commercializzati e poi anche delle aree Natura 2000. Ha ricordato, come lo avevo già fatto anch'io, che c'è questo paragrafo nel Piano venatorio e che se ne discuterà - se ho capito bene - nel momento in cui il Piano arriverà. Faccio due considerazioni: la prima è che, a nostro avviso, semplici raccomandazioni, inviti o accompagnamenti, sortiscono un effetto limitato rispetto a quello che è poi davvero l'abbandono di questi proiettili che è ciò a cui sta lavorando l'autorità europea. Secondariamente, proprio perché il Piano è in fase di redazione, a noi sembrava opportuno, visto il paragrafo di cui lei ci aveva già parlato, che è un paragrafo che sicuramente dice: ""I cacciatori devono essere accompagnati nei prossimi anni ad abbandonare tale munizionamento a favore di quello atossico"", questo è quello che lei aveva detto, non so se è la formulazione esatta del paragrafo, ma immagino che grossomodo sarà questo, e il Piano faunistico sappiamo che ha un orizzonte temporale lungo, soprattutto se consideriamo quello attuale, l'orizzonte che ha avuto il piano che è in questo momento in vigore e se non sbaglio è così da più di dieci-dodici anni... Allora se l'orizzonte di un Piano faunistico venatorio è così ampio, chiedere di prevedere degli step temporali e un termine ultimo, non indicandolo, perché sappiamo benissimo che devono essere fatti dei ragionamenti, a noi sembrava e sembra una proposta assolutamente di buon senso, perché non diciamo: ""Entro il 2026, 2027, 2028 deve essere abolito nella nostra regione l'utilizzo delle munizioni al piombo""; no, chiediamo di fare, nel momento in cui si sta redigendo il Piano, questa riflessione. Certamente, se si arriverà alla discussione del testo in Commissione, e poi credo in aula, presenteremo ovviamente delle osservazioni, però molto spesso ci viene detto - e lo so per esperienza, perché a me viene detto spessissimo - che bisogna cercare di essere collaborativi e di fare delle proposte di miglioramento delle cose, di studiare, di cercare di farlo; quando poi lo si fa, la risposta è: ""No, ci asteniamo e ne parleremo poi"", e qui si tende molto a fare questa cosa. Ne prendiamo atto, ma la nozione non la ritiriamo, la portiamo ugualmente al voto."
47394,XVI,23/05/2024,"AMBIENTE, Flora e fauna, CACCIA E PESCA",14,it,146.0,1973.0,M,LEGA VDA,8,2488,"Grazie, Assessore, per la risposta e per aver fatto un po' di chiarezza su questa problematica e per aver dato anche delle risposte tecniche alla collega. La mozione portata in aula dalle colleghe di PCP richiama, come hanno detto loro, l'interpellanza presentata in Consiglio regionale in data 8 febbraio 2024, avente come oggetto: ""Eventuali provvedimenti per la messa al bando totale dell'utilizzo del piombo nell'attività venatoria in Valle d'Aosta"". Allora l'iniziativa non mi permetteva una puntuale risposta, oggi invece la mozione, presentata dalle colleghe, me lo permette. A mio avviso l'iniziativa già partiva con un preconcetto, il fatto di considerare il cacciatore, insieme, chissà poi perché, ai dentisti. L''ha detto lei. Io avrei aggiunto anche altri ambiti, come i produttori di batterie, quelli di vernici, degli smalti, ma non solo, perché questi sono i principali responsabili della diffusione del piombo. Oggi il piombo, le ricordo, è vietato, ma può essere trovato in molti prodotti, soprattutto in prodotti extra-europei, in cui è utilizzato nella produzione di bigiotteria, ceramiche e giocattoli. Permettetemi quindi una considerazione, colleghe: voi che siete sempre attente a quello che succede intorno a voi perché non fate una bella iniziativa sul piombo contenuto nei giocattoli che arrivano da Paesi extraeuropei? Tornando all'iniziativa e leggendo l'impegnativa, vorrei precisare che il Regolamento europeo, il 57/2021, sancisce il divieto dell'utilizzo delle munizioni contenente piombo nelle aree umide d'importanza internazionale, questo l'ha ricordato bene anche l'Assessore. Ricordo che nelle zone umide, ricadenti all'interno di riserve naturali o di oasi di protezione, situate a livello nazionale e regionale, l'attività è già di per sé vietata. Ricordo inoltre la risposta dell'assessore Carrel alla sua iniziativa ispettiva, sono andato a cercarla: ""L'Amministrazione regionale è sempre stata molto attenta a questa problematica"" - mi riferisco al piombo - ""Tanto che, già a partire dal 2012, nel calendario venatorio, approvato ogni anno, è stato introdotto e reso obbligatorio l'utilizzo dei proiettili atossici per l'abbattimento di animali ceduti e destinati alla commercializzazione"". La Regione già sta facendo qualcosa. Questo - e concludo - per ribadire che oggi le munizioni contenenti piombo vengono già utilizzate con le modalità previste dalle attuali leggi in vigore. Per questo motivo, il voto del nostro gruppo sarà di astensione."
47394,XVI,23/05/2024,"AMBIENTE, Flora e fauna, CACCIA E PESCA",14,it,206.0,1966.0,F,PCP,10,2384,"Io non so... se c'è qualcuno che ci sta ascoltando da casa o dalla tribuna stampa forse pensa che questo sia un po' un teatro dell'assurdo, perché io ho fatto un'illustrazione della nostra mozione - che peraltro ha un testo scritto, che avete tutti in mano - e ho detto tutta una serie di cose, ricordando quanto è stato fatto dalla Regione. L'Assessore ha replicato e ha detto in sostanza le stesse cose. Ora il consigliere Ganis dice: ""Meno male che l'Assessore ha fatto un po' di chiarezza"" e cita tutta una serie di cose che, non lo so, mi lasciano perplessa, perché forse lei non ha letto bene il testo della mozione: c'è scritto - ricordato a partire già dal 2012 - che ""Nel calendario venatorio regionale è stato introdotto l'obbligo dell'utilizzo di proiettili atossici per l'abbattimento degli animali ceduti"", quindi c'è scritto, l'ho detto, non c'è nessun preconcetto, ho ricordato tutto ciò che la Regione ha fatto! Per quanto riguarda il Regolamento europeo, il 57/2021, lei mi ricorda ""Eh, ma quello riguarda soltanto le aree umide"". Nel mio punto, in fondo alla prima pagina della mozione c'è scritto: ""Il regolamento UE 57/2001 sancisce il divieto dell'utilizzo delle munizioni contenenti piombo nelle aree umide"", quindi non lo so, noi abbiamo scritto un testo che immagino che la gente avrà letto, ho detto queste cose, l'Assessore le ha ribadite, ora lei dice: ""Meno male che l'Assessore ha fatto chiarezza quando all'origine del testo queste cose erano già tutte scritte"". Abbia pazienza, mi è sembrata una replica che non stava né in cielo né in terra, perché stiamo ripetendo tutti le stesse cose. L'unica differenza - visto quanto è stato anche detto, cioè che c'è una raccomandazione, una necessità di accompagnare i cacciatori all'abbandono di queste munizioni - è che nell'impegno nostro noi chiedevamo: ""Si mettano delle scadenze, dei termini, senza pretendere di stabilirli"", perché sappiamo che è una cosa che deve essere concertata anche e soprattutto - immagino-  con il Comitato venatorio. Sinceramente mi sembra che stiamo girando tutti intorno alla cosa e alla fine l'unica differenza ovviamente è che noi chiediamo una cosa che non lo so, magari si riuscirà a ottenere, attraverso poi l'approvazione del Piano faunistico, e che al momento non si ottiene, però, sinceramente, fare della strumentalizzazione si può farla, ma allora bisogna farla bene."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,113.0,1964.0,M,LEGA VDA,2,6167,"In merito alla discussione generale sulla mozione presentata da PCP, vorrei esprimere alcune considerazioni. Sinceramente non avevo il minimo dubbio che la linea politica di PCP, come di ogni partito di Sinistra, abbia tra le sue priorità il mettere in campo ogni iniziativa per eliminare qualunque impedimento all'esercizio insindacabile del diritto di ogni donna all'aborto, chiamato asetticamente già nella legge: interruzione volontaria di gravidanza, perché il termine ""aborto"" forse è troppo forte, invece messo in questi termini, un esercizio accurato di finestra di Overton può permettere di accettare molto più facilmente un qualunque percorso che sia mirato a qualunque tipo di condizionamento. Nella mozione si chiede espressamente di escludere alle associazioni non allineate al mainstream filoabortista la possibilità di essere coinvolte nei programmi a sostegno delle donne che intendono ricorrere all'aborto. Portate pazienza, io vi dico quello che penso e so che con le mie parole mi farò dei nemici, ma me ne farò una ragione perché se questi nemici sapessero non solo le mie parole, ma anche cosa penso, probabilmente lo sarebbero ancora di più. È chiarissimo l'intento ideologico filoabortista di PCP, che, in linea al tipico modus operandi totalitario di ogni buona forza di Sinistra... e, tra l'altro, se vi consola, voi due componenti di PCP sappiate che non siete sole in questa codificazione, in questo riconoscimento di forze politiche che hanno nel DNA una sorta di totalitarismo, c'è un'apertura totale verso tutti quelli che la pensano come voi, ma una chiusura molto rigida nei confronti di chi non la pensa come voi, tanto che il desiderio di mettere a tacere queste voci è parte integrante di una linea politica, di una linea di attività, anche in ambito del Consiglio regionale e fuori dal Consiglio regionale con ogni forma e con ogni organo, testate giornalistiche comprese, giornalisti compiacenti. È chiarissimo quindi l'intento ideologico filoabortista, che in questo modus operandi vuole mettere a tacere qualunque voce alternativa ai loro progetti sulla vita, ma in questo caso anche sulla morte. Ribadisco quanto ho già esposto ieri in merito alle linee ideologiche dell'Europa progressista nelle quali non ci riconosciamo, o perlomeno non mi riconosco. Ieri precisavo che noi siamo la resistenza di fronte a un modello di Europa totalmente suicida da vedere nell'aborto la via maestra o, meglio, mainstream , per l'affermazione dei diritti delle donne, senza preoccuparsi che quelle vite interrotte potrebbero essere donne e uomini di domani e dei loro diritti chi si preoccupa? Questa nostra visione, tra l'altro, è perfettamente in linea con i contenuti della legge 194/1978, in particolare con l'articolo 1, dove si recita: ""Lo Stato garantisce il diritto alla procreazione cosciente e responsabile, riconosce il valore sociale della maternità e tutela la vita umana dal suo inizio"", ammesso che nel frattempo la scienza non abbia cambiato idea sul fatto che la vita inizi dal concepimento, e in linea all'articolo 2, lettera d), che, come aveva già anticipato il collega Manfrin, recita: ""Contribuendo a far superare le cause che potrebbero indurre la donna all'interruzione della gravidanza. I consultori sulla base di appositi regolamenti o convenzioni possono avvalersi, per i fini previsti dalla legge, della collaborazione volontaria di idonee formazioni sociali di base di associazioni del volontariato che possono anche aiutare la maternità difficile dopo la nascita"". Il fine, la finalità principale di questa lettera d) è contribuire a far superare le cause che potrebbero indurre la donna all'interruzione della gravidanza. Io sto parlando molto chiaramente, parlo a nome mio e mi assumo la responsabilità, ma vi posso assicurare che non mi nascondo dietro il ""politicamente corretto""; non mi interessa piacere a tutti, non mi interessa mettermi in una posizione in cui poi chiunque possa dire: ""Ma effettivamente la mia posizione... "". No, io voglio essere molto chiaro e ricordo che nella pratica dell'aborto le vittime sono sempre almeno due: il nascituro e la donna, che si trova a portare da sola il peso di questa scelta per tutta la sua vita. Forse chi si batte e chi lotta per i diritti della donna ha dimenticato quest'aspetto della donna, quest'aspetto di dramma della donna, questa solitudine in cui si trova molto spesso la donna. Ricordo infine che il volontariato, l'associazionismo è quello straordinario strumento virtuoso che abbiamo la fortuna di osservare in significativa presenza nella nostra comunità valdostana, fondamentalmente l'avevo già detto anche in altre circostanze, è l'eredità di una visione profondamente cattolica - e con questo non voglio aprire un dibattito confessionale -, ma è tipico del mondo cattolico, del forte valore delle opere, di conseguenza delle opere di carità e da lì discende tutta un'apertura e una disponibilità della società impregnata di questi valori ad attivarsi in automatico attraverso le attività di volontariato. Noi abbiamo la fortuna di avere questa forte presenza che riesce a soddisfare diverse esigenze alle quali la macchina della Pubblica Amministrazione arriverebbe troppo tardi o forse non arriverebbe nemmeno. Se voi di PCP e chi sta gareggiando per attestarsi la posizione in questa linea: parlo dei vostri omologhi della Sinistra che fanno parte della maggioranza e che la condizionano al momento opportuno, se voi pensate che ci siano associazioni di volontariato di categoria A, quelle cioè in linea con le vostre idee, e altre di categoria B, cioè quelle che interferiscono con la realizzazione dei vostri progetti, fatevene una ragione. Noi ci dissociamo senza mezzi termini rispetto a questa vostra volontà di mettere a tacere chi la pensa e chi opera in modo diverso dalla vostra ideologia. Ribadiamo la validità della lettera d) dell'articolo 2 della legge 194, riconosciamo l'impegno virtuoso del Movimento per la vita, unica voce diversa rispetto all'attuale mainstream dell'abortismo. Alla luce di queste riflessioni, noi assumeremo una posizione sicuramente di distacco rispetto alle finalità ideologiche della vostra mozione."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,206.0,1966.0,F,PCP,4,1304,"Mi riferisco alla definizione che ci è stata or ora attribuita dal collega Distort, cioè di filoabortisti e lo dico per fatto personale perché il collega Distort, che conosce molto bene il greco assai più di me, sa benissimo che in greco il prefisso o suffisso "" filo "" significa amico di, amante di, che ha tendenza, che ha simpatia e affinità per. Allora io non ho nessuna tendenza, nessuna affinità e nessuna amicizia nei confronti dell'aborto, quindi questa cosa per favore non la ripeta. Quello che io sto facendo attraverso questa mozione è cercare di difendere quello che una legge dello Stato prevede e di chiedere che attraverso quell'emendamento che è stato inserito e che oggi fa parte del decreto la nostra Regione non si avvalga di quella facoltà che le è richiesta, perché ritengo che sia un'ingerenza nei confronti di un diritto e io non sto a discutere sulla correttezza o meno di certe scelte, ma è una facoltà che è prevista dalla legge e va difesa. Per quello che mi riguarda, non ho nessuna simpatia per un atto estremamente difficile, estremamente pesante per qualsiasi donna e non credo che possano decidere né comitati etici, né medici, né Codici penali, eccetera, su una scelta di questo tipo, ma la prego di non utilizzare più questa definizione nei miei confronti. La ringrazio."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,113.0,1964.0,M,LEGA VDA,6,210,"...quest'osservazione... e soprattutto dare un'opportunità ad avvalorare quanto ha appena detto la collega Minelli. Sarò brevissimo, collega Minelli, le posso assicurare che c'è un giudice che è estremamente..."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,113.0,1964.0,M,LEGA VDA,8,205,"... se lei, collega Minelli, vuole riscrivere il Regolamento del Consiglio e sostituirsi al Presidente, porti avanti l'iniziativa necessaria, potremo anche (incomprensibile) eleggere il nuovo Presidente..."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,113.0,1964.0,M,LEGA VDA,10,324,"...vorrei soltanto dire alla collega Minelli che, per avvalorare quanto lei ha detto, non ha bisogno di venire a convincere me, ma sarà il suo operato, il suo modo di porsi che avvalorerà quanto detto. Se così sarà, dimostrerà che io ho utilizzato dei termini non idonei e, se non sarà così, rimarranno semplicemente parole."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,293.0,1968.0,M,UV,12,2929,"Soltanto per due riflessioni, una giustificazione in merito a quella che sarà la nostra espressione di voto in merito alla mozione presentata. Noi siamo dell'idea che quanto affermato non sia esattamente corretto all'interno della mozione e riprendiamo il concetto che questa libertà di poter ammettere o meno all'interno dei consultori le associazioni di volontariato che svolgessero un certo tipo di attività era una facoltà che già la legge 194/1978 metteva a disposizione delle Amministrazioni. In questo senso nessun tipo di attività propedeutica a permettere di attivare questo tipo di percorso è mai stata avallata o messa in atto da parte dell'Amministrazione regionale. Pur non essendo dedicato al settore, ma avendo dovuto comunque prendere in mano e valutare le iniziative da parte dell'Amministrazione in questo percorso, successive alle polemiche anche pretestuose che sono state attivate in questo periodo, credo che a maggior ragione in questo frangente valga la pena di sottolineare come il comportamento dell'Amministrazione regionale sia stato in questo periodo equilibrato, come già evocato da qualcuno in quest'aula nel dibattito consiliare, soprattutto per tenere quell'equidistanza e quella possibilità di valorizzare, laddove ci sia la voglia di procreare anche dove ci siano delle difficoltà, di appoggiarsi a dei percorsi istituzionali e anche avvalorare quest'opportunità da chi vuole contribuire a sostenere questo percorso, così come previsto dalla 194, invece di lasciare la massima libertà di scelta, così come è stato evocato dalle colleghe. È un principio che viene rispettato e che da sempre l'Amministrazione ha cercato di valorizzare proprio per garantire la massima disponibilità e massima apertura delle scelte che moralmente e fisicamente ognuno si sente di portare avanti. Il senso dell'iniziativa, della risoluzione che verrà presentata successivamente è un altro, cioè quello di ribadire questo percorso, di rafforzarlo nei termini che sono stati modificati fino ad oggi e soprattutto, da un punto di vista politico, anche se magari non emerge in maniera completa da parte della risoluzione, è quello di non andare a permettere, laddove ci debba essere la serenità per poter assumere le proprie decisioni, l'inserimento di quei soggetti del terzo settore che in quel contesto non sarebbero opportuni. Il terzo settore in altri contesti assolutamente è auspicato sia all'interno della 194 come può essere per la valorizzazione dei percorsi di sostegno alla natalità laddove non ci siano invece le possibilità materiali di poterle portare avanti e/o in altri contesti che, legati sempre alle attività di consultorio, possono invece trovare nel terzo settore un sostegno e un aiuto assolutamente opportuno, se non almeno doveroso in quei contesti. Questa è la motivazione per la quale abbiamo proposto un'alternativa e per la quale ci asterremo se non ci sarà un ritiro della stessa mozione."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,156.0,1976.0,F,PCP,14,3596,"Guardi, Presidente, lei dice: era già facoltà della 194, quindi perché c'è stato bisogno di fare un emendamento al decreto PNRR? Glielo spiego: perché all'interno della 194, come è stato giustamente detto dai colleghi, i consultori, sulla base di appositi regolamenti o convenzioni, possono avvalersi, per fini previsti dalla legge, della collaborazione volontaria di idonee formazioni sociali di base e di associazioni di volontariato che possono anche aiutare la maternità difficile dopo la nascita. Questo c'era scritto, lo hanno ribadito anche i colleghi di fronte a me e questo era quello che era previsto nella 194. L'emendamento dice una cosa diversa, perché, sotto questo punto di vista, dice ""il coinvolgimento di soggetti del terzo settore che abbiano qualificata esperienza nel sostegno della maternità"", quindi sono due cose diverse. Credo che tutto il dibattito che c'è stato in questi mesi poteva anche illuminare un po' le motivazioni per cui tante persone si sono scagliate contro quell'emendamento, quindi non ci pare che queste siano polemiche pretestuose, ci pare che questa sia una difesa di un diritto e questo diritto... collega Distort, mi dispiace essere definita da lei una filoabortista, io ho avuto un figlio giovanissima, avrei potuto benissimo decidere in altro modo, non ho neanche minimamente mai pensato proprio per alcune delle motivazioni che lei condivide, ma, sotto questo punto di vista, non condanno e credo sia corretto che altre donne possano decidere. Questo è quello che io penso e lo penso perché ci sono passata, ho avuto amiche che hanno fatto scelte di questo tipo dolorosissime, che, come ha detto lei, sono ferite che portano per sempre nella loro vita e lei ha assolutamente ragione, però ci sono delle motivazioni, ma, ripeto, quello è un diritto sancito da una legge. Secondo me, se una persona decide di compiere un passo di quel tipo, non dobbiamo né giudicarla, nessuno di noi può giudicare chi fa una scelta di questo genere e non possiamo neanche permetterci di interferire nella sua scelta in modo drastico, perché credo che chi fa le valutazioni, quindi i professionisti di cui parla la 194, la 194 - l'avete detto anche voi - dice espressamente che nei consultori c'è la presa in carico da parte degli operatori sanitari, ma possiamo dire che c'è una differenza sostanziale tra un operatore sanitario che ha studiato, si è formato e ha le competenze anche per poter stare accanto a una donna in quello stato? Dopodiché a nessuno è vietato di avvicinarsi a delle associazioni, di parlare con il proprio parroco, ad esempio, se è una persona di un certo credo, nessuno impedisce tutto questo. Quello che si dice, quello che veniva affermato all'interno di quella legge era che all'interno dei consultori familiari ci fosse questa sensibilità, che per noi deve continuare a rimanere; questo non vuol dire essere filoabortiste, questo non è assolutamente vero. Parlare poi di priorità... lei ha detto: ""Per voi questa è una priorità"", per noi i diritti sono sempre delle priorità, se avete notato, abbiamo presentato una legge sulla discriminazione, una legge sui garanti, una legge sull'Ottantesimo della Resistenza, abbiamo presentato questa mozione e abbiamo fatto tante altre iniziative che vanno proprio alla difesa di alcuni diritti, quindi se per lei i diritti non sono delle priorità, per noi lo sono. Sotto questo punto di vista, quindi non condivido quanto ha detto il Presidente, la nostra mozione rimane in votazione, dopodiché naturalmente discuteremo invece della risoluzione e delle risoluzioni che credo siano anche arrivate."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,185.0,1983.0,M,LEGA VDA,16,4190,"Ringrazio ovviamente tutti gli intervenuti per quest'importante dibattito, come ho ringraziato le colleghe per aver presentato quest'iniziativa, un'iniziativa che arriva non tanto per inserirsi in una questione nazionale, ma sostanzialmente per rivangare un po' quello che è accaduto o quello che qualcuno ha denunciato essere accaduto da qualche parte e che è stato dimostrato ad oggi non avere alcun fondamento. Lei, collega Guichardaz, ci ha detto durante il suo intervento che non è ricevibile quest'emendamento che è stato fatto a livello nazionale, ma sinceramente, al netto di chi è a favore, chi è contro, chi è per la libertà, chi non lo è, la sua posizione è obiettivamente incomprensibile, nel senso che proprio nella parte in cui si dice all'articolo 2 della 194: ""I consultori, sulla base di appositi regolamenti o convenzioni, possono avvalersi per fini previsti dalla legge - e i fini previsti dalla legge sono quelli ovviamente citati sopra - della collaborazione volontaria di idonee formazioni sociali di base e di associazioni del volontariato, che possono anche aiutare la maternità difficile dopo la nascita"". L'emendamento che viene appunto inserito è proprio questo: ""Le Regioni organizzano i servizi consultoriali nell'ambito della missione 6 componente 1 del PNRR e possono avvalersi, senza nuovi maggiori oneri a carico della finanza pubblica, anche con il coinvolgimento di soggetti del terzo settore che abbiano una qualificata esperienza nel sostegno della maternità"", qualificata esperienza nel sostegno alla maternità, cioè esattamente quello che viene descritto all'articolo 2. La vostra contrarietà al coinvolgimento di soggetti che abbiano la qualificata esperienza nel sostegno alla maternità è incomprensibile perché, come giustamente ho visto le veementi proteste da parte della collega, immagino - vista anche la chiosa che, collega Guichardaz, lei ha fatto nel suo intervento - che lei si unisca alle veementi proteste rispetto all'attribuzione di essere a favore o contro, allora se la legge 194 non viene modificata nella parte in cui concede la libertà di poter aver accesso all'interruzione volontaria di gravidanza, qual è il pericolo che lei ravvisa? Perché obiettivamente le stesse persone che sono i vostri punti di riferimento hanno dichiarato che azioni del tipo che sono state descritte, quindi quelle banali offerte di sostegno economico, di latte, di pannolini e quant'altro non sono sufficienti per convincere una persona a modificare una scelta, che sicuramente è dolorosa e sofferta. Allora se la stessa Presidentessa o la stessa rappresentante di associazioni che si ammantano di essere di volontariato, di associazionismo, ma in realtà sono associazioni che proseguono l'attività politica sotto altra forma, se loro stesse dicono che ad oggi in Valle d'Aosta il diritto a fare le azioni che sono previste dalla 194 sono garantite e che non ci sono delle scelte che possono modificare, per quale motivo essere contrari se la vostra stessa parte garantisce questo? È semplicemente perché effettivamente siamo nell'ambito del dibattito politico, si è voluto portare un tema politico per cercare di creare una modifica, una divisione, noi siamo da una parte, gli altri sono dall'altra, noi siamo illuminati, i progressisti, gli altri sono oscurantisti e quant'altro; non ci sono obiettivamente altri motivi, perché se discutessimo qui di una modifica che cancella la legge 194, allora saremo tutti d'accordo nel dire: ""Effettivamente c'è una scelta fra chi è a favore e chi è contro, fra chi vuole la libertà di scelta e fra chi non la vuole, a questo punto il terreno sarebbe quello"". Oggi il terreno non è quello, oggi il terreno significa semplicemente coinvolgere associazioni che abbiano la qualificata esperienza nel sostegno della maternità. Noi non possiamo ovviamente dirci contrari al coinvolgimento di chi abbia una qualificata esperienza nel sostegno della maternità e credendo, soprattutto anche a fronte della lista di quelli che sono stati i dati Istat forniti rispetto al calo demografico nel nostro Paese, avere qualcuno che abbia una qualificata esperienza nel sostegno alla maternità ci risulta assolutamente positivo."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,224.0,1986.0,M,FP-PD,18,1892,"Era per presentare la risoluzione depositata dai gruppi di maggioranza che fa seguito alla dichiarazione di voto e alle parole del Presidente della Giunta per meglio chiarire qual è la posizione della maggioranza. La leggerò, poi mi riserverò in seguito di fare un intervento sul merito della questione utilizzando i minuti a disposizione dei gruppi. La risoluzione recita: ""vista la legge 194 del 22 maggio 1978 relativa alle norme per la tutela sociale della maternità e l'interruzione volontaria della gravidanza; preso atto che l'articolo 44quinquies del decreto-legge 2 marzo 2024 n. 19, convertito, con modificazioni, dalla legge 29 aprile 2024 n. 56, ha previsto che le Regioni, nell'organizzazione dei servizi consultoriali, possano avvalersi, senza nuovi o maggiori oneri a carico della finanza pubblica, anche del coinvolgimento di soggetti del terzo settore che abbiano una qualificata esperienza nel sostegno alla maternità; rilevato che l'articolo 2 della legge 194/1978 già prevedeva - anche prima dell'entrata in vigore del citato articolo 44quienquies del DL 19/2024 - che ""i consultori sulla base di appositi regolamenti o convenzioni possono avvalersi, per i fini previsti dalla legge, della collaborazione volontaria di idonee formazioni sociali di base e di associazioni del volontariato, che possono anche aiutare la maternità difficile dopo la nascita""; dato atto che nei consultori valdostani tali associazioni non sono mai state presenti e nessuna iniziativa è mai stata attivata per autorizzarne la presenza; ricordato che il diritto delle donne all'interruzione volontaria di gravidanza deve essere garantito, il Consiglio regionale impegna il Governo regionale a mantenere l'attuale assetto organizzativo dei servizi dei consultori, che non prevede il coinvolgimento di soggetti del terzo settore che abbiano una qualificata esperienza nel sostegno alla maternità""."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,185.0,1983.0,M,LEGA VDA,20,229,"Solo per rivolgerle una domanda, cioè la risoluzione è firmata dai Capigruppo ed è stata presentata dalla persona che non l'ha sottoscritta, quindi le chiederei come si esplicita questa presentazione e vorrei da lei una risposta."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,185.0,1983.0,M,LEGA VDA,22,5107,"Riassumo ovviamente per chi se lo fosse perso: abbiamo fatto, come lei sa, una breve sospensione appunto per convocare una Conferenza dei Capigruppo per discutere dell'opportunità di discutere questa risoluzione. L'opportunità di discutere o meno questa risoluzione è nel metodo ovviamente, perché come lei saprà e com'è diciamo ormai prassi consolidata da sempre, le risoluzioni vengono presentate e poi vengono ammesse con la dichiarazione d'urgenza ai sensi dell'articolo 109 alla discussione in quest'aula. Altrettanto bene lei, Presidente, sa che ogni volta che abbiamo discusso o presentato una risoluzione non è stata fatta alcuna differenza fra quello che lei ha sollevato o quello che i suoi uffici le hanno detto di sollevare durante la Conferenza dei Capigruppo, comma 1bis,1, 1ter. La questione è molto semplice: io sono andato a fare durante la pausa un approfondimento regolamentare proprio sulle risoluzioni che sono state messe a discussione e ho trovato una pletora di risoluzioni che non erano né come definisce l'articolo 65, comma 1bis, atti amministrativi, mozioni, petizioni o quant'altro, né fatti che sono di rilievo internazionale, nazionale o regionale, come recita l'altro comma ed evidentemente in questa fattispecie si sono inserite una serie di risoluzioni che tiravano in ballo delle iniziative ispettive che erano state discusse nel Consiglio stesso. Le iniziative ispettive che erano state escusse nel Consiglio stesso sono state il motivo per il quale è stata poi collegata una risoluzione per discutere nel merito, quella risoluzione è stata debitamente presentata prima della discussione dell'ultimo punto all'ordine del giorno ed è stata sempre debitamente prima votata con una maggioranza qualificata di 24 voti con la dichiarazione d'urgenza. Tutto questo è stato piegato da lei, Presidente, al volere della maggioranza ed è stato piegato non perché ci fosse l'accordo di tutti o perché ci fosse un'impellente necessità di affermare qualcosa, tutto questo è stato piegato perché si sta giocando - e il collega Aggravi l'ha detto molto bene - un derby tutto interno alla Sinistra, fra la Sinistra chiamiamola extra maggioranza e la Sinistra intra maggioranza. Questo straordinario derby che si è creato diciamo è lì che dice chi è che ha la posizione più particolare, più spostata da una parte, più spostata dall'altra. ""Quello ha detto quello allora allora io non posso dire nient'altro, quello ha detto quell'altro e vuole che lo emendi, allora io non lo emendo, però faccio la mia e così bocciamo quella, però nessuno poi dopo fuori mi può dire che io ero contro, a favore, sopra e sotto"". Questa discussione obiettivamente è stucchevole ed è semplicemente fatta per tenere insieme una maggioranza che ha evidenti e clamorose differenze al suo interno, con una Sinistra che ha evidenti e clamorose differenze fin dall'inizio, ma che ha preferito fare una lista salsiccia per mettere dentro tutto e il contrario di tutto e poter mettere qualche persona in più per i risultati che vediamo, quindi un bel ""derbyno"" che si è consumato e che si consuma in quest'aula: ecco perché abbiamo voluto depositare sessanta risoluzioni che sono al pari di quella che è in discussione adesso, hanno lo stesso valore, cioè nullo: sono discussioni e sono risoluzioni che evidentemente hanno l'obiettivo di sottolineare l'assurdità di questa discussione. Io credo che lei, presidente Bertin, che ha fatto sempre della legalità, del rispetto delle regole e di tanto altro puntiglio la sua bandiera all'interno di quest'aula, si sia fatto completamente deviare rispetto al suo mandato, si sia fatto completamente deviare dalla sensazione inebriante che le dà quella carica che lei ricopre oggi soltanto temporaneamente, per fortuna, perché così prima o poi finalmente non avremo più il grillo parlante che ci ricorda sempre, da una parte, le battaglie di legalità e poi, dall'altra, fa tutto l'opposto quando ha la possibilità invece di far rispettare quello che diceva quando non ricopriva una carica - ovviamente siamo tutti passeggeri qui - ma quello che poi lei fa qui, quello che ognuno di noi fa qui, ma lei nello specifico, visto che lei si è piegato ai voleri della maggioranza e piegato ai voleri dei derby interni della sua maggioranza... tutto quello che lei fa poi dopo le verrà rinfacciato. Tutte le posizioni che lei ha tenuto quando faceva il Consigliere di opposizione e poi qui dentro l'ha rinnegato. Devo dare atto alle colleghe che hanno puntigliosamente ricordato in ogni occasione quello che ha fatto e questa è soltanto l'ennesima prova e riprova del fatto che a lei questo ruolo le piace, le piace troppo, le piace apparire, le piace fare gli incontri, le piace presiedere le assembleette, questo le piace e non vuole che niente si frapponga fra lei e questo incarichetto. Io non so cosa dirle, se non augurarle tanta fortuna, Presidente, e soprattutto augurare che le persone che l'hanno sempre sostenuta si rendano conto di che cosa hanno sostenuto, di chi hanno sostenuto e di come abbia svenduto i principi appena ha avuto la possibilità di poterli applicare."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,156.0,1976.0,F,PCP,24,1840,"Alla luce di quanto abbiamo sentito prima, ossia che quanto riportavamo nella nostra impegnativa era già previsto nella 194, mi chiedo, se era una cosa già prevista, perché ci mettiamo a fare una risoluzione? Evidentemente quello che ho detto prima viene confermato da questa risoluzione e andiamo a vedere quali sono le parti che vengono tolte... viene tolta la parte in cui si parla di autodeterminazione delle donne, non so se è un caso visto che si sono ripresi tutti gli altri passaggi, sì, riportando magari l'articolo per intero, ma mi chiedo: come mai, ad esempio, quel pezzo non è stato riportato? Forse infastidiva? Magari poi lo capiremo dagli interventi. E poi come mai, su tutte le altre mozioni, abitualmente si chiede di emendarle, lo vediamo praticamente in tutte le occasioni, invece qui si presenta una risoluzione che, come dicevamo, non era nemmeno stata in qualche modo annunciata a chi aveva presentato la mozione, è arrivata addirittura praticamente a cinque minuti dalla fine del Consiglio del mattino quando stavamo già assolutamente affrontando tutta l'altra discussione. Non è che questo è un modo per piantare una bandierina, mi chiedo, perché sinceramente se questo è il modo di affrontare i temi dei diritti in questo modo, io, fossi nelle persone che presentano questa risoluzione, qualche dubbio me lo porrei, perché ribadisco, anche alla luce di quanto è stato detto e delle motivazioni per cui ci si è astenuti sulla mozione che ha presentato il nostro gruppo, a maggior ragione non si comprende assolutamente perché sia stata presentata questa risoluzione. È stata letta semplicemente, quindi non lo abbiamo neanche capito, naturalmente adesso ci sarà la discussione generale e immagino che i colleghi, che hanno sentito l'esigenza di presentarla, ci spiegheranno le motivazioni e magari ci convinceranno."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,185.0,1983.0,M,LEGA VDA,26,3746,"Come può leggere dal testo della nostra risoluzione e come le ho detto prima, questa risoluzione è semplicemente mirata ad approfondire la norma che si intitola: ""Legge 22 maggio 1978 n. 194"". Il titolo di questa legge è: ""Norme per la tutela sociale della maternità e sull'interruzione volontaria della gravidanza"". Questa legge ovviamente ad oggi è vigente ed è stata promulgata dal Presidente della Repubblica nella seguente formula. All'articolo 1 la legge dice: ""Lo Stato garantisce il diritto alla procreazione cosciente e responsabile, riconosce il valore sociale della maternità e tutela la vita umana dal suo inizio. L'interruzione volontaria della gravidanza, di cui alla presente legge, non è un mezzo per il controllo delle nascite. Lo Stato, le Regioni e gli Enti locali, nell'ambito delle proprie funzioni e competenze, promuovono e sviluppano i servizi socio-sanitari, nonché altre iniziative necessarie per evitare che l'aborto sia usato ai fini della limitazione delle nascite"". All'articolo 2 possiamo apprezzare la formulazione che recita: ""I consultori familiari, istituiti dalla legge 29 luglio 1975 n. 405 - ne abbiamo parlato peraltro diffusamente oggi proprio di questo articolo 2, quindi credo che si debba fare particolare attenzione proprio in questa formulazione - fermo restando quanto stabilito dalla legge assistono la donna in stato di gravidanza: a) informandola sui diritti a lei spettanti in base alla legislazione statale e regionale, e sui servizi sociali, sanitari e assistenziali concretamente offerti dalle strutture operanti nel territorio; b) informandola sulle modalità idonee a ottenere il rispetto delle norme della legislazione sul lavoro a tutela della gestante; c) attuando direttamente o proponendo all'ente locale competente o alle strutture sociali operanti nel territorio speciali interventi quando la gravidanza o la maternità creino problemi per risolvere i quali risultino inadeguati i normali interventi di cui alla lettera a); d) contribuendo a far superare le cause che potrebbero indurre la donna all'interruzione di gravidanza. I consultori sulla base di appositi regolamenti o convenzioni possono avvalersi, per i fini previsti dalla legge, della collaborazione volontaria di idonee formazioni sociali di base e di associazioni del volontariato, che possono anche aiutare la maternità difficile dopo la nascita..."". Presidente, chiedo scusa, posso chiedere un po' di silenzio? Perché purtroppo non riesco a illustrare la risoluzione. Presidente, posso chiedere un suo intervento? Perché sentivo un po' troppo rumore, grazie. Riprendo da dove ho interrotto: ""I consultori, sulla base di appositi regolamenti o convenzioni possono avvalersi, per i fini previsti dalla legge, della collaborazione volontaria di idonee formazioni sociali di base e di associazioni del volontariato che possono anche aiutare la maternità difficile dopo la nascita. La somministrazione, su prescrizione medica nelle strutture sanitarie e nei consultori, dei mezzi necessari per conseguire le finalità liberamente scelte in ordine alla procreazione responsabile è consentita anche ai minori"". L'articolo 3, così come formulato, nella sua formulazione originaria, recita: ""Anche per l'adempimento dei compiti ulteriori assegnati dalla presente legge ai consultori familiari, il fondo di cui all'articolo 5 della legge 29 luglio 1975, n. 405, è aumentato con uno stanziamento di lire 50 miliardi annui - non vorrei sbagliare, me lo scrivo così almeno per le prossime volte lo leggo anche con esattezza - da ripartirsi fra le Regioni in base agli stessi criteri stabiliti dal suddetto articolo..."". Presidente, chiedo scusa ma io non riesco purtroppo a intervenire, se può richiamare l'attenzione cortesemente..."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,185.0,1983.0,M,LEGA VDA,28,1581,"...dico per chi se lo fosse perso che la copertura originaria era di 50 miliardi, ""...da ripartirsi fra le Regioni in base agli stessi criteri stabiliti dal suddetto articolo"", sarebbe l'articolo 3. ""Alla copertura dell'onere di lire 50 miliardi - vedete, non mi sbagliavo, erano proprio miliardi - relativo all'esercizio finanziario 1978 si provvede mediante corrispondente riduzione dello stanziamento iscritto nel capitolo 9001 dello stato di previsione della spesa del Ministero del Tesoro per il medesimo esercizio. Il Ministro del Tesoro è autorizzato ad apportare, con propri decreti, le necessarie variazioni di bilancio"". Passiamo ora all'articolo 4: ""Per l'interruzione volontaria della gravidanza entro i primi 90 giorni, la donna che accusi circostanze per le quali la prosecuzione della gravidanza, il parto o la maternità comporterebbero un serio pericolo per la sua salute fisica o psichica, in relazione o al suo stato di salute, o alle sue condizioni economiche, o sociali o familiari, o alle circostanze in cui è avvenuto il concepimento, o a previsioni di anomalie o malformazioni del concepito, si rivolge a un consultorio pubblico istituito ai sensi dell'articolo 2, lettera a), della legge 29 luglio 1975, n. 405, o a una struttura socio-sanitaria a ciò abilitata dalla Regione, o a un medico di sua fiducia"", giustamente la fiducia è alla base di una scelta così importante. Presidente, però io... non so se c'è qualcuno a presiedere l'Aula ma io... sento un brusìo di fondo e purtroppo non riesco ad articolare il discorso. Abbiamo autogestione, Presidente?"
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,185.0,1983.0,M,LEGA VDA,30,2748,"...può soltanto richiamare l'attenzione? Perché io non riesco ad articolare il discorso. Articolo 5: ""Il consultorio e la struttura socio-sanitaria, oltre a dover garantire i necessari accertamenti medici, hanno il compito in ogni caso, specialmente quando la richiesta d'interruzione della gravidanza sia motivata dall'incidenza delle condizioni economiche, o sociali, o familiari sulla salute della gestante, di esaminare con la donna e con il padre del concepito, ove la donna lo consenta, nel rispetto della dignità e della riservatezza della donna e della persona indicata come padre del concepito, le possibili soluzioni dei problemi proposti, di aiutarla a rimuovere le cause che la porterebbe all'interruzione della gravidanza, di metterla in grado di far valere i suoi diritti di lavoratrice e di madre, di promuovere ogni opportuno intervento atto a sostenere la donna, offrendole tutti gli aiuti necessari sia durante la gravidanza sia dopo il parto. Quando la donna si rivolge al medico di sua fiducia, questi compie gli accertamenti sanitari necessari, nel rispetto della dignità e della libertà della donna; valuta con la donna stessa e il padre del concepito, ove la donna lo consenta, nel rispetto della dignità e della riservatezza della donna e della persona indicata come padre del concepito, anche sulla base dell'esito degli accertamenti di cui sopra, le circostanze che la determinano a chiedere l'interruzione della gravidanza; la informa sui diritti a lei spettanti e sugli interventi di carattere sociale cui può fare ricorso, nonché sui consultori e le strutture socio-sanitarie. Quando il medico del consultorio o della struttura socio-sanitaria, o il medico di fiducia, riscontra l'esistenza di condizioni tali da rendere urgente l'intervento, rilascia immediatamente alla donna un certificato attestante l'urgenza. Con tale certificato la donna stessa può presentarsi a una delle sedi autorizzate a praticare la interruzione di gravidanza - tra l'altro, è da apprezzare anche la forma di come è scritto: ""la interruzione"" e non ""l'interruzione"", cioè l'apostrofo, secondo me, è anche una formulazione arcaica che riprende un po' la formazione di certe leggi e anche una forma legislativa che probabilmente magari anche più chiara o riportato comunque un italiano sicuramente più appropriato - ...trascorsi sette giorni, la donna può presentarsi per ottenere la interruzione della gravidanza, sulla base del documento rilasciatole ai sensi del presente comma, presso una delle sedi autorizzate"". Abbiamo visto un pezzo, con questa risoluzione abbiamo chiesto specificamente di leggere un articolo e un comma, quindi credo che con questo primo pezzo abbiamo in parte assolto il compito e quindi ritiro questa risoluzione."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,196.0,1963.0,M,UV,32,110,Chiedo un'interruzione per i gruppi di maggioranza per analizzare la complessità delle risoluzioni presentate.
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,185.0,1983.0,M,LEGA VDA,35,9434,"Con questa risoluzione, che è collegata appunto alla mozione, punto n. 52, abbiamo intenzione di chiedere a quest'Aula di fare un approfondimento rispetto alla legge 194/1978, abbiamo parlato in maniera diffusa in questi giorni, vedo giustamente i colleghi anche provati rispetto alla discussione, quindi è giusto anche che però si approfondisca in maniera più precisa e articolata, perché spesso, purtroppo, parlare senza conoscere, soprattutto in maniera approfondita una proposta di legge che ha questo carico e questo spessore sicuramente crea dei problemi. Dicevamo prima, heri dicebamus, dicevano i latini, siamo arrivati all'articolo 5 che recita: ""Il consultorio e la struttura socio-sanitaria, oltre a dover garantire i necessari accertamenti medici, hanno il compito in ogni caso, e specialmente quando la richiesta di interruzione della gravidanza sia motivata dall'incidenza delle condizioni economiche, o sociali, o familiari sulla salute della gestante, di esaminare, con la donna e con il padre del concepito, ove la donna lo consenta, nel rispetto della dignità e della riservatezza della donna e della persona indicata come padre del concepito, le possibili soluzioni dei problemi proposti, di aiutarla a rimuovere le cause che la porterebbero all'interruzione della gravidanza, di metterla in grado di far valere i suoi diritti di lavoratrice e di madre, di promuovere ogni opportuno intervento atto a sostenere la donna, offrendole tutti gli aiuti necessari sia durante la gravidanza sia dopo il parto. Quando la donna si rivolge al medico di sua fiducia, questi compie gli accertamenti sanitari necessari, nel rispetto della dignità e della libertà della donna; valuta con la donna stessa e con il padre del concepito, ove la donna lo consenta, nel rispetto della dignità e della riservatezza della donna e della persona indicata come padre del concepito, anche sulla base dell'esito degli accertamenti di cui sopra, le circostanze che la determinano a chiedere l'interruzione di gravidanza; la informa sui diritti a lei spettanti e sugli interventi di carattere sociale cui può fare ricorso, nonché sui consultori e le strutture socio-sanitarie. Quando il medico del consultorio o della struttura socio-sanitaria, o il medico di fiducia, riscontra l'esistenza di condizioni tali da rendere urgente l'intervento, rilascia immediatamente alla donna un certificato attestante l'urgenza. Con tale certificato la donna stessa può presentarsi a una delle sedi autorizzate a praticare la interruzione della gravidanza. Se non viene riscontrato il caso di urgenza, al termine dell'incontro il medico del consultorio o della struttura socio-sanitaria, o il medico di fiducia, di fronte alla richiesta della donna di interrompere la gravidanza sulla base delle circostanze di cui all'articolo 4, le rilascia copia di un documento, firmato anche dalla donna, attestante lo stato di gravidanza e l'avvenuta richiesta, e la invita a soprassedere per sette giorni. Trascorsi i sette giorni, la donna può presentarsi, per ottenere l'interruzione della gravidanza, sulla base del documento rilasciatole ai sensi del presente comma, presso una delle sedi autorizzate"". All'articolo 6 viene disciplinata l'interruzione volontaria di gravidanza dopo i primi 90 giorni, che può essere praticata: ""a) quando la gravidanza o il parto comportino un grave pericolo per la vita della donna; b) quando siano accertati processi patologici, tra cui quelli relativi a rilevanti anomalie o malformazioni del nascituro, che determinano un grave pericolo per la salute fisica o psichica della donna"". Articolo 7: ""I processi patologici che configurano i casi previsti dall'articolo precedente vengono accertati da un medico del servizio ostetrico-ginecologico dell'ente ospedaliero in cui deve praticarsi l'intervento, che ne certifica l'esistenza. Il medico può avvalersi della collaborazione di specialisti. Il medico è tenuto a fornire la documentazione sul caso e a comunicare la sua certificazione al direttore sanitario dell'ospedale per l'intervento da praticarsi immediatamente. Qualora l'interruzione della gravidanza si renda necessaria per imminente pericolo della vita della donna, l'intervento può essere praticato anche senza lo svolgimento delle procedure previste dal comma precedente e al di fuori delle sedi di cui all'articolo 8. In questi casi, il medico è tenuto a darne comunicazione al medico provinciale. Quando sussiste la possibilità di vita autonoma del feto, l'interruzione della gravidanza può essere praticata solo nel caso in cui alla lettera a) dell'articolo 6 il medico che esegue intervento deve adottare ogni misura idonea a salvaguardare la vita del feto"". Articolo 8: ""l'interruzione della gravidanza è praticata da un medico del servizio ostetrico-ginecologico presso un ospedale generale tra quelli indicati nell'articolo 20 della legge 12 febbraio 1968, n. 132, il quale verifica anche l'inesistenza di controindicazioni sanitarie. Gli interventi possono essere altresì praticati presso gli ospedali pubblici specializzati, gli istituti ed enti di cui all'articolo 1, penultimo comma, della legge 12 febbraio 1968, n. 132, e le istituzioni di cui alla legge 26 novembre 1973, n. 817, e al decreto del Presidente della Repubblica 18 giugno 1958, n. 754, sempre che i rispettivi organi di gestione ne facciano richiesta. Nei primi novanta giorni l'interruzione della gravidanza può essere praticata anche presto case di cura autorizzate dalla regione, fornite di requisiti igienico-sanitari e di adeguati servizi ostetrico-ginecologici. Il Ministro della sanità con suo decreto limiterà la facoltà delle case di cure autorizzate, a praticare gli interventi di interruzione della gravidanza, stabilendo: 1) la percentuale degli interventi di interruzione della gravidanza che potranno avere luogo, in rapporto al totale degli interventi operatori eseguiti nell'anno precedente presso la stessa casa di cura; 2) la percentuale dei giorni di degenza consentiti per gli interventi di interruzione della gravidanza, rispetto al totale dei giorni di degenza che nell'anno precedente si sono avuti in relazione alle convenzioni con la Regione. Le percentuali di cui ai punti 1 e 2 dovranno essere non inferiore al 20% e uguali per tutte le case di cura. Le case di cura potranno scegliere il criterio al quale attenersi, fra i due sopra fissati. Nei primi novanta giorni gli interventi di interruzione della gravidanza dovranno altresì poter essere effettuati, dopo la costituzione delle unità socio-sanitarie locali, presso poliambulatori pubblici adeguatamente attrezzati, funzionalmente collegati agli ospedali e autorizzati dalla Regione. Il certificato rilasciato ai sensi del terzo comma dell'articolo 5 e, alla scadenza dei sette giorni, il documento consegnato alla donna ai sensi del quarto comma dello stesso articolo costituiscono titolo per ottenere in via d'urgenza l'intervento e, se necessario, il ricovero"". Articolo 9: ""Il personale sanitario ed esercente le attività ausiliarie non è tenuto a prendere parte alle procedure di cui agli articoli 5 e 7 e agli interventi per l'interruzione della gravidanza quando sollevi obiezione di coscienza, con preventiva dichiarazione. La dichiarazione dello obiettore - anche qui una formula arcaica di italiano - deve essere comunicata al medico provinciale e, nel caso di personale dipendente dell'ospedale o dalla casa di cura, anche al Direttore sanitario, entro un mese dall'entrata in vigore della presente legge o dal conseguimento dell'abilitazione o dall'assunzione presso un ente tenuto a fornire prestazioni dirette alla interruzione della gravidanza o dalla stipulazione di una convenzione con enti previdenziali che comporti l'esecuzione di tali prestazioni. L'obiezione può sempre essere revocata o venire proposta anche al di fuori dei termini di cui al precedente comma, ma in tale caso la dichiarazione produce effetto dopo un mese dalla sua presentazione al medico provinciale. L'obiezione di coscienza esonera il personale sanitario ed esercente le attività ausiliare dal compimento delle procedure e delle attività specificamente e necessariamente dirette a determinare l'interruzione della gravidanza, e non dall'assistenza antecedente e conseguente all'intervento. Gli enti ospedalieri e le case di cure autorizzate sono tenuti in ogni caso ad assicurare l'espletamento delle procedure previste dall'articolo 7 e l'effettuazione degli interventi di interruzione della gravidanza richiesti secondo le modalità previste dagli articoli 5, 7 e 8. La Regione ne controlla e garantisce l'attuazione anche attraverso la mobilità del personale. L'obiezione di coscienza non può essere invocata dal personale sanitario ed esercente le attività ausiliarie quando, data la particolarità delle circostanze, il loro personale intervento è indispensabile per salvare la vita della donna in imminente pericolo. L'obiezione di coscienza si intende revocata, con effetto immediato, se chi l'ha sollevata prende parte a procedure o a interventi per l'interruzione della gravidanza previsti dalla presente legge, al di fuori dei casi di cui al comma precedente"". Con questa risoluzione noi impegnavamo il Governo a dare lettura dell'articolo 8 e del paragrafo 6, riteniamo quindi di avere assolto il compito che avevamo appunto richiesto con questa risoluzione e quindi procediamo con il ritiro della risoluzione n. 2. Il Consiglio prende atto del ritiro."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,185.0,1983.0,M,LEGA VDA,37,6180,"All'articolo 10 troviamo che ""L'accertamento, l'intervento, la cura e l'eventuale degenza relativi all'interruzione della gravidanza nelle circostanze previste dagli articoli 4 e 6, e attuati nelle Istituzioni sanitarie di cui all'articolo 8, rientrano fra le prestazioni ospedaliere trasferite alle regioni dalla legge 17 agosto 1974, n. 386. Sono a carico della Regione tutte le spese per eventuali accertamenti, cure o degenze necessarie per il compimento della gravidanza nonché per il parto, riguardanti le donne che non hanno diritto all'assistenza mutualistica. Le prestazioni sanitarie e farmaceutiche non previste dai precedenti commi e gli accertamenti effettuati secondo quanto previsto dal secondo comma dell'articolo 5 e dal primo comma dell'articolo 7 da medici dipendenti pubblici, o che esercitino la loro attività nell'ambito di strutture pubbliche o convenzionate con la regione, sono a carico degli enti mutualistici, sino a che non sarà istituito il servizio sanitario nazionale"". Articolo 11: ""L'Ente ospedaliero, la casa di cura o il poliambulatorio nei quali l'intervento è stato effettuato sono tenuti ad inviare al medico provinciale competente per territorio una dichiarazione con la quale il medico che lo ha eseguito dà notizia dell'intervento stesso e della documentazione sulla base della quale è avvenuto, senza fare menzione dell'identità della donna. Le lettere b) e f) dell'articolo 103 del testo unico delle leggi sanitarie, approvato con il regio decreto 27 luglio 1934, n. 1265, sono abrogate"". Articolo 12: ""La richiesta di interruzione della gravidanza secondo le procedure della presente legge è fatta personalmente dalla donna. Se la donna è di età inferiore ai diciotto anni, per l'interruzione della gravidanza è richiesto l'assenso di chi esercita sulla donna stessa responsabilità genitoriale..."". Io credo che qui il termine sia stato modificato, una volta corrispondeva alla patria potestà, invece qui si è proprio modificato in responsabilità genitoriale. Le chiederei, Presidente, se riesce a fare un richiamo perché dai banchi degli Assessori sento un brusìo che arriva e mi impedisce di proseguire l'intervento, se non le è di troppo disturbo, Presidente... (intervento di un Consigliere fuori microfono) ... la ringrazio, spero che poi ci metterà a conoscenza di quanto elaborato. Dicevo che in questa parte vi è la locuzione ""responsabilità genitoriale"", che probabilmente sostituisce quella di patria potestà una volta presente all'interno dell'articolato, quindi evidentemente si è voluto procedere anche a un aggiornamento dei termini, ovviamente questo aggiornamento - e penso di parlare anche a nome del collega Distort - non penso che ci possa trovare concordi, una volta la definizione di patria potestà era un qualcosa di cui abbiamo dibattuto a lungo, adesso qui andiamo a seguire un pochino di politicamente corretto. ""Tuttavia, nei primi novanta giorni, quando vi siano seri motivi che impediscano o sconsiglino la consultazione delle persone esercenti la responsabilità genitoriale - ripetuta ovviamente - o la tutela, oppure queste, interpellate, rifiutino il loro assenso o esprimano pareri tra loro difformi, il consultorio o la struttura socio-sanitaria, o il medico di fiducia, espleta i compiti e le procedure di cui all'articolo 5 e rimette entro sette giorni dalla richiesta una relazione, corredata del proprio parere, al giudice tutelare del luogo in cui esso opera. Il giudice tutelare, entro cinque giorni, sentita la donna e tenuto conto della sua volontà, delle ragioni che adduce e della relazione trasmessagli, può autorizzare la donna, con atto non soggetto a reclamo, a decidere l'interruzione della gravidanza. Qualora il medico accerti l'urgenza dell'intervento a causa di un grave pericolo per la salute della minore di diciotto anni, indipendentemente dall'assenso di chi esercita la responsabilità genitoriale o la tutela e senza adire il giudice tutelare, certifica l'esistenza delle condizioni che giustificano l'interruzione della gravidanza. Tale certificazione costituisce titolo per ottenere in via d'urgenza l'intervento e, se necessario anche il ricovero. Ai fini dell'interruzione della gravidanza dopo i primi novanta giorni, si applicano, anche alla minore di diciotto anni le procedure di cui all'articolo 7, indipendentemente dall'assenso di chi esercita la responsabilità genitoriale o la tutela"". Siamo così giunti all'articolo 13: ""Se la donna è interdetta per infermità di mente, la richiesta di cui agli articoli 4 e 6 può essere presentata oltre che da lei personalmente, anche dal tutore o da marito non tutore, che non sia legalmente separato. Nel caso di richiesta presentata dall'interdetta o dal marito, deve essere sentito il parere del tutore. La richiesta presentata dal tutore o dal marito deve essere confermata dalla donna. Il medico del consultorio o della struttura socio-sanitaria, o il medico di fiducia, trasmette al giudice tutelare, entro il termine di sette giorni dalla presentazione della richiesta, una relazione contenente ragguagli sulla domanda e sulla sua provenienza, sull'atteggiamento comunque assunto dalla donna e sulla gravità e specie dell'infermità mentale di essa nonché il parere del tutore, se espresso. Il giudice tutelare, sentiti se lo ritiene opportuno gli interessati, decide entro cinque giorni dal ricevimento della relazione, con atto non soggetto a reclamo. Il provvedimento del giudice tutelare ha gli effetti di cui all'ultimo comma dell'articolo 8"", che abbiamo visto precedentemente. Articolo 14: ""Il medico che esegue l'interruzione della gravidanza è tenuto a fornire alla donna le informazioni e le indicazioni sulla regolazione delle nascite, nonché a renderla partecipe dei procedimenti abortivi, che devono comunque essere attuati, in modo da rispettare la dignità personale della donna. In presenza di processi patologici, fra cui quelli relative ad anomalie o malformazioni del nascituro, il medico che esegue l'interruzione della gravidanza deve fornire alla donna i ragguagli necessari per la prevenzione di tali processi"". Presidente, io le chiederei soltanto di verificare il numero legale dei presenti in aula."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,196.0,1963.0,M,UV,40,216,"Solo per chiedere una verifica, perché il numero legale si può chiedere al termine della discussione dell'ordine del giorno, non mi pare che il collega Manfrin abbia chiuso, però chiedo l'interpretazione agli uffici."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,185.0,1983.0,M,LEGA VDA,42,94,Soltanto per annunciare il ritiro della risoluzione n. 3. Il Consiglio prende atto del ritiro.
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,185.0,1983.0,M,LEGA VDA,44,8707,"Dicevamo all'articolo 14: ""Il medico che esegue l'interruzione della gravidanza è tenuto a fornire alla donna le informazioni e le indicazioni sulla regolazione delle nascite nonché a renderla partecipe dei procedimenti abortivi, che devono comunque essere attuati in modo da rispettare la dignità personale della donna. In presenza di processi patologici, tra cui quelli relativi ad anomalie o malformazioni del nascituro, il medico che esegue l'interruzione della gravidanza deve fornire alla donna i ragguagli necessari per la prevenzione di tali processi"". All'articolo 15 leggiamo: ""Le regioni, d'intesa con le università e con gli enti ospedalieri, promuovono l'aggiornamento del personale sanitario ed esercente le arti ausiliarie sui problemi della procreazione cosciente e responsabile, sui metodi anticoncezionali, sul decorso della gravidanza, sul parto e sull'uso delle tecniche più moderne, più rispettose dell'integrità fisica e psichica della donna e meno rischiose per l'interruzione della gravidanza. Le regioni promuovono inoltre corsi e incontri ai quali possono partecipare sia il personale sanitario ed esercente le arti ausiliari sia le persone interessate ad approfondire le questioni relative all'educazione sessuale, al decorso della gravidanza, al parto, ai metodi anticoncezionali e alle tecniche per l'interruzione della gravidanza. Al fine di garantire quanto disposto dagli articoli 2 e 5, le regioni redigono un programma annuale di aggiornamento ed informazione sulla legislazione statale e regionale, e sui servizi sociali, sanitari e assistenziali esistenti nel territorio regionale"". Articolo 16: ""Entro il mese di febbraio - io immagino che si intendesse probabilmente il mese di febbraio successivo, perché la legge viene promulgata il 22 maggio del 1978, quindi probabilmente era il febbraio del 1979 -, a partire dall'anno successivo a quello di entrata in vigore della presente legge - infatti l'articolo conferma quello che avevo inizialmente ipotizzato -, il Ministro della sanità presenta al Parlamento una relazione sull'attuazione della legge stessa e sui suoi effetti, anche in riferimento al problema della prevenzione. Le regioni sono tenute a fornire le informazioni necessarie entro il mese di gennaio di ciascun anno, sulla base di questionari predisposti dal Ministro. Analoga relazione presenta il Ministro di grazia e giustizia - peraltro anche qui, secondo me, bisognerebbe operare una modifica, chiedo conferma ovviamente al collega Sammaritani, non è più il Ministro di grazia e giustizia ma solo giustizia perché il potere di grazia viene dato al Presidente della Repubblica, vedo cenni di assenso e quindi evidenzio che il mio esame di diritto costituzionale è ancora valido e vivo nel ricordo - per quanto riguarda le questioni di specifica competenza del suo Dicastero"". Articolo 17, che però è stato abrogato dal decreto legislativo 1° marzo 2018 n. 21, c'è però un aggiornamento: ""Il decreto legislativo 1° marzo 2018 n. 21 ha disposto (con l'articolo 8, comma 1) che ""Dalla data di entrata in vigore del presente decreto, i richiami alle disposizioni abrogate dall'articolo 7, ovunque presenti, si intendono riferiti alle corrispondenti disposizioni del codice penale come indicato dalla tabella A allegata al presente decreto"". Articolo 18: anche questo abrogato dal decreto legislativo 1° marzo 2018 n. 21. ""Il decreto legislativo 1° marzo 2018 n. 21 ha disposto (con l'articolo 8, comma 1) che ""Dalla data di entrata in vigore del presente decreto, i richiami alle disposizioni abrogate all'articolo 7, ovunque presenti, si intendono riferiti alle corrispondenti disposizioni del codice penale come indicato dalla tabella A allegata al presente decreto"". ""Chiunque cagiona l'interruzione volontaria della gravidanza senza l'osservanza delle modalità indicate negli articoli 5 o 8, è punito con la reclusione sino a tre anni. La donna è punita con la multa fino a lire 100 mila - e anche qui probabilmente bisognerà che ci sia un aggiornamento sicuramente rispetto alle ammende - se l'interruzione volontaria della gravidanza avviene senza l'accertamento medico dei casi previsti dalle lettere a) e b) dell'articolo 6, o comunque senza l'osservanza delle modalità previste dall'articolo 7, chi la cagiona è punito con la reclusione da 1 a 4 anni. La donna è punita con la reclusione sino a 6 mesi. Quando l'interruzione volontaria della gravidanza avviene su donna minore degli anni diciotto, o interdetta, fuori dei casi o senza l'osservanza delle modalità previste dagli articoli 12 e 13, chi la cagiona è punito con le pene rispettivamente previste dai commi precedenti aumentate fino alla metà. La donna non è punibile. Se dai fatti previsti dai commi precedenti deriva la morte della donna, si applica la reclusione da 3 a 7 anni, se ne deriva una lesione personale gravissima si applica la reclusione da 2 a 5 anni; se la lesione personale è grave questa ultima pena è diminuita. Le pene stabilite dal comma precedente sono aumentate se la morte o la lesione della donna derivano dai fatti previsti dal quinto comma"". Articolo 20: ""Le pene previste dagli articoli 18 e 19 per chi procura l'interruzione della gravidanza sono aumentate quando il reato è commesso da chi ha sollevato obiezione di coscienza ai sensi dell'articolo 9. Articolo 21: ""Chiunque, fuori dei casi previsti dall'articolo 326 del codice penale, essendone venuto a conoscenza per ragioni o di professione o di ufficio, rivela l'identità - o comunque divulga notizie idonee a rivelarla - di chi ha fatto ricorso alle procedure o agli interventi previsti dalla presente legge, è punito a norma dell'articolo 622 del codice penale"". Articolo 22: ""Il titolo X del libro II del codice penale è abrogato. Sono altresì abrogati il n. 3 del primo comma e il n. 5 del secondo comma dell'articolo 583 del codice penale. Salvo che sia stata pronunciata sentenza irrevocabile di condanna, non è punibile per il reato di aborto di donna consenziente chiunque abbia commesso il fatto prima dell'entrata in vigore della presente legge, se il giudice accerta che sussistevano le condizioni previste dagli articoli 4 e 6. La presente legge, munita del sigillo dello Stato, sarà inserta nella Raccolta ufficiale delle leggi e dei decreti della Repubblica italiana. È fatto obbligo a chiunque spetti di osservarla e farla osservare come legge dello Stato"". Qui, secondo me, si apre un capitolo che richiama un po' quello di cui il collega Aggravi parlava prima, cioè il fatto che ci fosse una forza politica, che nello specifico era la Democrazia Cristiana, che sulla parte dell'aborto abbia sicuramente  rischiato anche la ghirba e che questa legge abbia poi delle firme che riportano anche un po' quello che fu lo scontro politico dell'epoca; troviamo infatti in calce alla presente legge Leone, Andreotti, Anselmi, Bonifacio, Morlino e Pandolfi, nomi che sicuramente ai più diranno poco, magari Andreotti probabilmente ai più dirà qualcosa, ma che rappresentano una grossa parte della storia politica del nostro Paese e che ci evidenziano anche l'accordo, il frutto di questo confronto che c'è stato e che ha fatto partorire questo testo, il testo che oggi esaminiamo. Un accordo che sicuramente fu sofferto, sappiamo benissimo la matrice sicuramente cattolica, cristiana della Democrazia Cristiana, sappiamo però anche ovviamente che c'erano delle pulsioni all'epoca che segnarono un po' una strada per quella che fu la legge. Con questo complessivo... noi abbiamo terminato l'esame del testo della legge, sono, come abbiamo detto, ventidue articoli, però mi sono accorto, mentre andavamo a esaminare il testo, che probabilmente abbiamo tralasciato qualche dettaglio, quindi ritengo opportuno ritornare sulla legge 22 maggio 1978 n. 194. La legge presenta come titolo: ""Norme per la tutela sociale della maternità e sull'interruzione volontaria della gravidanza"". Il Presidente della Repubblica promulga la seguente legge, legge che peraltro è attualmente ancora in vigore e che produce i suoi effetti. Ne abbiamo parlato diffusamente in questi giorni ed è sicuramente importante andare a sottolineare il valore di questa legge, soprattutto, come abbiamo detto prima, conoscere anche gli aspetti più reconditi, abbiamo parlato diffusamente dell'articolo 2, che esamineremo tra poco, ma conoscere anche gli altri aspetti di questa legge che ci permettono di inquadrare, ovviamente nelle dovute forme, la legge nel suo complesso. Questo credo importante viaggio con il testo di questa legge però, purtroppo, lo faremo con la risoluzione successiva perché su questo il tempo a nostra disposizione è terminato, quindi ritiriamo questa risoluzione. Il Consiglio prende atto del ritiro."
47397,XVI,23/05/2024,"ASSISTENZA SOCIALE, Famiglia, tutela dell'infanzia",17,it,185.0,1983.0,M,LEGA VDA,46,1230,"Ovviamente lo dico anche per dare un po' di sollievo a quest'Aula che mi guardava preoccupata, non procederò con una seconda lettura dell'articolato, riteniamo che, come gruppo Lega, il messaggio che abbiamo voluto portare... il segnale che abbiamo voluto dare sia un segnale forte, un segnale che evidenzia quelle che sono state le storture e che lei, Presidente, ha applicato al Regolamento permettendo la discussione di una risoluzione che evidentemente non ha precedenti. Credo che questo che abbiamo portato avanti sia un modo per evidenziare come la necessità di evitare soprattutto da parte di chi ricopre un ruolo di maggioranza e di governo, quindi ha la possibilità di trasmettere il proprio pensiero, la propria volontà politica... non debba mai metterlo in atto. Questa volta è stato messo in atto e abbiamo consegnato un messaggio, abbiamo anche consegnato un messaggio che deve richiamare al rispetto di quello che era un accordo raggiunto come Capigruppo, che poneva un limite a quelli che erano i lavori di questo Consiglio. Quest'accordo evidentemente non si è rispettato, l'abbiamo evidenziato anche durante la Conferenza dei Capigruppo, quindi con la presente procedo al ritiro di tutte le restanti risoluzioni."
47604,XVI,23/07/2024,BILANCIO E CONTABILITA' REGIONALE,4,it,184.0,1977.0,M,FP-PD,2,12318,"Il disegno di legge che andremo a esaminare reca il ""Primo provvedimento di variazione al bilancio di previsione della Regione per il triennio 24-26"" e si compone di 44 articoli contenenti ""Disposizioni per le iscrizioni di maggiori entrate e maggiori spese al bilancio di previsione"". Il provvedimento legislativo è caratterizzato dalle iscrizioni di maggiori entrate nel triennio 24-26 per 60,4 milioni, di cui 26,2 milioni nel 2024, 18 milioni nel 2025 e 16,2 milioni nel 2026. Le maggiori entrate sono destinate al finanziamento degli interventi elencati al titolo I. Nel titolo II vengono invece autorizzati gli interventi che trovano finanziamento dalla riduzione di altre spese a compensazione; tali variazioni sono autorizzate per 14 milioni nel 2024, 2,4 milioni nel 2025, 2,3 milioni nel 2026. Complessivamente le spese correnti, titolo I, sono incrementate di 39,2 milioni, le spese di investimento, titolo II, di 13,7 milioni, le spese per incremento attività finanziarie, titolo III, di 9,5 milioni e le spese per il rimborso di prestiti, titolo IV, sono ridotte di 2 milioni. Nello specifico, il presente disegno di legge si compone di tre titoli, relativi alle disposizioni recanti le variazioni di bilancio e le modificazioni di leggi regionali. Il titolo I reca: ""Disposizioni finanziate da maggiori entrate"". Esso si compone di sei capi e di 18 articoli. L'articolo 1 prevede al comma 1 il rientro dall'Azienda ASL delle somme a essa già trasferite dalla Regione per l'erogazione dell'indennità sanitaria temporanea. Il comma 2 dispone l'acquisizione al bilancio regionale delle somme giacenti, non destinate ad alcun utilizzo, nel fondo in gestione speciale costituito presso Finaosta. L'articolo 2 prevede un trasferimento straordinario corrente per gli anni dal 2024 al 2026 a favore dei Comuni, delle Unités des Communes Valdôtaines e del Consorzio dei Comuni della Valle d'Aosta ricadenti nel bacino imbrifero montano della Dora Baltea, a parziale copertura dell'incremento delle spese di personale derivante dai rinnovi contrattuali, per il triennio 22-24, delle categorie e della dirigenza del Comparto Unico della Valle d'Aosta. Le risorse saranno ripartite in proporzione all'importo della spesa di personale sostenuto da ciascun ente. L'articolo 3 modifica la legge regionale 30 maggio 2022 n. 8. Alla luce dei recenti interventi normativi e amministrativi in termini di programmi finanziati dal PNRR, nonché da interventi straordinari a valere sulle agevolazioni fiscali per la riqualificazione e l'efficientamento energetico degli edifici di Edilizia Residenziale Pubblica, il comma 4 incrementa l'autorizzazione alla concessione di contributi straordinari all'ARER finalizzati al finanziamento degli oneri necessari al funzionamento della struttura di progetto e alla copertura dei maggiori oneri derivanti dalla proroga dei contratti di lavoro del personale a tempo determinato. Qui si aggiungono i maggiori costi delle unità di personale legati ai rinnovi contrattuali delle categorie per gli anni 24-26 e all'acquisizione dei servizi di supporto tecnico amministrativo necessari per concludere i lavori riguardanti progetti di riqualificazione del patrimonio ERP finanziati da fondi PNRR. L'articolo 4 autorizza il finanziamento di nuove risorse aggiuntive regionali finalizzate al trattamento accessorio per il personale dipendente dell'Azienda ASL e stabilisce che le modalità di corresponsione siano concordate a livello di contrattazione integrativa aziendale. L'articolo 5 introduce dei servizi di natura sanitaria, necessari per la prossima apertura del servizio dell'Ospedale di comunità alla Casa di riposo J.B. Festaz, che verrà qualificato come servizio sanitario territoriale. Viene inoltre stabilito che la Regione assicuri all'azienda un finanziamento annuale, definito sulla base del sistema di finanziamento delle strutture per anziani gestite dagli Enti locali. L'articolo 6 autorizza la spesa necessaria per consentire una corretta attuazione dei percorsi di certificazione del bilancio dell'Azienda ASL della Regione Valle d'Aosta, come previsto dal decreto del Ministero della salute primo marzo 2013. L'articolo 7 autorizza il superamento del divieto di cumulo dei contributi previsti all'articolo 11 della legge regionale 18 aprile 2008 per l'abbattimento delle barriere architettoniche e l'acquisto di ausili e attrezzature, e il superamento del divieto di cumulo con altri contributi concessi a favore degli Enti pubblici e delle istituzioni sociali private con finalità religiose. L'articolo 8 autorizza un incremento della spesa al fine di consentire l'affidamento assegnato a soggetti esterni all'Amministrazione regionale per la gestione dell'area megalitica di Aosta e per la relativa necessaria valorizzazione. L'articolo 9 autorizza un trasferimento straordinario all'Associazione Forte di Bard al fine di finanziare sia interventi di riallestimento museale che attività finalizzata alla custodia, alla valorizzazione, alla fruizione e alla manutenzione ordinaria dei beni storici e culturali. L'articolo 10 autorizza l'utilizzo delle risorse regionali aggiuntive per finalità di assistenza tecnica a supporto dell'autorità responsabile del programma operativo complementare. L'articolo 11 autorizza per l'anno 2024 il trasferimento all'agenzia per le erogazioni in agricoltura della somma di euro 1.640.000 ai fini del finanziamento degli aiuti previsti dal programma di sviluppo rurale 2014-2022, che non beneficiano del cofinanziamento del fondo europeo agricolo per lo sviluppo rurale dello Stato. L'articolo 12 dispone un'integrazione per l'anno 2024 di euro 10 milioni per la concessione di mutui agevolati a favore della prima abitazione e per il recupero di fabbricati situati nei centri storici, al fine di garantire il finanziamento delle domande che si prevede di ricevere nel corso dell'anno. All'articolo 12 sono stati inseriti degli emendamenti finalizzati a introdurre una misura temporanea di sostegno ai territori colpiti da recenti eventi alluvionali; la misura prevede infatti la sospensione del pagamento delle rate dei mutui stipulati con Finaosta per i residenti nel Comune di Cogne e per le imprese con sede operativa nello stesso Comune. Tale sospensione si applica inoltre anche a tutti coloro che hanno subìto danni materiali diretti indipendentemente dal loro Comune di ubicazione. L'articolo 13 prevede la definizione, da parte della Regione, di strumenti di pianificazione e sviluppo del settore industriale e artigianale, avvalendosi delle società in house regionali e della Chambre Valdôtaine. L'articolo 14 incrementa le autorizzazioni di spese necessarie al finanziamento del trattamento accessorio del personale dipendente dall'Agenzia regionale per la protezione dell'ambiente. L'articolo 15 dispone un trasferimento straordinario alla Fondation Grand Paradis per l'esecuzione di lavori di manutenzione ordinaria. L'articolo 16 istituisce due fondi speciali, necessari per il finanziamento di nuovi provvedimenti legislativi per il finanziamento d'interventi a sostenere il sistema cooperativistico e per interventi regionali a favore di una fondazione per la valorizzazione e la divulgazione del patrimonio musicale tradizionale. L'articolo 17 autorizza le variazioni di spesa relative agli interventi previsti da norme statali e regionali. L'articolo 18 autorizza le variazioni compensative in termini di maggiori entrate e maggiori spese. Il titolo II reca: ""Disposizioni finanziate da variazioni compensate"" e si compone di 7 capi e 17 articoli. L'articolo 19 reca: ""Disposizioni in materia di trasporto pubblico di linea, nell'ambito degli interventi per l'attuazione del diritto allo studio"". Vengono concesse agevolazioni sul costo dei titoli di viaggio per l'uso di qualunque mezzo di trasporto pubblico agli studenti non residenti in Valle d'Aosta che scelgano l'Università della Valle d'Aosta, estendendola anche ai ricercatori e agli specializzandi. Vengono inoltre estese le agevolazioni ai residenti in Valle d'Aosta, possessori della disability card e ai loro accompagnatori. Con gli articoli 20, 21 e 22 vengono autorizzati dei contributi straordinari alla Fondazione Clement Fillietroz, al Centre d'Études des anciens remèdes e al Convitto Federico Chabod. L'articolo 23 autorizza la concessione agli Enti locali di contributi a fondo perduto fino al 100% del costo degli interventi di ampliamento e potenziamento dei parcheggi di scambio previsti dalla normativa regionale per lo sviluppo della mobilità sostenibile. L'articolo 24 autorizza maggiori stanziamenti necessari all'aggiornamento della convenzione per la gestione dell'aeroporto Corrado Gex di Saint- Christophe. L'articolo 25 prevede l'erogazione di un contributo straordinario al gruppo sportivo ""Vigili del Fuoco Giuseppe Godio"" per l'organizzazione dei ""Campionati italiani Vigili del Fuoco di sci alpino e nordico, di scialpinismo e di snowboard"", che si svolgeranno in Valle d'Aosta a gennaio 2025. L'articolo 26 autorizza l'adesione della Regione in qualità di socio alla Fondazione CIMA, Centro Internazionale Monitoraggio Ambientale, finalizzata a sviluppare sul nostro territorio studi sulla gestione della risorsa idrica, l'effetto dei cambiamenti climatici, oltre che condividere pratiche d'avanguardia per la gestione del territorio e la mitigazione dei conflitti che nascono intorno all'uso dell'acqua. L'articolo 27 prevede il parziale finanziamento delle maggiori spese del personale operante nei servizi socio-assistenziali e socio-sanitari, derivante da rinnovo contrattuale 2019-2021 e dei conseguenti accantonamenti per il successivo rinnovo per i dipendenti del personale della Casa di riposo Festaz di Aosta. L'articolo 28 autorizza il finanziamento straordinario alle Unités des Communes Valdôtaines Grand Paradis per compensare i mancati introiti derivanti dal progressivo trasferimento di una parte degli ospiti della struttura socio-assistenziale per anziani di Introd presso altre strutture. L'articolo 29 contiene: ""Disposizioni necessarie alla riduzione del disagio abitativo e la promozione di attività di accompagnamento all'abitare, finalizzata al mantenimento dell'alloggio assegnato"". Vengono istituite, per il triennio 24-26, alcune misure di aiuto, per garantire una copertura economica anche a garanzia del proprietario, al fine d'incentivare nuovi accessi ad abitazioni in locazione. Viene inoltre estesa la possibilità di accedere a una misura di aiuto per la copertura dei canoni di locazione e delle relative spese a coloro che non hanno i requisiti per accedere al fondo per la morosità incolpevole. L'articolo 30 aumenta gli stanziamenti destinati alle attività di formazione ed educazione nell'ambito del progetto regionale per la prevenzione del suicidio. Il successivo capo V raccoglie due norme relative a energie, sviluppo economico e competitività. Il capo VI dispone le variazioni compensative per la riclassificazione di spese nel bilancio e riepiloga complessivamente le variazioni compensative. Il titolo III reca: ""Modificazioni di autorizzazioni di spese e disposizioni finali"". L'articolo 36 viene inserito per far fronte agli eventi calamitosi che hanno colpito recentemente la nostra regione; con questo articolo si autorizza l'utilizzo di tutte le risorse disponibili sui vari capitoli di bilancio per il finanziamento d'interventi di primo soccorso, volti a tutelare le persone nel territorio e l'ambiente. Gli articoli 37, 38 e 39 contengono l'aggiornamento delle autorizzazioni di spesa per effetto delle variazioni proposte negli articoli precedenti. Gli articoli 40 e 41 dispongono le variazioni allo stato di previsione dell'entrata e della spesa. L'articolo 42 detta le disposizioni per la modifica del programma regionale dei lavori pubblici e dei servizi di architettura e ingegneria. L'articolo 43 elenca gli allegati al presente disegno di legge. L'articolo 44 reca infine la dichiarazione d'urgenza. La II Commissione consiliare permanente, riunitasi in data 18 luglio 2024, ha preso in esame il disegno di legge 151 presentato dalla Giunta regionale in data 5 luglio 2024 concernente ""Primo provvedimento di variazione al bilancio di previsione finanziario della Regione autonoma Valle d'Aosta per il triennio 2024-2026"" e ha espresso, a maggioranza, parere favorevole."
47604,XVI,23/07/2024,BILANCIO E CONTABILITA' REGIONALE,4,it,0.0,1985.0,M,RV,4,7094,"Per esprimere alcune brevi considerazioni su alcune parti di questo provvedimento di legge e anche per poi rappresentare la posizione di voto del mio gruppo. Il provvedimento è importante dal punto di vista del peso economico: consente da un lato di utilizzare delle maggiori entrate e dall'altro di fare dei riallineamenti relativamente alle disponibilità di spesa, l'ha detto anche il relatore, ed è stato anche quanto è emerso, ovviamente articolo per articolo, delega per delega e responsabilità per responsabilità di ogni Assessore e anche della Presidenza. Io mi vorrei soffermare in particolare su cinque articoli presenti all'interno del provvedimento di variazione. Il primo è relativamente all'articolo 5, a quella che di fatto è stata rappresentata (e la possiamo anche considerare) come una mini riforma sulla legge istitutiva e che sovraintende i rapporti con la Casa di riposo J.B. Festaz. Tra l'altro in questo Consiglio ho presentato anche un'iniziativa che, in quota parte, può essere anche collegata a questo provvedimento perché il cuore - almeno io lo leggo così - dell'articolo 5 è per l'appunto l'evoluzione o meglio la modifica relativamente al meccanismo di finanziamento della Casa di riposo che è già stata oggetto di varie iniziative, non soltanto del sottoscritto, ma da tempo, e non soltanto dall'ultimo periodo, perché comunque è una struttura sempre più importante; tra l'altro all'interno dell'articolo lo si evidenzia chiaramente, nel senso che domani si assommeranno su questa struttura servizi di natura socio-assistenziale, socio-sanitaria e diventerà anche quota parte del servizio sanitario territoriale. Ovvio che tutta una parte che riguarda più l'applicazione delle tariffe sarà da capirsi e da comprendersi sull'attuazione, anche sulla previsione. Adesso non vado a memoria perché sbaglierei a citare il comma che prevede giustamente che ci siano delle delibere di Giunta attuative, perché questo è il funzionamento, e su questo punto, ovviamente, succederà che tornerò; non me ne voglia l'Assessore, lo sa, ma su questo punto cercherò anche di fare una valutazione un poco più puntuale anche a fronte di un esame più a tutto tondo relativamente al grande tema del meccanismo di finanziamento della Casa di riposo. Un altro articolo su cui vorrei porre l'attenzione - che è stato anche oggetto di analisi nel corso dell'audizione di II Commissione - è l'articolo 28, quello del trasferimento straordinario all'Unité Grand Paradis, che viene previsto perché la micro di Introd ha dei lavori e c'è un trasferimento previsto di una parte degli assistiti in quella di Morgex, quindi sostanzialmente è un ristoro relativamente a minori entrate a fronte di costi invece certi che sono principalmente, almeno così è stato rappresentato, quelli del personale in servizio. In questo senso si è voluto approfondire due aspetti: prima la natura del contenuto dell'articolo e anche comprendere se, effettivamente, questa potesse essere una modalità, o comunque un caso, che poi potesse anche interessare altre realtà. Giustamente l'Assessore in audizione l'ha sottolineato: queste strutture (perché passano gli anni per tutti, quindi passano gli anni anche per queste strutture) saranno necessariamente oggetto d'interventi, quindi a fronte di passaggi di questo tipo, abbiamo voluto comprendere se questo fosse un caso unico e specifico oppure potesse poi anche ripresentarsi; da quello che abbiamo capito potrebbe non essere un caso a sé stante. Non voglio farla ancora più lunga rispetto all'analisi, lo faranno magari altri colleghi, voglio però anche puntualizzare, se si può dire così, o fare maggior chiarezza su due articoli: uno è l'articolo 36, che è stato giustamente oggetto di più profonda analisi, considerato anche il momento e le necessità del momento. Sono le disposizioni contabili per fronteggiare gli interventi di primo soccorso in caso di calamità naturali, catastrofi o altri eventi calamitosi che sono sostanzialmente una modifica di quella che è oggi la legge quadro di organizzazione delle attività regionali di Protezione civile, la legge 5/2001, che verrà - nel momento in cui sarà poi votata - ulteriormente emendata, aggiungendo non soltanto la parte di gestione dell'emergenza, ma anche quella del superamento, con la previsione sia per l'articolo 14 e 19 della legge che ho poc'anzi citata. È però una modifica - questo va ben detto, soprattutto per non dare notizie magari fuorvianti - che permetterà un utilizzo delle previsioni della legge 5 o di quota parte delle previsioni della legge 5, anche perché dal 2001 a oggi anche il mondo normativo è cambiato, quindi giustamente si è prevista questa modifica anche a fronte dell'insorgenza dell'ormai famigerato 118/2011. C'è poi invece una previsione importante, che è quella - vado a memoria - dell'articolo 12 che riguarda appunto i mutui: è stata anche questa oggetto di presentazione e di importante confronto in Commissione con la Presidenza per dare respiro a quella che è appunto una problematica che si presenta per tutte quelle realtà colpite, ovviamente ci sono dei mutui in sdebitamento però, nello stesso momento, c'è una situazione di emergenza che deve essere gestita. Questo soltanto sull'articolo 36, tengo a dire per dovere di cronaca, perché spesso non si finisca per dare delle informazioni che possono essere utilizzate o comunque comprese in maniera differente rispetto all'evidenza. Faccio un ultimo passaggio e concludo. Sarà interessante - però non lo capiremo domani mattina, ma sostanzialmente fra un anno - fare anche una valutazione più complessiva dell'effetto di questa variazione e mi spiego: noi abbiamo trattato un assestamento, una chiusura dei conti dell'anno passato importante, che aveva un importante avanzo. Si sa che gli effetti delle politiche pubbliche, delle politiche di spesa, non si vedono l'indomani ma ci vuole un determinato periodo di tempo; magari lo dico a chi è un poco più attento o anche appassionato - mi spiace essere quota parte di questo - ma anche per vedere l'effetto di questi riallineamenti, parlo soprattutto per la parte di riutilizzo delle risorse a un anno, quindi lo vedremo poi quando tireremo i conti delle effettive spese dell'anno che è ancora in corso, per comprendere se effettivamente questa variazione ha oppure no inciso sull'andamento della spesa in corso d'anno. È ovvio che siamo grossomodo appena oltre la metà dell'anno, quindi ci sono ancora tante variabili, però è una considerazione che, secondo me, è importante dal punto di vista della valutazione complessiva del provvedimento ed eventualmente anche di altri provvedimenti di variazione di spesa. Per quello che riguarda la posizione del gruppo di Rassemblement Valdôtain, all'interno della Commissione ci siamo astenuti, perché in Commissione si vota in blocco, ovviamente su tutta una serie di articoli ci esprimeremo in modo differente rispetto al voto di astensione. È ovvio che poi, nel suo complesso, il nostro voto sarà quello di astensione perché altrimenti avremmo votato a favore della maggior parte degli articoli, ça va sans dire ."
47604,XVI,23/07/2024,BILANCIO E CONTABILITA' REGIONALE,4,it,11.0,1955.0,M,FI,6,6028,"Un disegno di legge direi assolutamente importante, che sottolinea un po' quello che è l'atteggiamento che la vostra maggioranza in questi anni ha tenuto molto caro, ovvero risorse per tutti, risorse distribuite in modo, secondo voi, assolutamente coerente. Qui abbiamo 60,4 milioni di maggiori entrate, spese correnti che vanno a inserirsi per 39 milioni e 13.700.000 di investimenti. Sono importi che vanno a formare quello che potrebbe essere il bilancio definitivo dell'esercizio 2024 e degli anni successivi del triennio, che fanno subito pensare - come abbiamo detto più volte noi quando si approvava il bilancio e che è stato anche sottolineato da un Assessore in Commissione - a chissà quanto avanzo andranno a determinare. Anche io mi soffermerò su alcuni punti che, in qualche modo, mi hanno fatto fare delle riflessioni importanti, per esempio anche noi sicuramente su alcuni articoli avremo un'espressione di voto favorevole, ma in via definitiva tutto il provvedimento vedrà il nostro voto di astensione. Entrando nel vivo, abbiamo avuto la relazione al disegno di legge, abbiamo avuto la relazione del Presidente della Giunta e degli Assessori, abbiamo avuto la relazione del Presidente della Commissione e, alla fine, le relazioni dicono tutte la stessa cosa, però, entrando nel vivo di alcuni punti, all'articolo 12 sono stati inseriti gli emendamenti finalizzati a sostenere i territori colpiti dai recenti fatti alluvionali e credo che questa sia una misura importante. Mi preme anche sottolineare che siamo soddisfatti anche per la pronta risposta di ieri del Governo nazionale rispetto all'emergenza che abbiamo avuto il 29 e il 30 giugno, che ha colpito 40 Comuni della Valle d'Aosta: 12 mesi di stato di emergenza sui territori colpiti e, per le esigenze urgenti, ieri sono stati messi a disposizione e stanziati 20.600.000 euro. Questo andava detto, auspicavo davvero che venisse detto nella presentazione del Presidente della Giunta. Riteniamo che vada sottolineata l'attenzione che il Governo nazionale sta mettendo in campo anche per la nostra regione, sono risorse concrete per sottolineare che lo Stato c'è e che il Governo di centrodestra c'è. Ieri eravamo in contatto continuo con il Vicepresidente del Consiglio e Ministro degli esteri Tajani, che ci informa anche per le vie brevi, grazie a un canale preferenziale che noi abbiamo il piacere di avere grazie al nostro coordinatore regionale Emily Rini, e siamo un po' rammaricati quando alcune forze autonomiste demonizzano i partiti nazionali che governano il Paese in questo momento. Il centrodestra c'è, il centrodestra guarda con attenzione alle esigenze dei territori e alle esigenze della popolazione di ogni regione, e anche della Regione Autonoma Valle d'Aosta. All'articolo 3 si parla di sostegni e assunzioni dell'ARER. Io avevo fatto una verifica e nel triennio 21-23 sono state ben 21 le assunzioni che l'ARER ha fatto, anche soprattutto per la struttura di progetto. Mi pare che 21 assunzioni in tre anni siano davvero un grande Assessorato, come ho più volte detto, che quella struttura è un grande Assessorato. Anche le risorse aggiuntive regionali per il personale della sanità ritornano in campo dopo il 2019/2020, lo ha evidenziato in Commissione l'assessore Marzi; a un certo punto qualcuno le ha tolte e adesso sono ritornate, e con questo finalmente c'è anche un riconoscimento ai lavoratori della sanità che mai hanno visto risorse per il bonus Covid, per l'attrattività e per l'indennità sanitaria. Ora attraverso le RAR anche il comparto di amministrativi che operano in sanità potrà avere un minimo di riconoscimento, ovviamente dopo la contrattazione sindacale. Finora sono stati troppi gli esclusi in quell'ambito. Guardiamo con attenzione anche all'articolo 8, ""Interventi per la gestione dell'area megalitica di Aosta"", una contribuzione per sostenere una maggiore spesa di 358 mila euro, ci chiediamo per cosa, per quale progetto? Per una più efficace comunicazione? Per sollecitare alla visita dell'area più visitatori? Nonostante gli eventi più o meno pertinenti che si sono svolti all'interno di quella struttura, bisogna prendere atto che quest'enorme spesa che è stata fatta ha bisogno di un progetto di rilancio forte e di nuove e più efficaci opportunità di rilancio. Interventi sui beni di interesse storico: ulteriore milione e mezzo al Forte di Bard. Devo dire che non mi preoccupa l'intervento sul Forte di Bard di un milione e mezzo, perché il sito funziona, il sito dà risposte, il sito dà una buona espressione culturale che viene sicuramente sviluppata nel suo percorso. Magari una più attenta verifica della spesa potrebbe avere ragione di essere fatta. Passo, concludendo questo mio excursus su alcuni articoli - che poi probabilmente anche il mio collega ripercorrerà - alla modificazione della legge n. 3 del febbraio 2013; siamo ancora lì, l'Assessore ha detto che è stata avviata, ma mi pare che sia stato avviato da quattro anni questo percorso, è da quattro anni che si dice che bisogna modificare la legge 3/2013, in realtà ci si dice in Commissione (è verbalizzato) che è stata avviata. Diciamo che ci sono dei commi - il 2, il 3 e il 4 - che hanno bisogno di una serie di approfondimenti dove si parla di situazioni di vulnerabilità. Che cos'è la vulnerabilità? È l'emergenza abitativa? Siamo sicuri che queste misure così impostate possano dare delle risposte? Noi abbiamo preparato un emendamento e anche un ordine del giorno rispetto a quest'articolo che andremo a discutere sicuramente nel momento in cui si tratteranno gli oggetti che ho indicato. Tutto sommato è una distribuzione di risorse sulle quali diventa difficile dire: ""Questo sì, questo no, a quell'altro anche""; noi valuteremo ancora con attenzione, anche rispetto a che cosa ci verrà detto nelle repliche, ma abbiamo la sensazione che manchi - come abbiamo detto e ho detto in occasione del bilancio di previsione - una visione più attenta al rilancio di una regione nonostante le tante risorse che ci sono a disposizione."
47604,XVI,23/07/2024,BILANCIO E CONTABILITA' REGIONALE,4,it,185.0,1983.0,M,LEGA VDA,8,8939,"Anche io brevemente, per esprimere la posizione del gruppo Lega, poi avremo modo anche di farlo sui singoli articoli e sugli ordini del giorno che sono stati depositati. Discutiamo oggi una variazione di bilancio che è sicuramente corposa e - come già è stato detto anche da alcuni colleghi che mi hanno preceduto - che va a suddividere sicuramente una spesa e delle risorse in diversi rivoli, alcuni sicuramente utili e oserei dire anche necessari, altri sicuramente più dubbi, ma avremo la possibilità di discuterne e di approfondire. Credo che questa variazione sia forse anche un frutto di quello che è stato un po' un fil rouge degli interventi e delle richieste che abbiamo fatto in occasione dell'assestamento; ci auguriamo che questa variazione possa prevenire quello che poi è stato un assestamento monstre, quindi evitare di trovarci poi ad avere degli avanzi che non si è saputo spendere e che quindi non si è potuto rendere produttivi alla fine dell'anno. Ci auguriamo che questo posso servire per lo meno per mettere a frutto le risorse di cui oggi si dispone. Si è da molte parti già analizzato l'articolato, alcuni colleghi sono già entrati nel dettaglio, lo farò anche io, ma brevemente. Come detto, per esempio, rispetto all'articolo 1 avremmo piacere anche di discutere rispetto alla cosiddetta indennità di attrattività temporanea, di cui si è discusso anche in occasione dell'ultimo bilancio; indennità di attrattività che sostanzialmente si sta un po' riconoscendo a molte categorie e l'unica categoria che però rimane ancora esclusa da qualsiasi contrattazione è quella a cui con più forza abbiamo chiesto che venisse riconosciuta, ovvero la categoria degli operatori socio-sanitari, che rimane purtroppo tragicamente esclusa da questa rivalutazione. È chiaro che ci auguriamo di poter avere delle risposte positive, perché sicuramente chi ha affrontato in prima persona questo peso durante la pandemia... e non soltanto, pure chi è a rischio di essere ""Rubato"" da regioni vicine o anche da Stati vicini possa invece decidere di rimanere nella nostra regione. Non solo questo, sicuramente in questa variazione ci sono anche, e ne prendiamo atto, degli articoli a supporto delle prime esigenze dell'emergenza, prime esigenze rispetto alle opere pubbliche, prime esigenze contingenti e con le possibilità di poter intervenire e incidere, ma quello che ci sentiamo di dire rispetto a quello che è avvenuto è un sentito ringraziamento a tutte le comunità dei 40 Comuni colpiti che non si sono piante addosso, che si sono rimboccate le maniche, che sono intervenute in maniera assolutamente pronta e che oggi hanno portato risultati davvero straordinari per il poco tempo in cui si è potuto lavorare dal momento dell'emergenza a oggi; un ringraziamento che si estende anche al Governo nazionale, con il quale ci siamo confrontati rispetto alle necessità, che ha visto riconoscere nella giornata di ieri una prima parte d'importanti risorse per le emergenze date dalla struttura della Protezione civile e che sicuramente anche qui potranno avere una loro prima utilità. Non dobbiamo però dimenticare la necessità di tutelare quelle persone che hanno perso tutto, che purtroppo hanno perso magari la stagione, quindi su questo e di questo avremo anche modo di riparlarne. Credo che meriti sicuramente una valutazione positiva l'articolo 30, che contiene l'attività di formazione ed educazione nell'ambito del progetto regionale per la prevenzione del suicidio. È un tema che abbiamo più volte trattato in quest'aula, rimarcando purtroppo i dati tragici che la nostra regione fa registrare su questo tema, dati sicuramente al di sopra delle medie, il doppio e il triplo rispetto alla media nazionale, ed è un fenomeno questo che va combattuto e va combattuto con tutte le armi possibili. Altro articolo, e qui sarò un pochino più lungo, mi perdonerete e mi perdonerà l'Assessore Marzi, è l'articolo 29, che ci potrebbe far esclamare, come un celebre film, ""Si può fare"", ""Yes, we can"". Mi sono fermato a dieci iniziative che chiedevano di estendere la morosità incolpevole anche alle persone che non avevano avuto una perdita di reddito, per un ragionamento molto semplice, che è quello che abbiamo spiegato più volte in aula: la normativa, così com'era stata congegnata per la morosità incolpevole, interveniva nel caso in cui una persona dovesse attraversare una difficoltà momentanea, ad esempio una persona che viene licenziata, quindi venendo licenziata e non avendo più un lavoro non può più pagare l'affitto, ovviamente entra nella casistica della morosità incolpevole e quindi può venire aiutata nel pagamento dell'affitto. Cosa succedeva? Prendiamo il caso di una persona con disabilità che prende, ad esempio, 386 euro di pensione di accompagnamento al mese e che si trova una bolletta dell'ARER di 350 euro. Questa persona deve decidere: ""Ma questo mese mangio o pago l'affitto? E se non pago l'affitto, poi vengo sbattuto fuori?"". I casi di cronaca sono evidenti e ci dicono: sì, effettivamente l'ARER e la pubblica Amministrazione non si sono fatte alcuno scrupolo nel mandare la Polizia a casa della gente, anche con gravi disabilità, e sbatterla, fuori perché non poteva pagare bollette, perché non aveva i soldi. Con l'articolo 29 si va a coprire - in teoria, e si vedrà, e si valuterà quali saranno gli effetti - questo pezzo, ma la cosa divertente è che ci avete sempre detto, per bocca dell'assessore Marzi, che questo non si poteva fare. A buona memoria ho recuperato il verbale dell'ultima mozione che ho discusso, che è del 2023, con la quale ci diceva l'Assessore: ""No, ma la norma nazionale prevede che si debba avere una perdita di reddito"", dicendoci che - se noi avessimo fatto un passo in più nel dire che non soltanto le persone con perdita di reddito al momento, ma anche le persone in particolari condizioni di necessità potevano usufruire della morosità incolpevole - forse e probabilmente ci avrebbero fustigato. Io non credo, visto che c'è una grossa storia d'impugnative di leggi da parte della Corte costituzionale quando si restringono i diritti e non quando si allargano; quindi questo tipo di allargamento non sarebbe assolutamente stato impugnato, tanto più se fatto con delibera di Giunta e avrei voluto vedere chi avrebbe voluto fare un ricorso al Tar per dire: ""No, non dovete aiutare le persone che hanno un basso reddito, che non riescono a pagare l'affitto, le dovete sbattere fuori di casa"". Sarei stato curioso di vedere chi avrebbe potuto fare questo tipo di ricorso. La discussione però su quest'articolo ci ha permesso di recuperare un paio di dati che io ritengo interessanti e che metto così a disposizione di tutti. Quest'Aula ricorderà quella fantastica risoluzione che presentò la maggioranza per dire: ""Mettete più soldi per l'emergenza abitativa"", ricordo che fu proprio il primo firmatario il collega Malacrinò che si alzò in maniera anche un po' ""Tronfia"" qui in quest'aula a dire: ""Il Governo cattivo non mette i soldini per l'emergenza abitativa"" e quando gli rispondemmo 1) che il Governo l'aveva già fatto, perché era già stato votato un ordine del giorno che andava nella direzione di ammettere nuove risorse; 2) che lo stesso Governo PD aveva tagliato quelle stesse risorse per l'emergenza abitativa; 3) che le risorse dell'emergenza abitativa non erano neanche state utilizzate, cioè il milione di euro messo a disposizione non era stato utilizzato integralmente, perché non c'era la possibilità di utilizzarlo. Avemmo una reazione quasi inorridita. A due anni dall'introduzione dell'emergenza abitativa, la cosa divertente è stata questa, che siamo andati in Commissione e abbiamo chiesto all'ARER: ""Scusate ARER, ci date una valutazione dell'articolo 29?"". L'ARER, come sempre, in maniera sicuramente importante e intelligente, ha capito tutto e ci ha mandato, invece che una valutazione dell'articolo 29, quali sono le rimanenze dei fondi stanziati e sono più del 50%. Più del 50% dei soldi stanziati per la morosità incolpevole sono ancora lì e non sono utilizzati, perché, ovviamente, la normativa aveva un limite. Direi quindi che a distanza di tempo si dimostra che avevamo ragione, che estendere la possibilità di morosità incolpevole si può fare e che soprattutto non c'era bisogno di mettere altri soldi perché evidentemente, fino a quando non ci fosse stata una modifica di quei criteri per accedere alla morosità incolpevole, quei soldi non si sarebbero potuti spendere. Ci auguriamo che con queste modalità e con quest'articolo si possa andare in quella direzione, ma valuteremo attentamente, soprattutto avremo modo sicuramente di discuterne anche in virtù dell'ordine del giorno presentato dai colleghi di Forza Italia. Per concludere, anche il gruppo Lega, che mi onoro di rappresentare, valuterà articolo per articolo la variazione di bilancio, valuterà quale sarà il voto e ovviamente rispetto al voto finale ci esprimeremo successivamente."
47604,XVI,23/07/2024,BILANCIO E CONTABILITA' REGIONALE,4,it,156.0,1976.0,F,PCP,10,5198,"Come hanno detto i colleghi, il disegno di legge prevede l'iscrizione di maggiori entrate di oltre 60 milioni nel triennio, maggiori entrate che vanno a coprire diverse spese dovute, come gli adeguamenti stipendiali e contrattuali derivanti dall'aumento del costo del personale per gli Enti locali, i dipendenti dell'Azienda USL e il personale operante nella Casa di riposo del J.B. Festaz. Come hanno fatto gli altri, io mi concentrerò su alcuni di questi articoli, in particolare un articolo, l'articolo 5, quello riferito alla modifica della legge istitutiva del J.B. Festaz, la legge 34/2004, che in qualche modo desta qualche preoccupazione, perché dalle audizioni non abbiamo ben compreso quali siano le valutazioni che si stanno facendo rispetto al futuro di questa struttura, preoccupazioni anche legate alle future tariffe che sicuramente aumenteranno, come ci è stato detto, ma soprattutto preoccupazione anche perché,\ dalla relazione che ci è arrivata, siamo già al terzo slittamento della consegna dei lavori dell'Ospedale di comunità. Vi sono poi invece delle risorse (come quelle previste per contributi ai trasporti, agli studenti universitari non residenti nella nostra regione) che ci trovano naturalmente favorevoli, anche perché era una delle cose che avevamo già chiesto nel momento della discussione della legge proprio rispetto ai contributi sui trasporti, rilevando però che anche nell'audizione dei rappresentanti degli studenti universitari il problema principale degli studenti non residenti nella nostra regione è un problema di tipo abitativo, quindi del reperimento di alloggi a prezzi contenuti, perché nella rappresentazione fattaci da quegli studenti, il fatto che non vi sia uno studentato - e sappiamo che dovremo aspettare ancora anni - e il fatto che forse, in qualche modo, gli alloggi all'interno di Aosta e del circondario comunque abbiano delle cifre piuttosto elevate, spesso sono motivazione per cui si scelgono altre località per i propri studi universitari anziché la Valle d'Aosta. Questa variazione poi introduce anche il direttore esterno per l'area megalitica, in questo senso ci sarà un'interrogazione della mia collega proprio su che cosa sta succedendo all'area megalitica e, sotto questo punto di vista, chissà se un direttore esterno magari possa, in qualche modo, rilanciare quella struttura, perché sappiamo essere una struttura che effettivamente è costata moltissimo, ma, sotto il punto di vista della fruibilità, sta facendo molta fatica a decollare. Anche le risorse sull'Osservatorio e sulla Maison, sono risorse che vanno a coprire delle spese, riferite più che altro alla situazione attuale, ma, soprattutto rispetto alla Maison, per chi abita in quel paese si può facilmente vedere la diversità fra quando vi era una distaccata che lavorava a tempo pieno in quella struttura e cosa giustamente può avvenire adesso, perché anche le risorse di tipo umano sono notevolmente diminuite. Forse non basta pensare all'adeguamento dei software che sono all'interno di quella struttura ma bisognerebbe cercare un rilancio per una particolarità di un paese che ha, in qualche modo, voluto caratterizzarsi anche rispetto a un aspetto tradizionale della nostra regione. Alcune considerazioni critiche anche rispetto all'aggiornamento della convenzione per la gestione dell'aeroporto Corrado Gex che, sotto questo punto di vista, continuiamo a vedere come un contenitore dove vengono stanziate risorse ma di cui ancora oggi non conosciamo bene quale sia la prospettiva e che cosa si voglia fare. Ci sarà un'iniziativa in Consiglio, dove parleremo proprio di quell'esternalizzazione prevista che, dalle voci che ci arrivano, non è ancora stata portata avanti. Anche sotto questo punto di vista, rispetto alla gestione dell'aeroporto, vediamo una grande difficoltà da parte di questa maggioranza. Riprendo un po' quanto detto dal consigliere Manfrin perché soprattutto, rispetto all'aiuto alle famiglie, da tempo le chiedevamo dai banchi dell'opposizione e in quasi tutte le occasioni ci era stato detto che non si poteva fare; questa era la considerazione. Apprendiamo oggi invece che si poteva fare, bisognava solo avere la volontà di volerlo fare. Vedremo poi in fase di applicazione se quanto previsto all'interno di quest'articolato andrà in qualche modo a sopperire a tutte quelle situazioni di grande difficoltà che stiamo vivendo: i continui sfratti, i continui abbandoni, soprattutto delle persone più fragili, della loro abitazione proprio per la mancanza di risorse e la mancanza anche di misure che possano in qualche modo tutelarli, perché sappiamo bene che rispetto alla morosità incolpevole alcune delle norme inserite non aiutavano certo persone che invece erano in estrema difficoltà. Ci tengo invece a evidenziare - l'ha già fatto il consigliere Aggravi, ma credo sia importante ribadirlo - quanto è contenuto rispetto alla questione degli eventi calamitosi, perché immagino che tutti noi in questi giorni abbiamo ricevuto chiamate o abbiamo ricevuto persone che, sotto un certo punto di vista, chiedevano e pensavano che con questa norma si andasse ad aiutare i privati o le aziende. Questa norma - e poi forse lo spiegherà bene il"
47604,XVI,23/07/2024,BILANCIO E CONTABILITA' REGIONALE,4,it,198.0,1964.0,M,FI,13,4836,"Anch'io due considerazioni su quest'importante variazione di bilancio, una variazione di bilancio che, come è già stato anticipato da coloro che sono intervenuti, rappresenta maggiori entrate per 60,4 milioni di euro nel triennio e una compensazione e riassegnazione di risorse su vari capitoli di bilancio che ammontano a 18,7 milioni. Si registra una forte crescita delle spese correnti che sono incrementate di 39,2 milioni; le spese d'investimento di 13,7 milioni. Come è già stato anche detto, diventa sempre più difficile fare una valutazione sugli esiti di questa sommatoria d'interventi che vengono fatti durante l'anno, perché c'è sempre più difficoltà a ricondurli a una visione d'insieme. Poi il momento in cui si potranno cogliere tutti gli aspetti delle allocazioni e delle spese sarà poi quando si discuterà il rendiconto dell'anno. Purtroppo abbiamo visto, in questi ultimi anni, che si registra un forte aumento dell'avanzo di amministrazione, e queste corpose variazioni che vengono fatte durante l'anno, non è scontato che aiutino gli uffici a procedere nel migliore dei modi nella spesa e nella gestione delle risorse che vengono messe a disposizione. Il forte incremento delle spese correnti, come è stato detto, è in parte dovuto agli adeguamenti stipendiali della USL, della Casa di riposo, del BIM e ci sono diversi trasferimenti che vengono fatti anche agli Enti locali per far fronte all'incremento dei costi del personale. A fianco di quest'iniziativa c'è tutta una serie di finanziamenti che è stata in parte già rappresentata. Possiamo registrare con favore l'articolo 12: dove c'è un'integrazione di 10 milioni, messi a disposizione per ciò che concerne la concessione di mutui agevolati a favore della prima abitazione per il recupero dei fabbricati situati nei centri storici, dice: ""Al fine di garantire il finanziamento delle domande che si prevede di ricevere nel corso d'anno"". Se lo vogliamo guardare sotto il profilo della programmazione è una buona cosa mettere i soldi in anticipo, perché fino a oggi i soldi venivano messi a disposizione dopo diverso tempo, non vorrei che fossero parcheggiati perché invece c'è una grossa disponibilità di risorse - e allora anticipiamo il problema - però voglio cogliere il lato positivo perché se ci sono delle risorse potranno essere rese disponibili. Così come l'articolo 12 che inserisce gli emendamenti finalizzati a introdurre la temporanea sospensione dei mutui Finaosta ai territori colpiti dai recenti eventi alluvionali; la sospensione, è buona cosa a fronte delle difficoltà che ci sono sul nostro territorio che non erano state calcolate e previste. C'è tutta un'altra serie d'iniziative, alcune considerazioni le volevo fare anche io sull'articolo 29. Sono state prese in carico con quest'articolo una serie di problematiche che avevamo evidenziato nel corso d'anno attraverso tutta una serie d'iniziative ispettive; ho partecipato anche ai lavori della Commissione, facendo anche delle domande specifiche in relazione ai commi che sono stati presentati, e devo dire che l'articolato, così come è stato scritto, introduce, è vero, delle novità, ma sono molto fumose, non si capisce bene quale sarà poi il punto di caduta, di applicazione di questi problemi attraverso le successive deliberazioni di Giunta regionale. Faccio un esempio: è già stato prima evidenziato dal collega che si fa riferimento alle categorie vulnerabili; è un neologismo, cosa vuol dire categorie vulnerabili? In genere si parla di Isee, sono dei concetti astratti che bisognerà capire come verranno declinati. Così come da una parte accogliamo anche con favore l'introduzione di un minimo di attenzione verso il mercato libero, perché la presa in carico del problema andrebbe in modo molto diverso di come è stato scritto, perché - come avremo modo poi di discutere con un'iniziativa che abbiamo presentato, una mozione durante il Consiglio - c'è una forte iniquità comportamentale da parte della Regione, perché l'istituto dell'aiuto per evitare gli sfratti interviene solo laddove ci sono le condizioni di emergenza abitativa nel mercato libero, quindi sono solo pochissimi nuclei che potranno accedere rispetto a quello che invece il territorio evidenzia. Così come tutto l'aspetto del contributo per gli affitti dovrebbe essere potenziato per far fronte sicuramente alle necessità che hanno le famiglie con maggiori difficoltà, quelle con l'Isee al di sotto dei 12.500, quelle delle due fasce, della fascia A e della fascia B. Pertanto sono tutti argomenti questi sui quali ritorneremo. La nostra attitudine sarà di valutare anche quale sarà il comportamento del Governo sugli ordini del giorno e sulle iniziative che abbiamo presentato, quindi valuteremo il voto articolo per articolo in funzione poi anche di quello che sarà l'accoglimento o meno delle nostre istanze."
47604,XVI,23/07/2024,BILANCIO E CONTABILITA' REGIONALE,4,it,110.0,1962.0,M,PA,15,4984,"Il disegno di legge n. 151, relativo al primo provvedimento di variazione al bilancio di previsione finanziario della Regione Autonoma Valle d'Aosta per il triennio 24-26, è, al pari di ogni testo della medesima natura, un documento complesso e articolato, che, per essere correttamente redatto, deve prevedere l'apporto delle scelte operate dagli Assessori in relazione alle varie esigenze contingenti evidenziate dalle loro strutture, ma anche delle indicazioni dei Consiglieri, in relazione alle varie esigenze sottoposte quotidianamente all'attenzione di ciascuno di noi. Non volendo, per motivi di sintesi, ripercorrere l'interezza dei dati e dei numeri, mi limiterò a sottolineare quelli che, secondo il gruppo consiliare di Pour l'Autonomie, sono gli aspetti di particolare rilevanza di questo testo normativo. In primo luogo, con questa variazione di bilancio, si mettono a disposizione numerose risorse per la copertura dell'incremento delle spese di personale derivanti dai rinnovi contrattuali, per il triennio 22-24, delle categorie e della dirigenza del Comparto Unico della Valle d'Aosta, compresi tutti gli Enti locali valdostani, per un importo complessivo di euro 15.900.000. Inoltre, ancora nell'ambito dei costi del personale vengono stanziate nuove risorse aggiuntive, finalizzate ai rinnovi contrattuali dei dipendenti della Casa di riposo J.B. Festaz, per un contributo di 750 mila euro una tantum, e al trattamento accessorio del personale dipendente dell'Azienda USL, per importi pari a 1,6 milioni per il 2024 e 3,2 milioni per il 2025 e per il 2026. Un'altra risposta, dal nostro punto di vista importante, che s'intende dare con questa variazione di bilancio è quella relativa all'integrazione per l'anno 2024 di euro 10.000.000 delle disponibilità del fondo di rotazione, per la concessione di mutui agevolati a favore della prima abitazione, con cui si vanno ad agevolare le famiglie valdostane che intendono comprare casa, nonché il mercato immobiliare, e per il recupero dei fabbricati situati nei centri storici, iniziativa questa che certamente potrà costituire un volano importante per il rilancio del settore edilizio, in fase di rallentamento dopo il periodo del Superbonus. Per quanto attiene all'Assessorato Agricoltura e Risorse naturali, dopo un lungo e proficuo confronto con il collega Carrel, si è scelto di destinare la cifra più importante delle risorse messe a nostra disposizione da questa variazione di bilancio, in primis per dare una risposta a tutti gli agricoltori che, a causa di problemi informatici tra AGEA e Ministero, dal 2019 non hanno ricevuto i fondi che spettavano loro dalle varie misure della PAC. Lo stanziamento di un importo pari ad euro 1.640.000 permetterà agli agricoltori di avere ciò che gli spetta e che stanno aspettando da troppo tempo, ma è anche importante ribadire in questa sede l'impegno dell'Assessore a continuare a richiedere ad AGEA e al Ministero competente il risarcimento delle somme non corrisposte. Altro tema delicato e fondamentale per la nostra Regione in questo periodo è sicuramente quello dell'acqua. Non tornerò sulla questione delle concessioni idroelettriche, su cui la nostra posizione è da sempre molto chiara, ma voglio invece parlare di studi sulla gestione della risorsa idrica, sulla valutazione delle magre, sul monitoraggio della siccità e sulla quantificazione dei fabbisogni irrigui agricoli, per cui questa variazione di bilancio prevede l'autorizzazione della nostra Regione ad aderire, in qualità di socio, alla Fondazione CIMA, centro internazionale monitoraggio ambientale, ente di ricerca senza scopo di lucro. Restando nel settore delle Risorse naturali, permettetemi anche di ricordare i 180.000 euro stanziati per provvedere agli interventi di bonifica e di ripristino dell'estesa area forestale e rurale del Comune di Aymavilles, colpita dall'incendio dell'estate 2023, e i 31.600 euro destinati a interventi per alimentare il carico del canale irriguo Ru du Bourg, da cui dipende l'approvvigionamento dell'impianto d'irrigazione dei giardini per i ragazzi di Sant'Orso nel Comune di Aosta. Tra gli altri temi trattati da questa variazione di bilancio, voglio ancora citare la cultura, il Forte di Bard, la Fondazione Grand-Paradis, i trasporti, la Disability Card, la sanità e l'USL, nonché la calamità che ha colpito la nostra Regione il 29 e il 30 giugno di quest'anno. Quest'ultima è trattata nel testo della variazione di bilancio all'articolo 36 in cui si stabilisce che viene lasciata delega al Governo di utilizzare le somme non vincolate da obblighi di legge previsti da questa variazione per affrontare l'emergenza alluvione. In conclusione, come gruppo consiliare di Pour l'Autonomie, riteniamo questo disegno di legge un buon testo, che prende in considerazione e fornisce soluzioni a diverse situazioni di criticità e interpreta le esigenze espresse dai nostri diversi settori e dalla comunità e come tale anticipo che il nostro sarà un voto favorevole."
47604,XVI,23/07/2024,BILANCIO E CONTABILITA' REGIONALE,4,it,201.0,1975.0,M,SA,18,14265,"In replica a un proficuo dibattito da un punto di vista politico, siamo assolutamente lieti che una parte dell'articolato, i quattro articoli inerenti al Dipartimento sanità e salute, quindi il 4, il 5, il 6 e il 7, e i quattro articoli inerenti invece alle politiche sociali, abbiano avuto un effetto così importante su un disegno di legge che di articoli ne comprende molti di più. Evidentemente siamo riusciti, e lo dico in maniera assolutamente propositiva, a cogliere tutta una serie d'istanze che sono state portate nel corso di questi mesi e che, in buona parte, - e nella discussione degli ordini del giorno poi cercheremo di darne contezza - riguardano tematiche sulle quali stavamo già operando. Senza alcun tipo di polemica, è importante partire dall'articolo 4, ripeto, nonostante le due posizioni apparentemente diverse da parte di due colleghi della minoranza sullo stesso tema: perché il collega Baccega, in una qualche maniera, plaude alla soluzione individuata dall'articolo 4, mentre, invece, con un ordine del giorno la Lega e il collega Manfrin riportano il tema a polemiche che sono già state superate e sulle quali ci si era già chiaramente espressi. Ricordo che a dicembre quando, in occasione della discussione di quella che poi è diventata la legge 27/2023, si andò a chiudere la seconda legge di attrattività che chiudeva il cerchio rispetto alla legge regionale 22/2022, si ebbe modo amministrativamente di connotarla in maniera molto chiara: con la legge 22/2020 si andava a prevedere una legge di attrattività dedicata alla dirigenza medica e a una delle 26 categorie che compongono i professionisti della salute da contratto nazionale, cioè quelli che tecnicamente chiamiamo i ""Dottori infermieri"". Per quanto invece riguardava tutti gli altri 25 professionisti del mondo della salute da CCNL, dopo l'approvazione della 22/2022 iniziò un confronto politico molto serrato, attraverso tutta una serie d'iniziative - che non sto a ripetere perché basta andare a vedere il confronto che abbiamo avuto in quest'aula a dicembre in occasione dell'approvazione di quella che poi è diventata la 27/2023 - dove, di fatto, si circoscrisse in maniera molto chiara che la 27 doveva andare a sanare politicamente, per un accordo che era stato preso, per gli altri 25 professionisti della salute. Tutti coloro i quali non facevano parte di questo insieme normativamente individuato avrebbero avuto una risposta in termini politici-amministrativi attraverso quelli che erano i criteri individuati dalla normale contrattazione sindacale. In tal senso tutte quante le forze politiche componenti l'attuale maggioranza regionale (quindi l'Union Valdôtaine, FP-PD, l'allora AV-VdA Unie, PA e SA) produssero un comunicato stampa dove, in maniera molto chiara, dicevano nell'ultimo paragrafo: ""A conclusione dell'iter normativo dedicato alle professioni sanitarie, la maggioranza vuole evidenziare l'attenzione nei confronti di tutti gli altri operatori, in particolare per gli operatori socio-sanitari. Vi è la consapevolezza che le necessarie attenzioni contrattuali alle loro professioni devono trovare la giusta valorizzazione nelle prossime negoziazioni e adeguamenti contrattuali"". Quelle che potevano sembrare tre righe e mezzo, e che potevano sembrare - probabilmente per qualcuno lo saranno anche state - i classici declarata politici di ""Lanciare la palla avanti e poi vediamo"", invece si sono trasformati nell'attuale articolo 4 del disegno DL 151. Tra l'altro, l'attuale articolo 4 del DL 151 richiama e rimanda appunto a quelle che sono tecnicamente le risorse aggiuntive regionali, cioè uno strumento contrattuale ben individuato; tecnicamente l'ennesimo acronimo del mondo della sanità, le RAR, sono state il frutto di un confronto aperto direttamente con le rappresentanze sindacali tutte e ricordo che quando si arrivò alla definizione dell'ultima legge di attrattività, appunto la 27/2023, già in quell'occasione alcune sigle sindacali del mondo della sanità avevano chiaramente detto che, a loro volta, doveva chiudersi un esperimento che c'era stato durante il periodo della pandemia di tirar fuori dalle normali contrattazioni sindacali la scelta - attraverso leggi dedicate appunto fuori dal sistema come le leggi di attrattività - di intervenire in maniera straordinaria rispetto a eventuali soluzioni di questo genere. Per cui non soltanto la politica, le forze di maggioranza e anche alcune delle forze di minoranza individuavano la 27 come l'ultimo baluardo di trattazione di quel tipo di strumenti straordinari per il tema ""Finanziario"" di attrattività, ma pure alcune sigle sindacali; infatti nel comunicato stampa che ho appena richiamato nelle ultime quattro righe già si preannunciava l'apertura di un tavolo di confronto, sempre con il mondo dei rappresentanti dei lavoratori, per trovare delle soluzioni ad hoc rispetto alle categorie non individuate dalla 22/2022 e dalla 27/2023. Infatti, a partire dal 2024, questo tipo di percorso - che ha visto seduti al tavolo la Presidenza della Regione, l'Assessorato, tutte le sigle sindacali e l'Azienda - è tornato a individuare nelle risorse aggiuntive regionali la risposta prevista contrattualmente per tutte le categorie che devono avere la possibilità di partecipare a quanto la 22 e la 27 aveva individuato. Indipendentemente dal fatto di essere a favore o contro, spetta al sottoscritto raccontare un percorso fatto in piena trasparenza, in accordo con i sindacati e con l'Azienda, un percorso che di fatto non soltanto ha evidenziato qualcosa da fare a dicembre del 2023, ma, di fatto, ha portato avanti un lavoro nei mesi successivi per arrivare a una risposta nel minor tempo possibile. La risposta è l'articolo 4 del DL 151 che stanzia sul 2024 1 milione e 600 mila euro, sul 2025 3 milioni e 200 mila euro e sul 2026 3 milioni e 200 mila euro: per cui mi sento di dire che, indipendentemente dalle visioni di parte, questa è assolutamente la dimostrazione del fatto di aver concretamente dato gambe a richieste dei lavoratori del mondo della nostra sanità che non erano stati presi in considerazione dalla 22 e dalla 27. Più concreti e seri di così non si può. Venendo invece agli altri articoli di riferimento, naturalmente parto immediatamente dall'articolo 29. L'articolo 29 del DL 151 è un articolo che non solo non va in contraddizione con le plurime iniziative che sono state richiamate dai colleghi di minoranza durante dibattiti, ma addirittura le rende evidenti, nel senso che si può assolutamente dare contezza ai colleghi, in particolar modo al collega Manfrin, dell'assoluta sensibilità rispetto a questo tema (con plurime iniziative, sia fatte al collega Barmasse che al sottoscritto), tema molto complesso della morosità incolpevole, ma, come richiamato sia da lui che dalla collega Guichardaz, spesso abbiamo dovuto rispondere nell'unica maniera possibile, cioè che la morosità incolpevole esiste ed è normata a livello nazionale in maniera molto chiara, e solo così si può applicare. Addirittura la scelta fatta dal collega Barmasse nell'applicazione della morosità incolpevole fu di essere il più largo e omnicomprensivo possibile - sempre però rispetto a un dettato normativo che non prevedeva di andare oltre quanto già oggi si applica - però sono state tante le iniziative. Alcuni ordini del giorno tra l'altro lo rendono evidente nel corso di questi oramai tre anni e mezzo-quasi quattro: hanno sottolineato le difficoltà che ci sono soprattutto nel mondo del disagio socio-abitativo, perché da sempre il sottoscritto ha individuato questa formule figée , quella del disagio socio-abitativo, come una branca ben individuata delle ampissime politiche sociali. È talmente una dinamica difficile da comprendere e di ampie sfaccettature, tutte quante complesse e spesso delicate, che riguardano la vita delle persone in difficoltà, vita delle persone in difficoltà che non ha solo a che fare con le persone che già oggi sono in difficoltà, ma che evidenziano come, nel corso della propria vita, per fortuna entrando e - speriamo tutti - uscendo dalle difficoltà, chiunque può trovarsi nella condizione di doverle affrontare. Per questo motivo siamo partiti l'anno scorso con una proposta di rimodulazione della legge regionale - chiamiamola quadro - sul mondo delle politiche socio-abitative, cioè la 3, che oramai purtroppo ha i suoi anni, più di dieci anni, quindi siamo partiti con l'idea di fare un'analisi complessiva di modifica di tutto il quadro normativo. Spesso, nel rispondere a iniziative o nel dire che cosa stavamo facendo, sia nei tavoli interistituzionali che qui in Consiglio, si sono utilizzati i termini ""Multidisciplinari"" e ""Multisettoriali"". Il fatto che il discorso e il tentativo d'intervento sul disagio socio-abitativo richiedano un approccio assolutamente diverso da quanto era stato necessario più di 10 anni fa porta anche a un'analisi di tutta una serie di difficoltà che i nuclei familiari incontrano non soltanto all'interno degli strumenti individuati, all'interno delle politiche sociali, quindi per, farla in breve, il sostegno alla locazione, l'emergenza abitativa, l'edilizia residenziale pubblica con le relative assegnazioni, ma, soprattutto, è assolutamente necessario prendere anche atto delle difficoltà che già oggi, mentre stiamo cercando di modificare questa legge, tutta una serie di nuclei inquadrano. Il collega Marquis ha spesso - anche in Commissione e con l'ordine del giorno che cercheremo di discutere - sottolineato ad esempio tutto il problema che oggi incontrano i nuclei per far fronte alle difficoltà socio-abitative anche nel mercato privato, non soltanto negli strumenti messi in disponibilità da parte del pubblico. Per cui, come abbiamo avuto modo di richiamare lunedì scorso quando assieme ai colleghi del Dipartimento politiche sociali, che ringrazio per il lavoro fatto, abbiamo presentato gli articoli inerenti in particolar modo al 29, abbiamo avuto assolutamente la necessità e la volontà di rappresentare un approccio sperimentale all'articolo 29 con i commi 2, 3 e 4. Questi tre commi che, di fatto, individuano tre fatti specifici: la possibilità di aumentare le garanzie a favore del proprietario dell'alloggio privato che deve locare la propria abitazione per un nucleo in difficoltà; la possibilità d'intervenire, sempre nel mercato privato, con un approccio sempre sperimentale, facendo in modo che l'intervento pubblico eviti uno sfratto ai nuclei che sono oggi nel mercato privato e, allo stesso tempo, anche intervenendo, proprio perché la morosità colpevole non consente di poter essere applicata - come i colleghi della minoranza politicamente propongono, ma poi amministrativamente non può essere attuato - e, proprio perché la finalità è la stessa, anche per quanto riguarda le attuali politiche rispetto all'applicazione del mondo di Edilizia Residenziale Pubblica o ERP con una misura straordinaria e a sua volta sperimentale, per fare in modo che coloro i quali si trovano nella condizione di poter perdere un alloggio di Edilizia Residenziale Pubblica per la morosità incolpevole possano beneficiare d'interventi dedicati. Queste tre misure sperimentali s'inseriscono all'interno di un quadro più generale che, come ho appena avuto modo di richiamare, è nel suo complesso la riforma della 3, proprio perché le politiche socio-abitative, di fatto, oggi richiedono un approccio completamente diverso alla casa che prenda in considerazione tutto e che, di fatto, preveda anche il fatto che quello che è il supporto del Pubblico ai nuclei che si trovano in difficoltà su questa tematica debba prevedere che i nuclei familiari che si trovano nella necessità di avere questo tipo d'intervento nel corso della loro vita debbano essere accompagnati per fare in modo che in un determinato momento della loro vita escano anche da questo tipo di necessità. Siamo quindi assolutamente disponibili a confrontarci sulla valenza delle scelte che sono state fatte, però è anche assolutamente importante valutare il fatto che qualcosa di molto concreto è stato messo in campo. Venendo all'ultimo argomento, più ampio, che riguarda gli otto articoli che sono di spettanza dell'Assessorato che pro-tempore mi trovo con onore a gestire, di fatto c'è un altro tema che è quello del J.B. Festaz che, a sua volta, spesso è stato trattato in quest'aula. I rapporti tra l'Amministrazione regionale e il J.B. Festaz sono normati da una legge, la 34, che di fatto è tutta in capo alle politiche sociali. Infatti, all'interno della parte del capo delle politiche sociali del DL 151, c'è una norma specifica che, di fatto, prevede un intervento straordinario per l'aumento dei costi del lavoro a favore del J.B. Festaz, in capo proprio alle politiche sociali. Con l'articolo 5, sempre del DL 151, si dà concretezza assoluta, con un primo intervento nella storia dei rapporti tra la Regione e il J.B. Festaz, assieme naturalmente alle altre due proprietà, per andare ad individuare e a rendere assolutamente evidente la dignità che questa struttura ha, non soltanto nella gestione delle politiche sociali all'interno del territorio valdostano, ma anche rispetto alle risposte tutte di matrice sanitaria. Ecco perché l'articolo 5 è in capo al Dipartimento sanità e salute, andando di fatto a prevedere strutturalmente un contributo da parte del Dipartimento sanità e salute - oggi e per il futuro - rispetto alla risposta tutta sanitaria che il J.B. Festaz già oggi sta dando e che, a maggior ragione, definendolo Ospedale di comunità darà alla sanità territoriale. Nel chiudere questo mio intervento di sintesi, sicuramente anche l'intervento già richiamato a favore non soltanto della programmazione per l'eliminazione delle barriere architettoniche ma anche per la definizione di alcuni casi specifici in merito all'eliminazione delle barriere architettoniche stesse che diamo con l'articolo 7 è sicuramente un primo richiamo a una sensibilità più volte evidenziata. Rispetto all'importanza dell'articolo 30 sullo strutturale aumento delle risorse messe in disponibilità da parte dell'Assessorato per combattere una guerra che tutti i giorni combattiamo rispetto agli atti non conservativi, non ho nulla da aggiungere rispetto al tema più volte trattato e alla dignità che questo porta con sé."
47604,XVI,23/07/2024,BILANCIO E CONTABILITA' REGIONALE,4,it,293.0,1968.0,M,UV,20,7238,"Solo per completare le repliche. Alla fine di un confronto in aula dopo l'intervento del relatore che mi è sembrato decisamente costruttivo con dei punti di vista che chiaramente su alcuni argomenti fanno parte del giusto dialogo che deve esserci su alcune iniziative, credo che nel complesso siano stati apprezzati alcuni passaggi che sono sicuramente condivisibili, come anche i colleghi dell'opposizione hanno sottolineato. Il disegno di legge che è stato presentato è stato aggiornato in corso d'opera rispetto alle situazioni contingenti che si sono venute a creare e in un dialogo comune tra la maggioranza, che ringrazio, parimenti con l'opposizione. Si è cercato d'inserire all'interno di questo disegno di legge degli emendamenti puntuali che possano dare una serie di prime risposte, che non hanno l'ambizione di essere assolutamente esaustive, ma sono un primo passo verso quelle che possono essere delle risposte allo stato di criticità che si è verificato con l'alluvione del 29 e del 30 giugno. È stato citato l'articolo 12 che da una parte stanzia delle risorse per implementare in maniera importante i crediti da fornire ai residenti in Valle d'Aosta, per l'acquisto o la ristrutturazione della prima casa e dall'altra parte è stata inserita la possibilità di sospensione delle rate di mutuo per 12 mesi nei contesti toccati a vario titolo dall'alluvione, quindi si è cercato di dare una risposta ampia a questo tipo di esigenze. L'articolo 36 - è già stato anticipato da qualcuno di voi nella propria presentazione -andrà ad ampliare quelle che saranno le possibilità di intervento sulla legge 5 con delle variazioni di bilancio che potranno essere tempo per tempo messe in atto dalla Giunta regionale, previa poi ratifica da parte del Consiglio regionale per rispondere delle esigenze di pronta e immediata ristrutturazione di opere pubbliche principalmente di prima necessità, quali la viabilità, gli acquedotti, le fognature, l'energia elettrica e altre iniziative che fanno parte della messa in ordine di questo percorso. Non mi sono dimenticato, collega Baccega, del fatto di ricordare l'ottima collaborazione con la Protezione Civile nazionale e la pronta presa in carico da parte del Governo nazionale dello stato di emergenza, che era stato nelle scorse settimane condiviso anche come percorso amministrativo e collaborativo tra le forze di Protezione civile nazionali e quelle regionali, che hanno condotto, in tempo record, anche questo confronto molto tecnico. Approfitterei di questo mio intervento per sottolineare questa - mi auguro - prima attenzione anche finanziaria alla nostra situazione che potrà portare, nelle prossime settimane, una copertura delle prime spese sostenute dall'Amministrazione regionale che, lo ricordo, sono delle spese del tutto indicative che sono per certi versi un walk in progress anche in funzione di quelli che saranno gli interventi che, mano a mano, bisognerà affrontare e programmare in maniera più compiuta. Un crono programma d'interventi che - al di là di queste prime spese iniziali che ammontano a 21-22 milioni di euro - vedono per una messa a sistema di quelli che sono invece gli interventi da ultimare nei prossimi mesi, investimenti per circa 72-73 milioni di euro, che andranno poi ulteriormente affinati solo per il ripristino della sicurezza e delle attività legate alla pubblica amministrazione. A questo si dovranno aggiungere le valutazioni che bisognerà fare a valle della verifica dei danni subiti dai privati, la cui contabilizzazione è prevista nell'arco di questa settimana per avere dei valori sui quali poi in maniera collegiale fare una valutazione e individuare dei percorsi. Queste situazioni sono state rappresentate dal Governo regionale in un confronto iniziale con i rappresentanti delle attività principalmente toccate nei due centri che hanno subìto i danni più importanti - quindi quelli di Valtournenche e quelli di Cogne - e ci sarà modo, a breve, di riprendere e continuare questo dialogo per trovare dei punti di caduta che possano evidentemente sostenere, per quanto è possibile, questo percorso di ripartenza complessiva. L'articolo 36 ci darà quindi la possibilità di attingere da risorse che non siano risorse obbligatorie per il bilancio regionale, per poterle destinare a delle iniziative individuate e ritenute urgenti nelle prossime settimane, nei prossimi mesi. Di questo ringrazio veramente, per la collaborazione e per l'attenzione, tutto il Consiglio. Per il resto, l'impianto della norma si basa fondamentalmente su alcune valutazioni che andavano nel solco di tenere in debita considerazione le necessità di avere un occhio di riguardo per le necessità di un compenso adeguato per chi lavora in determinati settori, sia della pubblica amministrazione che della sanità; dei percorsi che hanno voluto indicare importanti risorse a favore anche delle collettività locali per sostenere, assieme alle stesse, un adeguamento contrattuale per i propri dipendenti, che necessita di una particolare attenzione. La principale motivazione è riuscire a rendere sempre più appetibile un lavoro in Amministrazione, al cui interno, si riscontra la presenza di tantissima gente dedita, che svolge con attenzione e passione la propria attività e quando è chiamata a farlo in queste situazioni di criticità dà dei risultati molto interessanti; questo mi permette di ringraziare tutti coloro che svolgono con passione, attenzione e anche con l'orgoglio giusto il loro compito all'interno dell'amministrazione pubblica e questi momenti probabilmente gli rendono merito più che in altre circostanze. All'interno della norma era già previsto, ma lo è ancora di più in questo momento, la possibilità di serrare i ranghi con la Fondazione Cima; è un intervento - se vogliamo - finanziariamente minimale ma che ci permette di legare e di chiudere un rapporto, che è ormai pluridecennale, con questa Fondazione che si occupa di transizione ecologica e di trasformazione delle situazioni legate all'acqua, ai ghiacciai, alla montagna, e che ci dà un supporto fondamentale per quanto riguarda l'aspetto meteorologico, quindi previsionale. In queste settimane ci ha dato un grosso supporto anche a garantire, laddove è possibile, la massima sicurezza, che quello che un'Amministrazione deve poter cercare di mettere in piedi per favorire e garantire una vivibilità nel nostro territorio e per fronteggiare anche in questo modo le avversità climatiche che si presentano con sempre maggiore frequenza. Un'interlocuzione che non è solo con la pubblica amministrazione, con la Regione, ma che è anche con Montagna Sicura, con la quale ci sono dei contatti e dei dialoghi sempre più frequenti che, nel tempo, potranno portarci a essere individuati anche come un punto di riferimento a livello nazionale e internazionale, anche a supporto delle iniziative di Protezione civile, che anche in queste settimane si sono volute approfondire con dei rendez-vous specifici che, a mio avviso, fanno onore al nostro territorio. Detto questo, ci sarà probabilmente la possibilità di entrare nel merito di alcuni articoli che, più di altri, possono essere interessanti ma mi sembra che l'approccio sia assolutamente di quelli positivi, e di questo ringraziamo l'Aula."
47604,XVI,23/07/2024,BILANCIO E CONTABILITA' REGIONALE,4,it,11.0,1955.0,M,FI,22,2391,"Una sorta di piccola replica, intanto per ringraziare il presidente Testolin che mi aveva dato la parola prima, ma soprattutto per il fatto che ha evidenziato la fattiva collaborazione che c'è tra il Governo regionale e il Governo di Centro-destra, di cui Forza Italia fa parte. Volevo richiamare un attimo l'attenzione dell'assessore Marzi rispetto alle sue considerazioni, dove individua, nel disegno di legge, l'elemento chiave che chiude un percorso. In realtà noi su questo percorso ci adeguiamo, perché fin dal 2021, insieme ai colleghi della Lega, avevamo evidenziato che le OSS, quindi gli operatori socio-sanitari, dovevano avere il riconoscimento che meritavano, perché qui ci sono due visioni differenti, Assessore. Voi ritenete che dal punto di vista sanitario siano solo i dirigenti medici e gli infermieri a dover avere il riconoscimento in ambito sanitario; noi dopo uno sforzo improbo, anche con il collega Restano, siamo riusciti a dare il riconoscimento, anche l'indennità sanitaria alle professioni sanitarie, lasciando sempre da parte gli operatori socio-sanitari. Perché la visione è diversa? Perché secondo noi in sanità si lavora in équipe. Se lei andava ieri al Pronto Soccorso con 35 persone che aspettavano, se non c'erano le due OSS che riuscivano a dare una mano e se non c'era un amministrativo che riusciva a dirimere le questioni... perché le problematiche erano forti, evidentemente il medico faceva il suo lavoro e aveva bisogno dei suoi tempi e per l'infermiera era lo stesso. L'équipe quindi, secondo noi, in sanità funziona. Dover fare delle differenze, come voi in questi anni avete fatto, crea solo malcontento e crea conflittualità; lo vedremo nelle prossime interpellanze che Forza Italia ha presentato, faremo delle valutazioni attente anche su interventi particolari che vanno fatti. Poi vediamo in quest'articolo 4 che ci sono 1 milione e 600 mila euro nel 2024, ma 3 milioni e 200 mila euro nel 2025, che porteranno 2 milioni e 708 mila euro al comparto; si prevede che qui le risorse per le OSS ci siano, ma anche per gli amministrativi, ma è un adeguamento, nel senso che noi non è che ci tiriamo indietro rispetto a quello che abbiamo detto fino adesso, secondo noi la sanità va gestita in questo modo, in un contesto unico, in ambito unico, non facendo queste differenze che creano conflittualità forte che è ancora presente in questa regione."
47604,XVI,23/07/2024,BILANCIO E CONTABILITA' REGIONALE,4,it,77.0,1975.0,M,UV,24,103,Per chiedere un piccolo momento di sospensione per la maggioranza per analizzare gli ordini del giorno.
47604,XVI,23/07/2024,BILANCIO E CONTABILITA' REGIONALE,4,it,11.0,1955.0,M,FI,27,2137,"Noi abbiamo preso atto dell'articolo 29, lo abbiamo esaminato con grande attenzione e nell'arco del tempo ci siamo più volte in questi ultimi anni confrontati su questi temi con atti ispettivi piuttosto significativi. C'è sicuramente qualche passo avanti e credo che, per quanto riguarda l'articolo 29 comma 2 e comma 3, sia necessario fare delle valutazioni quantomeno semestrali rispetto a quanto indicato dai commi 2 e 3 dell'articolo 29. Il primo ovviamente si rivolge al mercato libero, dove non è stato chiarito con la giusta attenzione, ma immagino si tratti di emergenza abitativa, quindi quando si parla di situazione di vulnerabilità per garantire una copertura economica - e sappiamo con grande convinzione che in questo momento il mercato libero è uguale a zero - alloggi in locazione, quantomeno in città e nei dintorni della Plaine -se ne trovano ben pochi. L'articolo 3 parla di sospensione di procedure di sfratto: anche qui abbiamo bisogno di capire quante procedure di sfratto potranno essere in qualche modo supportate da questa misura. Per questo abbiamo anche proposto un emendamento alla fine del comma 3, che dice: ""Sono comprese le spese legali sostenute dai proprietari fino alla sospensione della procedura di sfratto"", così lo presento. Questo perché, nell'esperienza che ho vissuto, le procedure di sfratto avvengono con un percorso legale cui i proprietari si rivolgono per arrivare a una situazione di sfratto. Lo sfratto non avviene in prima istanza ma magari dopo due o tre visite va in quella direzione; nel frattempo il proprietario ha inevitabilmente delle spese legali da sostenere. Se la misura avrà successo, è evidente che sarà opportuno anche sostenere le spese legali fino lì conseguite dal proprietario, perché altrimenti diventa difficile che il proprietario possa accettare di sospendere una procedura di sfratto, soprattutto se questa procedura si sta avvicinando al rilascio dell'alloggio. Queste sono le motivazioni per cui l'ordine del giorno chiede un report semestrale scritto che arrivi ai Consiglieri regionali per fare una valutazione sui risultati dell'articolo 29 comma 2 e comma 3."
47604,XVI,23/07/2024,BILANCIO E CONTABILITA' REGIONALE,4,it,201.0,1975.0,M,SA,29,715,"Cogliendo assolutamente in maniera positiva quest'ordine del giorno, come richiamato durante la replica al dibattito, ho inviato al collega Baccega, tramite WhatsApp, una proposta di emendamento che adesso vado a leggere. Si tratterebbe fondamentalmente al ""Ritenuto"" delle premesse, di aggiungere dopo ""Misure"" il termine ""Sperimentali"" perché l'abbiamo sempre detto e l'ho ribadito che queste sono sperimentali, e di togliere il termine ""Adottate specificando"", aggiungendo ""Predisposte a seguito della necessaria relativa attività di monitoraggio da avviarsi a seguito di un adeguato periodo di sperimentazione della misura che possa fornire utili indicatori di impatto specificando"" e resta praticamente uguale."
47604,XVI,23/07/2024,BILANCIO E CONTABILITA' REGIONALE,4,it,11.0,1955.0,M,FI,31,324,"Trovo che sia condivisibile. É chiaro che quando si parla di adeguato periodo di sperimentazione non può essere un anno ma deve essere nell'ambito di un semestre, e poi eventualmente un secondo semestre, perché è giusto capire se queste risorse rimangono in avanzo oppure se vengono spese. Comunque accogliamo l'emendamento."
47604,XVI,23/07/2024,BILANCIO E CONTABILITA' REGIONALE,4,it,198.0,1964.0,M,FI,33,1966,"Nell'ambito delle politiche sanitarie, abbiamo presentato quest'ordine del giorno che sostanzialmente vuole portare all'attenzione dell'Aula la necessità di potenziamento della prevenzione riguardo allo screening sui tumori, questo a seguito anche di una raccomandazione del Consiglio dell'Unione Europea, datata 9 dicembre 2022, che ha dato delle indicazioni sulle nuove procedure per il 2023. Sostanzialmente, a fianco degli screening che sono consolidati (per il carcinoma alla mammella, del colon retto e della cervice uterina), si propone tutta un'altra serie di screening relativamente a patologie neoplastiche: polmone, stomaco e prostata. Tenuto conto che in Italia il tumore della prostata è la neoplasia più frequente del sesso maschile: 19,8% dei tumori dell'uomo con 40.100 nuove diagnosi che sono state stimate nel 2023, e 8.200 decessi stimati nel 2022, e - tenuto anche in considerazione che la sua incidenza aumenta con il progredire dell'età, colpendo prevalentemente i maschi dopo i 50 anni con un picco di incidenza intorno ai 70 anni - a seguito di questa sensibilizzazione che c'è stata da parte dell'Unione Europea, in Italia l'analisi del PSA, che è quella che sostanzialmente evidenzia le patologie alla prostata, è utilizzata a livello di offerta opportunistica, ovvero non fa seguito allo screening. Venuti a conoscenza che in quest'ultimo periodo è stata sostanzialmente attivata, a partire dall'autunno prossimo, in Lombardia una campagna di screening di prevenzione del tumore alla prostata, attraverso l'esame del PSA, sostanzialmente si è presentato quest'ordine del giorno per dare mandato al Governo regionale di attivare un dialogo con l'Azienda sanitaria locale per attivare quanto prima anche in Valle d'Aosta lo screening del tumore alla prostata, per intercettare allo stadio iniziale eventuali neoplasie nella popolazione in età di maggiore rischio. L'Assessore ha presentato una sorta di emendamento, lascerei a lui la parola."
47604,XVI,23/07/2024,BILANCIO E CONTABILITA' REGIONALE,4,it,201.0,1975.0,M,SA,35,413,"In realtà, collega Marquis, io lo so che le sto sulle scatole, ma è un emendamento piccolo piccolo: le premesse restano assolutamente le stesse perché l'iniziativa è più che condivisibile visto il tema trattato e tutto quanto richiamato. Chiederemmo soltanto di togliere il ""Dare indicazione"" mettendo ""Valutare in collaborazione con"" e invece di ""Attivare quanto prima anche"", di sostituirlo con ""l'attivazione""."
47604,XVI,23/07/2024,BILANCIO E CONTABILITA' REGIONALE,4,it,198.0,1964.0,M,FI,37,559,"Abbiamo ascoltato con attenzione la proposta emendativa che sostanzialmente sostituisce la frase ""Ad attivare il prima possibile"" con ""Valutare l'attivazione"". Per quanto ci riguarda, è solo una questione di lessico, perché riteniamo che il mandato che viene dato - quindi dal momento che c'è la condivisione - è quello di attivare il prima possibile questo tipo di screening, perché andrebbe a vantaggio delle persone che sono colpite, ma anche perché l'intercettazione precoce consente di diminuire tutto l'impatto sull'organizzazione della sanità pubblica."
47604,XVI,23/07/2024,BILANCIO E CONTABILITA' REGIONALE,4,it,185.0,1983.0,M,LEGA VDA,39,2266,"Immagino, vedendo quello che è stato il trattamento dei miei colleghi precedentemente, che l'ordine del giorno non verrà accolto, quindi sarò molto meno conciliante rispetto a chi mi ha preceduto, ma non ovviamente per partito preso, ma perché nel suo intervento lei, Assessore, ci ha assicurato che ha preso le necessarie misure e contromisure per garantire agli operatori socio-sanitari il riconoscimento dell'opera, del lavoro che è stato effettuato, durante la pandemia e non solo, e ce l'ha rassicurato in virtù del fatto che c'è un comunicato stampa. Noi la ringraziamo di cotanta e munifica generosità rispetto a questa categoria, ci ha anche assicurato che c'è l'articolo 4 che sicuramente coprirà questa necessità e io vorrei avere le sue stesse certezze, Assessore, il mio timore è che però queste certezze evaporino perché, come lei può immaginare, ci siamo confrontati con chi fa parte di questo tavolo di confronto - con i sindacati e non solo, e quello che è emerso è che ci siano difficoltà rispetto al riconoscimento così come voi lo avete individuato, cioè il fatto di riconoscere un plus che giustamente va nella direzione che voi avevate preventivato con questo generosissimo comunicato stampa, ...riconoscere un plus rispetto a nessuna contropartita dall'altra parte. So che lei mi intende perfettamente. È chiaro quindi che vogliamo essere però sicuramente positivi e cogliere lo spirito con cui lei è intervenuto, rivendicando una serie di azioni e dicendo che con quest'ordine del giorno, se votato, si prenderà un impegno concreto e si andrà esattamente in quella direzione - se il Consiglio lo vorrà, e se lei, Assessore, riterrà che sia opportuno farlo - altrimenti una mancata approvazione di quest'ordine del giorno, a cui probabilmente lei addurrà motivazioni tecniche, più che politiche, sicuramente invece andrà nella direzione di dire: ""Spostiamo la palla in là, vediamo cosa succederà con la contrattazione, sicuramente porremo rimedio a qualsiasi problema"". Io fossi in lei questo passo non lo farei, lei è libero di fare quello che ritiene, ma sappia che comunque, rispetto ai confronti che ci sono, noi siamo debitamente informati e a oggi non ci pare che il confronto vada nella direzione di garantire quello che lei ha promesso."
47604,XVI,23/07/2024,BILANCIO E CONTABILITA' REGIONALE,4,it,201.0,1975.0,M,SA,41,4618,"A mio modesto avviso, a parte i giusti confronti politici che tutte le volte ci devono essere - come richiamato anche dal Presidente della Regione in replica definitiva alla discussione generale - però di fatto - visto che tanto chiederò di ritirare l'ordine del giorno, altrimenti ci asterremo, e lei non lo ritirerà e andremo in votazione, quindi ognuna delle sue parti fa il proprio giusto ruolo - è importante utilizzare i dieci minuti che lei mi mette in disponibilità per spiegare che in realtà lei giustamente sta facendo politica all'interno di un percorso politico lungo, che parte dal 2021 con tutta una serie di visioni che non potevano essere applicate, e noi - e qui vengo anche al collega Baccega - cercando di trovare una sintesi anche rispetto ai pregressi che sempre ci sono stati e che potrebbero sembrare lana caprina e che non lo sono, in realtà riteniamo, al di fuori della polemica che riguarda ancora la vecchia 22 e la vecchia 27, di parlare invece oggi dell'articolo 4 della 151. Per cui ci tiriamo fuori dalle vecchie polemiche che non abbiamo mai condiviso e, sicuramente in maniera propositiva, che verrà apprezzata dai colleghi, raccontiamo invece cosa abbiamo fatto sull'articolo 4 della 151. Le risorse sul bilancio regionale sono, di fatto, da trasferire all'Azienda USL per remunerare il personale per il conseguimento di specifici obiettivi secondo delle linee d'indirizzo definite a livello regionale. Non si tratta quindi di risorse da distribuire a pioggia, così come avviene per le indennità sanitarie temporanee di cui alle leggi regionali 22/22 e 27/23, cioè le cosiddette ""Leggi di attrattività"": ecco perché questa è totale novità. Concluso il percorso normativo di attrattività che ha riguardato il mondo dei professionisti con profilo sanitario, da inizio del 2024, anche su richiesta delle organizzazioni sindacali, abbiamo avviato un percorso per ripristinare l'istituto delle RAR. Le organizzazioni sindacali hanno di fatto quindi indicato quali beneficiari coloro che non lo sono stati relativamente all'indennità sanitaria temporale di cui alle leggi regionali 22/22 e 27/23, quindi, più precisamente, il comparto amministrativo e tecnico e la dirigenza PTA, e hanno di conseguenza proposto di prevedere uno stanziamento complessivo a bilancio regionale graduato in base al profilo ricoperto. Alla nota dei sindacati ha fatto quindi seguito una comunicazione dell'Azienda USL che, mantenendo invariate le quote proposte dai sindacati, ha aggiornato i conteggi all'effettivo numero del personale operante in azienda. Secondo tali indicazioni, la spesa annua complessiva stimata è pari a euro 3 milioni 186 mila euro lordo ad azienda, da qui quindi la richiesta a bilancio di 3 milioni e 200 mila euro. Quindi, dal punto di vista più politico, questo è un segnale importante di apertura verso tutto il personale che si configura come un impegno a riprendere la previsione di erogazione delle RAR. Di fatto - e questo lo dico anche per il collega Manfrin - mi fa assolutamente piacere che tutte le forze politiche abbiano dei ritorni dalle numerosissime riunioni che ci sono con il mondo sindacale, per fortuna. Per quanto riguarda le RAR, le ultime riunioni con le organizzazioni sindacali sono dell'8 marzo per il comparto sanità, dell'8 marzo per la dirigenza PTA e in data 22 marzo per la dirigenza medica, sanitaria, veterinaria e delle professioni sanitarie. Questo semplicemente per dire che - e in tal senso ho richiamato anche il comunicato stampa, perché il comunicato stampa era antecedente alla discussione della 27, per cui era semplicemente per dare coerenza - secondo la maggioranza che governa rispetto a un impegno che ci eravamo già presi a dicembre e che, l'articolo 4 del DL 151 non chiude quanto fatto rispetto alle leggi di attrattività proprio perché, come richiamato nella mia replica - sia da parte sindacale, sia da parte politica e amministrativa - non era più prevedibile e sostenibile prevedere ulteriori interventi che andassero a intervenire a pioggia sulle categorie di riferimento, ma era assolutamente corretto riportare all'interno del confronto sindacale l'individuazione di risposte politiche e amministrative, come l'articolo 4 prevede, per andare di fatto non soltanto a premiare tutti coloro i quali operano nel mondo sanitario, socio-sanitario e socio-assistenziale, come giustamente richiamato in équipe, ma anche per riportare a un giusto confronto la fine di un periodo assolutamente straordinario, non soltanto da un punto di vista clinico e sociale, ma anche da un punto di vista sindacale e del giusto confronto tra le parti."
47604,XVI,23/07/2024,BILANCIO E CONTABILITA' REGIONALE,4,it,11.0,1955.0,M,FI,43,1042,"In realtà l'intervento che ho fatto prima avrei dovuto farlo adesso probabilmente, ma è sempre una questione di scelta politica. La scelta politica vostra è stata premiare prima gli uni, poi gli altri, poi gli altri ancora - non sto a citarli, però medici, infermieri, personale delle professioni sanitarie eccetera - e, a un certo punto, la scelta politica è stata di interrompere quel percorso che si chiamava indennità sanitaria e avete ripristinato le risorse aggiuntive regionali per dare un contentino. Io ho detto prima: ci adeguiamo ma riteniamo che vi sia stato un trattamento iniquo, lo abbiamo detto più volte, rispetto alla categoria degli operatori socio-sanitari e rispetto alla categoria anche del personale amministrativo. Noi - per coerenza e anche per rispetto a tutto il percorso fatto in questi anni - non possiamo non votare quest'ordine del giorno presentato dai colleghi, dicendo che prendiamo atto che comunque le RAR ci sono e arriveranno un po' di risorse anche a quelle categorie che finora erano state dimenticate."
47604,XVI,23/07/2024,BILANCIO E CONTABILITA' REGIONALE,4,it,185.0,1983.0,M,LEGA VDA,45,2694,"Grazie, Assessore, perché, come lei sa, lei rivendica sempre (quando c'è qualcosa che non le va particolarmente a genio) che la controparte fa politica. Lei fa amministrazione e noi facciamo politica, questo è un po' quanto. C'è da dire che però lei ha detto una cosa importante, cioè lei ha detto che per scelta politica l'attrattività non si fa più, e mi sembra un po' la scelta politica di dire: ""Non si può ampliare la possibilità di accedere alla morosità incolpevole"", cosa palesemente falsa, perché adesso viene fatta, perché la norma, perché le cavallette, il temporale e quant'altro. In realtà noi siamo un po' alla resa dei conti, cioè nel momento in cui lei dice: ""Noi questa scelta non la vogliamo fare, vogliamo fare una scelta diversa che passa dalla contrattazione, da questo, da quest'altro dove forse qualche risorsa arriverà"", io, come le ho già manifestato, sappiamo già come andrà a finire e sappiamo già anche quale sarà la risposta della categoria di cui stiamo parlando. Mi ha colpito particolarmente però una frase, un'accezione che lei ha dato, cioè che ""La misura di attrattività temporanea è una distribuzione a pioggia di risorse"" e l'ha detto in un'accezione negativa, però lei se ne è reso protagonista, quindi diciamo che lei ha dato un'accezione negativa della questione della distribuzione di risorse a pioggia. Io credo - come giustamente ha ricordato anche il collega Baccega - che in realtà sia stata una misura che, più che attrattività, è stata una misura di mantenimento, e quindi per lo meno di freno alla fuga del personale sanitario in altri luoghi, ma che il problema sia stato il freno per alcune categorie e invece un mancato freno per altre, forse si è voluto valutarle meno utili, probabilmente, nonostante che le tabelle consegnate - come abbiamo avuto modo di dire e di discutere anche in sede di bilancio - evidenziassero come la categoria degli operatori socio-sanitari fosse quella con il minor numero di unità presenti nella nostra organizzazione sanitaria e in realtà la categoria con il maggior numero di abbandoni e quindi di carenze. Rispetto alla metafora che lei ha utilizzato, mi è sovvenuto, mentre parlava, un vecchio detto che diceva: ""Piove sui ricchi e sui poveri in egual modo, ma i ricchi hanno l'ombrello"", e, se dovessimo metterlo al contrario, potremmo dire: ""Piove su tutte le figure sanitarie in egual modo ma su qualcuna lei ha messo una tettoia per evitare che piova magari un giusto riconoscimento come noi chiedevamo"". Ovviamente porteremo al voto l'ordine del giorno e ognuno poi potrà farsi la propria idea rispetto a chi vuole tutelare tutte le professioni e chi invece ritiene che vada tutelata soltanto una parte."
47604,XVI,23/07/2024,BILANCIO E CONTABILITA' REGIONALE,4,it,156.0,1976.0,F,PCP,47,2615,"Torniamo su un tema che abbiamo affrontato nello scorso Consiglio attraverso un question time, che è la questione del trenino del Drinc. Come abbiamo rilevato all'interno del disegno di legge, si parla proprio della questione emergenziale e sotto questo punto di vista noi riteniamo che, parlando di emergenza e parlando di Cogne, non si possa non fare riferimento a quello che è stato un'importante opera di ingegneria - non possiamo certo dimenticarlo - ma soprattutto nel tempo - da quell'inaugurazione degli anni '20 fino al 2000 - il trenino è stato utilizzato in fase emergenziale; lo si può facilmente rilevare, anche sotto questo punto di vista è stato utilizzato proprio nel 2000, l'abbiamo già rilevato altre volte. È stato stesso Sindaco storico di Cogne, Ruffier, a ricordare spesso - all'interno dei suoi interventi e in occasione delle sue lunghe visite a Roma - l'importanza di quell'infrastruttura per la sua comunità. Credo che in questi giorni molti abbiano ricordato quanto è avvenuto in passato. Abbiamo fatto anche degli approfondimenti perché, come ricordate, anche questo è stato oggetto di un nostro question time rispetto alla vendita dei locomotori: sembravano riservati all'Uzbekistan, invece da delle nostre ricerche questo materiale rotabile è ancora in Italia e assolutamente a disposizione. Rileviamo inoltre che in casi analoghi di alluvioni, di situazioni emergenziali - quella in Emilia Romagna ma anche quella dell'Aquila - è intervenuto il reggimento del Genio Ferrovieri, comunque un reparto di altissima specializzazione, che proprio in fasi come quelle che ha subìto Cogne, quindi in fasi emergenziali, sono intervenuti per ripristinare tratti di linee affinché la popolazione potesse essere messa in salvo e soprattutto affinché mezzi che possono trasportare non solo passeggeri ma anche merci e quant'altro potessero essere utilizzati. Con quest'ordine del giorno noi chiediamo l'impegno della Giunta a richiedere un sopralluogo urgente del reggimento Genio Ferrovieri per verificare la situazione della ferrovia del Drinc e per valutare la possibilità e modalità di riutilizzo della ferrovia per gestire situazioni di emergenza. Il possibile sopralluogo di questo reparto specializzato è un'opportunità che viene data a tutte le Regioni, proprio per farsi dare delle risposte in merito a situazioni come quella che sta vivendo la comunità di Cogne e per verificare anche la possibilità di affittare per un periodo le carrozze o altro materiale rotabile, che sappiamo essere stati ceduti a una società lombarda ma che sono ancora in stato di disponibilità di questa società."
47604,XVI,23/07/2024,BILANCIO E CONTABILITA' REGIONALE,4,it,293.0,1968.0,M,UV,49,2321,"La presentazione, nella prima fase, è una presentazione che ha tracciato un percorso anche corretto, molto corretto, dell'impegno che c'è stato e della storia che conosciamo bene, anche per vicinanza territoriale. Non rispecchia molto invece l'impegnativa... adesso voglio essere corretto politicamente, ma ha effettivamente un qualcosa che arriva da Marte, perché sinceramente pensare che possano essere dirottate in questo momento delle forze che stiamo utilizzando (sia in termini di tempo, sia in termini di risorse di personale, sia in termini di attività amministrativa) per dare delle risposte puntuali alla cittadinanza di Cogne... pensare che si possa trovare nel breve periodo una soluzione coinvolgendo il reggimento Genio Ferrovieri, affinché possa darci un'indicazione sia per la situazione d'emergenza sia per un utilizzo tramite una locazione di improbabile materiale rotabile, perché poi manco si tratta in questo momento di una ferrovia, diventa veramente surreale. Detto questo, noi molto seriamente abbiamo lasciate aperte le porte, già nella risposta al question time, a opportunità che potranno essere valutate - diciamolo così, in tempo di pace - su quelle che dovranno essere delle situazioni da prendere in considerazione. Si è fatto e si sta facendo un percorso sul passaggio funiviario da Aosta a Cogne e si potranno mettere sul tavolo delle considerazioni che dovranno confrontarsi anche per quanto riguarda il trenino in merito alle opportunità tecniche di sviluppare questo progetto, accompagnate da delle necessità finanziarie che possano permetterne un eventuale allestimento. Alla luce di queste valutazioni, il trenino e la sua infrastruttura rimangono qualcosa che è patrimonio del territorio che conosciamo, che tratteremo seriamente, ma non penso che in questo momento possa dare una risposta puntuale alla comunità di Cogne, anche per lo stato in cui si trova in questo momento. Nello scorso anno, nei mesi scorsi, sono stati effettuati anche dei sopralluoghi che hanno testimoniato la frequente impossibilità anche al passaggio pedonale, a causa di una serie d'infiltrazioni, di situazioni che nel tempo si sono ammalorate e questo ci porta a trattare con serietà questo tema, ma non sicuramente a dare una risposta positiva a quest'ordine del giorno sul quale pertanto ci asterremo."
47604,XVI,23/07/2024,BILANCIO E CONTABILITA' REGIONALE,4,it,206.0,1966.0,F,PCP,51,5262,"Presidente Testolin, non veniamo da Marte, non amiamo particolarmente la corrente del surrealismo, siamo con i piedi ben piantati per terra e proprio per questo abbiamo cercato di avviare autonomamente dei contatti con il Genio Ferrovieri. Sappiamo che di fronte a una richiesta ufficiale da parte della Regione Valle d'Aosta c'è la disponibilità a effettuare dei sopralluoghi, come è stato fatto più volte nel nostro Paese in occasione di situazioni di emergenza; mi riferisco al terremoto del 2009 in Abruzzo, mi riferisco alla situazione della passata alluvione dello scorso anno in Emilia Romagna, quando il Genio Ferrovieri è intervenuto sia con il suo supporto, con i mezzi che ha a disposizione, per aiutare la popolazione civile, sia, nel caso dell'Abruzzo, ripristinando un tratto di ferrovia che era stato colpito e che serviva per il trasporto delle persone. Al di là di questo, non sono riuscita a capire nella sua esposizione quali risorse noi intenderemmo dirottare per questo sopralluogo rispetto a quello che si sta facendo, perché noi abbiamo parlato di un sopralluogo del Genio Ferrovieri, e non mi pare che in questa situazione reparti dell'esercito siano stati impegnati in Valle d'Aosta, né a Cogne né a Cervinia. Credo anche che non sarebbe stata una cattiva idea, mi riferisco per esempio alla situazione del fango che si doveva togliere a Cervinia, magari - come hanno fatto tante altre Regioni - anche coinvolgere queste persone, cogliere questa possibilità che viene data nel nostro Paese. Non mi pare che nessuno si sia mosso, ma anche perché nessuno glielo avrà chiesto. Quando abbiamo avuto quest'interlocuzione, ci è stato detto che non c'è nessun problema e che una Regione - e in questo caso il Presidente di una Regione che, guarda caso, da noi ha anche funzioni prefettizie - può chiedere direttamente allo Stato maggiore una consulenza in questo senso, e non è una consulenza che sarebbe a carico della Regione ma sarebbe una valutazione che loro fanno sulla base delle indicazioni e delle richieste che vengono fornite. Mi sembra quindi che dire che si sta pensando a una cosa che in pratica non sta né in cielo né in terra è assolutamente fuori luogo, proprio perché queste sono le cose che normalmente accadono. Sulla questione che il tema verrà trattato con serietà, lo spero vivamente, noi ci siamo riferiti in maniera precisa ad una situazione emergenziale, che è una situazione emergenziale che si è verificata in questa situazione ma che - come ben sappiamo tutti noi che viviamo in questa Regione e come ben sa chi ha un po' conoscenza di come è la conformazione di quella zona di Cogne - è purtroppo possibile - speriamo che non succeda però la storia ci dice che è stato così nel tempo - che continuino a verificarsi delle situazioni di questo genere. Mi sembra anche che sia chiaro da parte della Comunità scientifica che eventi di questo tipo si stanno ripetendo con una frequenza allarmante. Dicevo in una precedente occasione in Consiglio che soltanto nel 2023 sono stati 378 - mi pare - gli eventi di alluvioni, frane eccetera, legati direttamente o indirettamente alla questione anche dei cambiamenti climatici. Da parte nostra quindi non c'è assolutamente la volontà di fare del teatro ma invece di porre una questione che è molto importante e ci sconcerta particolarmente che non si raccolga neppure l'invito contenuto in quest'ordine del giorno; lo rileggo perché poi le cose vanno dette nella loro completezza: ""che chiede un sopralluogo urgente del Reggimento Ferrovieri per verificare la situazione della ferrovia, e valutare"" - e mi soffermo su questo verbo - ""Le possibilità e le modalità di un riutilizzo della ferrovia per gestire situazioni di emergenza, (al plurale), e poi verificare la possibilità di affittare"" - questa invece è una cosa più particolare legata a un'emergenza o attuale o potenzialmente che dovrebbe verificarsi -""Queste carrozze che sono ancora tutte ferme a Lainate, alla ditta Valente, a cui sono state vendute"" - lo ricordo - ""per 30 mila euro a fronte di 7 milioni di investimenti che c'erano stati"". Quello che noi rileviamo ancora una volta è che è facile poi dire: ""Trattiamo con serietà i temi, teniamo aperte tutte le strade"", ma poi quando vengono fatte delle proposte - che non sono marziane ma terrestri - ci si comporta in questa maniera. Sappiamo benissimo che gli ordini del giorno si possono anche emendare laddove non si condivide pienamente un aspetto, ma siamo abituate che questo accade in occasioni rarissime, che sono da segnare con la matita rossa sul calendario e, ancora una volta, prendiamo atto che non c'è la volontà di un confronto in questo senso, ma non è una novità, così come non è una novità che ci siano trattamenti diversi a seconda di chi sono le persone che lavorano e che sono in quest'aula a rappresentare parte della popolazione valdostana, e mi riferisco anche al fatto che c'è qualcuno che viene informato preventivamente d'incontri importanti per illustrare piani importanti e qualcuno che lo sa all'ultimo minuto. Questa è un'altra questione che affronteremo in un altro momento, però spiace rilevare che questa è la prassi, una prassi che avete adottato, che mantenete, ed è una prassi che noi condanniamo con tutte le nostre forze."
47604,XVI,23/07/2024,BILANCIO E CONTABILITA' REGIONALE,4,it,0.0,1985.0,M,RV,53,1476,"Solo per dichiarazione di voto e anche spiegare la posizione del gruppo Rassemblement Valdôtain, visto che non è la prima volta che abbiamo provato a portare l'attenzione su una viabilità alternativa verso Cogne, ma non soltanto, e lo avevamo fatto anche prima dei tristi eventi che ci sono stati e che ben conosciamo; spiaceva e spiace che quella mozione anche in altre situazioni non abbia avuto grande simpatia né grande attenzione. Poi si sa come sono le cose, di colpo poi un po' tutti arrivano, ma non è una questione del collega, sto parlando in senso generale. Per noi quindi la necessità di una viabilità alternativa, di un accesso alternativo - ripeto, non soltanto legato alla valle di Cogne - è fondamentale e per noi dovrebbe essere quota parte sicuramente anche di un importante piano come quello dei trasporti che cercheremo di analizzare, al di là della pubblicazione ufficiale sul sito che adesso è patrimonio di tutti i gruppi e su cui si potrà lavorare. Al di là di quello, ripeto e lo sottolineo ancora, la viabilità alternativa, uno studio alternativo, che non è per noi rappresentato soltanto ed esclusivamente dal collegamento funiviario ma è una viabilità alternativa che poi preveda il riutilizzo, ad esempio della galleria del Drinc o quant'altro in una forma che forse, secondo noi, non è proprio allineata a quello che propongono le colleghe... non so neanche le condizioni della galleria perché non ci sono stato... ( Interruzione fuori microfono)"
47604,XVI,23/07/2024,BILANCIO E CONTABILITA' REGIONALE,4,it,0.0,1985.0,M,RV,54,1209,"...fidarsi è bene, ma sa com'è, io su Marte non ci sono mai stato, quindi, lo dico per questo. Io mi fido di quello che posso vedere e misurare, sono cartesiano e quindi la fede la lascio ad altri soggetti. Dall'altro lato, il punto 2 dell'impegnativa, mi lascia un po' perplesso, c'è anche qui un affitto e un riutilizzo delle carrozze di materiale - è stato venduto, tra l'altro, mi lascia alquanto perplesso e non so se questa possa essere una via perseguibile e se è perseguibile, ripeto, perché le abbiamo vendute? Perché c'è anche questo ragionamento da fare. Quella galleria è rimasta lì, chiusa, e oggi ci rendiamo conto di questo. Per quello che mi riguarda, se si potesse allargare la rosa e fare un collegamento viario sarebbe molto più utile che riattivare un trenino che, se non erro, aveva anche delle complicazioni di natura tecnica, ma non voglio rubare il mestiere agli ingegneri ferroviari. Ripeto, per noi il principio di trovare e di studiare una viabilità alternativa è fondamentale, ci asterremo perché un utilizzo tout-court della ferrovia, per quello che ci riguarda, è un elemento su cui ovviamente non abbiamo certezze e, ripeto, se quel materiale è stato venduto, un motivo ci sarà."
47604,XVI,23/07/2024,BILANCIO E CONTABILITA' REGIONALE,4,it,113.0,1964.0,M,LEGA VDA,56,2705,"Solo per esporre la posizione del gruppo Lega come dichiarazione di voto, in coerenza alla visione che noi abbiamo manifestato nella mozione che verrà trattata, se verrà trattata, entro la fine di questi giorni di Consiglio. La nostra visione è molto diversa, nel senso che noi intendiamo risolvere definitivamente il problema dell'isolamento di Cogne e risolvere definitivamente vuol dire risolverlo in maniera completa, bisogna pensare di poter consentire un transito veicolare alternativo, perché questa è la vera viabilità alternativa per noi. Prendiamo atto della proposta del gruppo PCP, ma ci troviamo di fronte a una soluzione di una linea di navetta ferroviaria, qualcosa del genere, che rimane una soluzione non esaustiva, soprattutto perché permette di trasferire persone, magari merce, beni di prima necessità, che tra l'altro è alternativa ai sistemi di collegamento in elicottero, che tra l'altro, checché se ne dica e se ne sia detto, è il sistema più immediato per risolvere il problema perché ""a investimento 0"": c'è solo ed esclusivamente un costo di utilizzo e si risolve immediatamente il problema del trasferimento di persone e il trasferimento di beni di prima necessità. Quello che si vorrebbe risolvere è il transito veicolare; voi immaginate le persone che sono andate a trascorrere quel famoso weekend a Cogne con il camper, con l'automobile, e si sono trovate a dover lasciare lì quei mezzi per tre settimane, in cui, va bene, uno che non può usare il camper per tre settimane non è una bella soluzione in piena estate, ma immaginiamo quelli che hanno lasciato l'automobile, poi sono rientrati a Torino, Milano, Genova, Alessandria, e per tre settimane hanno preso un'auto a noleggio per muoversi. Non ultimo il fatto che i mezzi d'opera che lavoravano da direzione Cogne verso valle, per svolgere la loro attività di lavoro edile per il ripristino del percorso stradale, hanno dovuto razionare il consumo di carburante, in sintonia con gli abitanti di Cogne. Noi riteniamo quindi che la soluzione proposta dal gruppo PCP sia palliativa, che non vada a risolvere alla base il problema. Noi non abbiamo la verità in tasca, non conosciamo gli elementi che ci possono dire che della soluzione proposta, ventilata nella nostra mozione, di efficientare la galleria del Drinc fino a farla diventare un tunnel carrabile non sappiamo i costi, sappiamo soltanto che c'è un grande vantaggio; abbiamo un foro pilota, determinante per capire esattamente che cosa s'incontrerà nella traforazione anche ovviamente a diametro molto più ampio. In questa linea noi, coerenti alla nostra posizione, riteniamo di astenerci rispetto alla proposta che appunto non riteniamo esaustiva del gruppo PCP."
47604,XVI,23/07/2024,BILANCIO E CONTABILITA' REGIONALE,4,it,11.0,1955.0,M,FI,58,1765,"Mi sembra che ci stiamo concentrando su due percorsi: 1) rendere carrabile con una viabilità il transito veicolare, la galleria, 2) mantenere un transito ferroviario della galleria. Ho fatto l'Assessore per quattro anni ai lavori pubblici, quel dossier l'ho studiato approfonditamente e non sono riuscito a riprenderlo perché ovviamente in questo Consiglio c'era talmente tanta roba che purtroppo non sono riuscito a recuperare quei documenti, ma sono sicuro che l'assessore Sapinet può recuperarlo. Il problema non è il transito ferroviario piuttosto che il transito veicolare, il problema è la galleria stessa, il problema è proprio il buco che è stato fatto, lo chiamo in modo molto banale, il buco, ma il problema è quello, il problema che rende pericoloso un qualsiasi transito. Quante risorse si dovranno investire per rendere prima fruibile quel percorso? E poi ovviamente lo studio lo potrà determinare Certo che se un ordine del giorno dicesse: ""Valutiamo quale possibilità può essere messa in campo rispetto a un nuovo modo di raggiungere Cogne, da e verso Cogne"", potrebbe essere da parte nostra accoglibile. In realtà su quest'ordine del giorno, che ha degli impegni ben definiti, noi ovviamente ci asterremo. Che fine ha fatto il trenino? Il trenino all'epoca, quando feci il sopralluogo in quella zona, era ferrovecchio, lo erano le rotaie, lo era il trenino, lo erano alcune carrozze, quindi credo che questa sia stata la giusta motivazione per cui quella quelle strutture sono state cedute e sono in un altro contesto, in un altro ambito. Ci sono altre possibilità in altre zone di montagna, hanno i trenini a cremagliera, hanno tutta una serie di cose che potrebbero essere utilizzate in quell'ambito lì, ma il problema serio è proprio la galleria."
47605,XVI,23/07/2024,BILANCIO E CONTABILITA' REGIONALE,5,it,261.0,1964.0,M,GM,2,1865,"Quest'ordine del giorno riguarda l''articolo 7 del disegno di legge: ""Disposizioni in materia di interventi a servizio a favore delle persone con disabilità"". Quest'articolo autorizza il superamento del divieto di cumulo di contributi di cui all'articolo 5 della legge 14/2008 con altri contributi concessi a favore di Enti pubblici e Istituzioni sociali private con finalità religiose al fine di consentire la messa a norma di luoghi pubblici e di quelli dove si svolge attività di preghiera di culto, tenuto conto della messa a disposizione dei fondi da parte del piano nazionale di ripresa e resilienza. Quest'articolo ha permesso di fare una riflessione su quanto ci siamo detti nel corso di altri Consigli in relazione alla possibilità di rendere accessibili ai disabili la riserva speciale di pesca di Valpelline. Proprio nelle parole e negli interventi dei singoli Assessori che si sono rivolti all'interpellante, rispondendo alle richieste che avevamo presentato, si percepisce una volontà da parte del Governo regionale di rendere questa struttura pubblica disponibile e accessibile ai disabili: parlo di struttura pubblica per non dire struttura sportiva, che ha un ruolo sportivo, turistico e promozionale per la località interessata ma anche per l'intera Valle d'Aosta e potrebbe essere e divenire un interessante banco di prova per una forma di turismo che si può esportare presso altri Comuni della nostra Regione. Con quest'ordine del giorno si chiede di provvedere, per quanto riguarda il prossimo bilancio di previsione, a rendere disponibili le risorse necessarie per la progettazione e la realizzazione di quanto detto, cioè delle piazzole accessibili ai disabili per la riserva di pesca speciale di Valpelline, e di prendere contatti con la Pubblica Amministrazione per svolgere i primi sopralluoghi e per definire l'iter procedurale da seguire."
47605,XVI,23/07/2024,BILANCIO E CONTABILITA' REGIONALE,5,it,201.0,1975.0,M,SA,4,665,"Dopo essermi confrontato anche con il collega Carrel, rispetto a quest'ordine del giorno, nel mantenere identiche le premesse, saremmo a proporre un emendamento della parte di impegnativa, che diventerebbe: ""A valutare, insieme all'Assessorato dell'agricoltura e risorse naturali, al Consorzio pesca e all'Amministrazione comunale di Valpelline, le modalità di intervento per l'adeguamento degli accessi e delle piazzole accessibili alle persone con disabilità presso la riserva speciale di pesca di Valpelline, prevedendo lo stanziamento nel prossimo bilancio di previsione regionale 2025-2027 delle risorse necessarie per la progettazione e per la realizzazione""."
47605,XVI,23/07/2024,BILANCIO E CONTABILITA' REGIONALE,5,it,261.0,1964.0,M,GM,6,474,"Grazie Assessore per la risposta. Naturalmente sono favorevole a quanto da voi proposto, al di là della disponibilità finanziaria, è importante che si utilizzi il tempo a disposizione per quest'estate-prossimo autunno per definire quelle che saranno le piazzole realizzabili, per accordarsi con il Comune e per verificare la disponibilità dei terreni. Al di là di questo, spero che il prossimo anno si possa inaugurare questo percorso per disabili all'interno della riserva."
47605,XVI,23/07/2024,BILANCIO E CONTABILITA' REGIONALE,5,it,11.0,1955.0,M,FI,8,712,"Era un suggerimento che davamo alla maggioranza, nel senso che, quando è avviata una procedura di sfratto, in realtà il proprietario di alloggio ha già attivato delle procedure con un legale, questo legale ha sicuramente dei costi. Ora, per agevolare il fatto che il proprietario stesso possa sospendere quel percorso, era interessante garantire a lui anche il pagamento delle spese legali fino a quel momento conseguite, quindi è un suggerimento. Purtroppo non è andato a buon fine, perché, secondo gli uffici finanziari, mancano le risorse, allora a questo punto, rispetto all'ordine del giorno che abbiamo presentato, vedremo quali risultati questa misura porterà a casa rispetto a quanto voi volete definire."
47611,XVI,23/07/2024,ISTRUZIONE PUBBLICA,11,it,156.0,1976.0,F,PCP,2,5740,"Dopo le varie notizie che si susseguivano sul mancato espletamento del concorso per dirigenti scolastici per l'avvio dell'anno scolastico, in data 20 giugno 2024 il nostro gruppo ha voluto depositare una proposta di legge per prevedere alcune misure urgenti finalizzate a garantire un regolare, sereno e proficuo avvio dell'anno scolastico, prevedendo un supporto ai dirigenti scolastici e alle segreterie delle istituzioni secondarie di secondo grado. La situazione in cui versano le scuole regionali è particolarmente critica a causa dell'elevato numero di reggenze, ovvero l'assegnazione a un dirigente di un'ulteriore scuola, priva del titolare, oltre alla propria. Questo comporta notevoli difficoltà gestionali e organizzative sia delle sedi di titolarità dei dirigenti che di quelle assegnate in reggenza. Nello specifico, la situazione che si prospetta alla data del 1° settembre 2024 nelle scuole valdostane prevede, rispetto alle ventisei istituzioni scolastiche, perché sappiamo che da quest'anno vi sarà anche il CRIA, solo quattordici disporranno di un titolare, le restanti dodici istituzioni saranno invece assegnate in reggenza. Rispetto a quanto c'è in relazione, questi numeri sono variati proprio perché, a seguito della mobilità interregionale verso le scuole del restante territorio, uno dei dirigenti scolastici che aveva fatto domanda di mobilità ha ottenuto questa possibilità. Questo poteva essere un numero ancora più drammatico visto che sono state presentate altre domande di mobilità e in qualche modo forse di questo la politica dovrebbe farsi carico e fare una riflessione, proprio perché rilevano una situazione di sofferenza del nostro sistema d'istruzione. Gli ultimi dirigenti immessi in ruolo nell'anno scolastico 2019-2020 sono subito stati tutti assunti e a un certo punto si è esaurita quella graduatoria, sicuramente una situazione che non vede solo la Valle d'Aosta messa in queste condizioni ma è una situazione anche generale. A partire dall'anno scolastico 2022-2023, con la legge 13 luglio 2015 n. 107, il Ministero aveva già previsto la possibilità di esonerare dall'insegnamento a tempo intero o parziale docenti in servizio presso le istituzioni scolastiche assegnate in reggenza. La facoltà di ricorrere o meno ai suddetti esoneri è stata affidata alle singole scuole tramite richiesta all'Ufficio scolastico regionale di competenza. In Valle d'Aosta si è data applicazione alla novella normativa statale, ma ciò non è risultato sufficiente ad assicurare un sempre efficace coordinamento delle istituzioni scolastiche stante la necessità dei dirigenti di operare su due scuole, a volte a elevata complessità, per garantire la qualità dei processi formativi, la corretta e sollecita gestione delle risorse strumentali e finanziarie mediante un'equilibrata presenza in entrambe le istituzioni scolastiche di competenza. A completamento di questo quadro si evidenziano poi le criticità più volte segnalate legate all'avvicendamento e alla mancanza del personale nelle segreterie delle istituzioni scolastiche e negli uffici della Sovrintendenza agli studi, che hanno, di fatto, rallentato in qualche modo e reso caotico anche l'avvio degli ultimi anni scolastici. Per questo motivo la proposta di legge prevedeva anche un supporto alle segreterie delle istituzioni scolastiche di secondo grado, un supporto per ora con l'assunzione a tempo determinato di assistenti amministrativi e contabili, questo anche perché le procedure quest'anno vedono anche procedure rispetto alle graduatorie d'istituto, oltre a tutto ciò che è il PNRR e altre procedure che sicuramente appesantiscono ulteriormente il loro carico di lavoro. Purtroppo questo supporto non è stato preso in considerazione nonostante in qualche modo sia stato confermato anche dai dirigenti che hanno inviato delle note alla Commissione e di questo parlerà il collega Padovani quando presenterà immagino le proposte emendative, quindi, sotto questo punto di vista, con rammarico, lo abbiamo detto anche in Commissione, non ci vede d'accordo, ma crediamo che comunque l'obiettivo, che era quello di sostenere i dirigenti scolastici rispetto alla loro attività e alla parte dirigenza, in qualche modo sia stato recepito e anche migliorato, poi il consigliere Padovani spiegherà in cosa, rispetto alla questione degli esoneri e i semi-esoneri. Per quanto riguarda la copertura finanziaria, come sapete e come abbiamo detto più volte, i gruppi di opposizione fanno fatica a individuare con precisione missioni e capitoli, per questo, anche rispetto a questa norma, il parere del Dipartimento del bilancio evidenziava che non vi era copertura finanziaria perché risultavano confermate come necessarie le destinazioni che noi avevamo indicato come originarie. Rileviamo quindi che su questo la volontà di dare una risposta... le risorse potevano forse essere reperite dalla maggioranza, ma evidentemente ci sono altre valutazioni che forse verranno esplicitate rispetto alla questione delle segreterie e della loro composizione. La legge, come dicevamo, si componeva di cinque articoli, uno che definiva l'urgenza di questa disposizione, perché naturalmente l'anno scolastico inizia il 1° settembre; l'articolo 2 invece si poneva l'obiettivo di assicurare, sia nelle scuole assegnate in reggenza, sia a quelle di titolarità del dirigente, un supporto per lo svolgimento delle funzioni amministrative e organizzative; l'articolo 3 era questo rispetto al supporto delle segreterie delle istituzioni scolastiche con dei C2, di cui sappiamo esserci comunque una graduatoria in essere, almeno dal 1° settembre al 31 dicembre 2025; dopodiché l'articolo 4 contiene le disposizioni finanziarie e l'articolo 5 dichiara l'urgenza della presente legge."
47611,XVI,23/07/2024,ISTRUZIONE PUBBLICA,11,it,224.0,1986.0,M,FP-PD,4,4275,"Mi scuseranno le colleghe e i colleghi se ovviamente ripeterò alcuni concetti già espressi dalla collega relatrice di minoranza, ma credo quasi scontato che questo possa succedere. La presente proposta di legge, della quale oggi analizziamo un nuovo testo sulla quale la V Commissione, che mi onoro di presiedere, ha espresso parere positivo all'unanimità, è finalizzata a garantire un regolare avvio del prossimo anno scolastico 20204-2025 prevedendo un supporto ai dirigenti scolastici reggenti delle istituzioni scolastiche e delle istituzioni educative. Il mancato espletamento da parte del Ministero dell'istruzione del concorso per dirigenti scolastici in tempo utile per l'avvio del prossimo anno scolastico ha lasciato le scuole regionali in una situazione particolarmente critica a causa dell'elevato numero di reggenze, ovvero dell'assegnazione a un dirigente di un'ulteriore scuola oltre alla propria, fatto che comporta notevoli difficoltà gestionali e organizzative, sia delle sedi di titolarità dei dirigenti che di quelle assegnate in reggenza. L'intervento si rende necessario quindi al fine di rafforzare il sostegno amministrativo e organizzativo nell'ambito delle attività didattiche dei dirigenti reggenti. Con gli emendamenti presentati dall'Assessore in Commissione, sui quali io relazionerò senza stare a tornare sull'articolato originario, anche per questioni di tempo, si è cercato di raccogliere le suggestioni provenienti dal mondo della scuola e da tutti i soggetti, compresi anche le proponenti della proposta di legge e di cercare una soluzione che fosse sostenibile. Con il primo emendamento, che modifica il comma 1 dell'articolo 2 della proposta di legge originaria, è stato eliminato il riferimento all'espletamento del concorso per il reclutamento di dirigenti scolastici, in quanto questo poteva andare bene in una relazione, però si è ritenuto che nell'articolato potesse essere omesso, lasciando semplicemente il motivo, cioè in attesa della conclusione del concorso e per maggior chiarezza espositiva sono stati precisati i dirigenti scolastici titolari quali soggetti deputati alle richieste di esonero e/o semi-esonero in questione. Un altro elemento importante riportato in tutti gli emendamenti è quello delle istituzioni scolastiche educative, è una precisazione utile a ricomprendere il Convitto Federico Chabod, inserito appunto in queste ultime. Per quanto riguarda l'emendamento n. 2, si inseriscono anche qui le istituzioni educative, al comma 2 dell'articolo 2, lettera c), riguardante la possibilità di avere un semi-esonero in quanto anche le stesse sono potenzialmente interessate alle richieste in questione. Con l'emendamento n. 3 si inserisce il comma 2bis all'articolo 2; qui si è ritenuto opportuno aggiungere un ulteriore semi-esonero dall'insegnamento del personale docente agli esoneri e/o semi-esoneri citati, al fine di consentire al dirigente scolastico reggente di avere a disposizione un contingente complessivo maggiore da poter eventualmente utilizzare anche per la sede di titolarità e non solo di reggenza. Quest'emendamento è stato particolarmente apprezzato dai dirigenti scolastici, come ci è stato detto in Commissione, perché questo contingente può essere gestito in autonomia da parte del dirigente scolastico nell'attribuzione delle risorse. L'emendamento n. 4 è quello relativo al termine entro il quale i dirigenti possono presentare le istanze di esonero o semi-esonero, anche questo concordato con i dirigenti scolastici. Queste dovranno essere inoltrate dai dirigenti scolastici titolari di un incarico di reggenza alla Sovrintendenza agli studi entro il 19 agosto 2024. Si è ritenuto opportuno assegnare un periodo di tempo maggiore ai dirigenti scolastici titolari di un incarico di reggenza per verificare gli aspetti organizzativi e il grado di complessità delle istituzioni scolastiche ed educative interessate prima di presentare le eventuali istanze di esonero e di semi-esonero. L'emendamento n. 5 abroga l'articolo 3 della proposta di legge a causa della mancanza di specifica copertura finanziaria. L'emendamento n. 6 individua le risorse necessarie e sufficienti alla copertura finanziaria per gli esoneri e semi-esoneri di cui trattasi nell'ambito della missione 04 programma 4002."
47611,XVI,23/07/2024,ISTRUZIONE PUBBLICA,11,it,246.0,1979.0,M,LEGA VDA,6,3361,"Interveniamo in discussione generale ma anticiperemo già anche il nostro voto in modo da non allungare troppo i tempi di questo già lungo Consiglio. Ovviamente guardiamo con attenzione ogni azione che favorisca il regolare avvio dell'anno scolastico, conosciamo tutti i ritardi che purtroppo si sono susseguiti negli anni, non sono cosa nuova, i ritardi ci sono stati parecchie volte anche in passato, quindi chiaramente tutto ciò che può andare nella direzione di evitarli è visto da noi in maniera favorevole. Dai nostri primi approfondimenti iniziali sulla proposta delle colleghe, non vi era, a nostro avviso, una vera e propria necessità di una legge in tal senso, perché si poteva comunque intervenire con i regolari atti amministrativi e ciò è anche confermato dalla relazione della collega, infatti c'è un riferimento nazionale che poteva già essere applicato. Abbiamo visto poi i pareri favorevoli sulla questione che sono giunti alle Commissioni riguardo agli esoneri o i semi-esoneri, all'incremento del personale C2. Chiaramente quello del problema di personale è un tema noto, che conosciamo, un tema annoso. Apro qui una parentesi: noi della Lega da tempo già a livello europeo, e poi varie volte qua dentro, abbiamo anche evidenziato come il PNRR avrebbe costituito un ulteriore campo burocratico che avrebbe appesantito ancora di più le varie istituzioni per riuscire a intercettare i soldi di quel progetto. Immaginiamo che anche questo abbia pesato, quindi chi l'ha sempre sostenuto, come la nostra forza, anche in questo caso lo rileviamo. Sono ulteriori adempimenti burocratici, infatti sappiamo che molte scuole, o alcune scuole quanto meno, hanno poi la necessità di prendere del personale esterno, quindi un mostro burocratico che crea altra burocrazia continua. Abbiamo visto poi l'intervento dell'assessore Guichardaz tramite, presumo, a questo punto il tramite del Presidente della V Commissione e degli altri colleghi che sono in qualche modo intervenuti, quindi intervento della maggioranza con emendamenti, risorse finanziarie più circostanziate, quindi un avvallo generale a questa proposta iniziale fatta dalle colleghe. Il testo diventa quindi un testo di Commissione, come già anticipato, lo voteremo. È arrivato adesso un ordine del giorno mi dicono, ma ovviamente non faccio in tempo a leggerlo. Finisco il mio intervento, ci rimane il dubbio un po' più politico per cui ci sia stato un derby tutto a Sinistra con il quale le colleghe legittimamente hanno messo a segno un colpo per fare legittimamente la loro attività politica e un Assessore che probabilmente preso un po' per la giacca dalle sue stesse parti a sinistra, che hanno suggerito di far propria in qualche modo questa legge perché è una legge per cui non si poteva dire no... anche se probabilmente, lo ripetiamo, e in qualche modo già appare nella relazione, ci si poteva muovere. In generale questa è un po' la nostra opinione politica su come sono andate le cose, anche in audizione più o meno il senso ci sembrava quello, comunque sia andata, ripetiamo che ogni intervento che si fa a favore del funzionamento della scuola valdostana non può vederci contrari, anche se le modalità potevano non essere queste e poteva essere già svolto tutto all'interno del quadro normativo attuale. Comunque sia, noi voteremo la proposta di legge, lo anticipo già da adesso."
47611,XVI,23/07/2024,ISTRUZIONE PUBBLICA,11,it,110.0,1962.0,M,PA,8,3726,"Come gruppo consiliare di Pour l'Autonomie, non possiamo che dirci concordi con l'obiettivo di questo testo di legge, che si prefigge di garantire il regolare avvio dell'anno scolastico 2024-2025 dando soluzioni alle problematiche derivanti all'alto numero di reggenze di dirigenti scolastici negli istituti valdostani. La questione delle reggenze ha assunto infatti da tempo carattere di criticità nella nostra Regione, da un lato, abbiamo una situazione in cui gli ultimi dirigenti scolastici sono stati immessi in ruolo nell'anno scolastico 2019-2020 e da allora progressivamente le mobilità e i pensionamenti hanno visto ridurre costantemente il numero, e, con l'assenza delle possibilità di ricambio, si è fatto sempre maggior ricorso alle reggenze. Nel prossimo anno scolastico, secondo quanto riferito dalla Sovrintendenza agli studi, quattordici delle ventisei istituzioni scolastiche valdostane disporranno di un dirigente titolare e a dodici verrà assegnato un dirigente di reggenza, numeri importanti che segnalano dirigenti di reggenza per quasi il 60% del totale complessivo. Dall'altro lato abbiamo il concorso per reclutamento di dirigenti scolastici presso le istituzioni scolastiche della Valle d'Aosta, indetto in analogia e in concomitanza alla corrispondente procedura concorsuale bandita con decreto del Ministero dell'istruzione e del merito, la n. 2788 in data 18 dicembre 2023, per cui al momento non è ancora nota la tempistica per l'effettuazione delle prove previste e che a questo punto, con dato di certezza, consentirà l'insediamento dei nuovi dirigenti solo dell'anno scolastico 2025-2026, dato che, secondo le disposizioni, essi possono essere inseriti con la decorrenza di anno scolastico e non già in corso d'anno. In ragione di queste evidenze, appare al nostro gruppo consiliare quanto mai opportuno che si intervenga tempestivamente e con efficacia in materia di emergenze, varando un testo di legge che introduca la possibilità per i dirigenti scolastici di richiedere per l'anno scolastico 2024-2025 l'esonero o il semi-esonero dell'insediamento del personale docente, da utilizzarsi per attività di collaborazione e supporto al dirigente nello svolgimento di funzioni amministrative e organizzative. L'attuazione di queste misure, che hanno con chiara evidenza carattere temporaneo in attesa della conclusione del concorso, permetterà di assicurare un efficiente funzionamento dell'istituzione scolastica, anche quando il dirigente scolastico di reggenza non può garantire la sua presenza fisica; consentirà di mantenere l'alto standard di qualità offerto dalle nostre scuole e favorirà il benessere della comunità scolastica e dei dirigenti scolastici. Per quanto riguarda le modifiche proposte dall'assessore Guichardaz, crediamo si rendano necessarie a precisare e a ridefinire alcuni passaggi e scadenze della proposta e a concentrare l'attenzione unicamente sulla questione relativa alle reggenze dei dirigenti scolastici, risolta introducendo un ulteriore semi-esonero all'esonero o ai due semi-esoneri già presenti nel testo, da utilizzarsi a discrezione dei dirigenti scolastici nelle sedi di reggenza e/o di titolarità, che è e resta una priorità in vista del prossimo inizio del nuovo anno scolastico. Dopo i dovuti approfondimenti sulla tematica in oggetto e ascoltate in audizione presso la Commissione competente le parole della Sovrintendenza agli studi e dell'Assessore competente, il nostro gruppo consiliare esprime parere favorevole a questa proposta di legge così emendata in considerazione dell'importanza che attribuiamo al nostro ambito scolastico ed educativo e alle esigenze e urgenze di assicurare un regolare avvio e svolgimento dell'anno scolastico 2024-2025."
47611,XVI,23/07/2024,ISTRUZIONE PUBBLICA,11,it,156.0,1976.0,F,PCP,10,3872,"Solo per esplicitare due cose. Non credo sia una gara tra noi e l'Assessore, almeno io non l'ho vista in questi termini, ma credo sia una presa in carico di uno dei problemi che noi ritenevamo prioritari, quindi stavo dicendo che io non l'ho vista una gara con lei, Assessore, per chi arrivava prima in questo senso. Molto probabilmente, rispetto a lei, noi abbiamo anche anticipato un po' i tempi rispetto a quello che era il quadro definito, perché il 19 di giugno, quando abbiamo posto il question time proprio rispetto alla questione dell'espletamento del concorso, l'Assessore era ancora in dubbio se ci sarebbe stato o meno, nonostante forse dalle notizie che tutti noi del mondo della scuola ricevevamo, era abbastanza certo che questo prolungamento del concorso ci sarebbe stato. Capiamo anche alcune questioni legate alle tempistiche rispetto al venire in audizione, forse legate anche alla definizione del quadro che si è delineato con precisione il 10 di luglio, quando abbiamo avuto in qualche modo anche contezza delle mobilità. Quello che mi premeva sottolineare è che la proposta di legge andava a integrare quello che è previsto per legge, ossia per legge è previsto l'esonero o il semi-esonero solo rispetto alle sedi di reggenza, con la proposta di legge andava ampliato anche rispetto alle sedi di titolarità e questo lo diciamo perché è normale che quando un dirigente fa da reggente in un'istituzione scolastica, poi la sua sede di titolarità in qualche modo perde parte del tempo di quel dirigente, perché, sotto un certo punto di vista, i collaboratori non possono essere presenti come un dirigente scolastico. Noi sappiamo benissimo che per i dirigenti scolastici è assolutamente prioritario anche riuscire in qualche modo a presidiare le proprie istituzioni scolastiche perché alcune decisioni possono essere prese solo e soltanto da loro o da chi espleta le loro funzioni. Sotto questo punto di vista, quindi questa proposta di legge già voleva in qualche modo aumentare questa possibilità, con l'emendamento dell'Assessore si dà un ulteriore ampliamento di questa possibilità, che giustamente deve essere comunque richiesta dagli stessi dirigenti scolastici, perché non è detto che si trovino dei docenti che vogliano essere esonerati o semi-generati dall'insegnamento, non è detto che i dirigenti stessi ritengano di aver bisogno di insegnanti esonerati sotto questo punto di vista. Sicuramente all'interno dell'autonomia scolastica sarà una scelta dei singoli, quello che ha rilevato giustamente il collega Padovani è che la maggioranza di quei dirigenti ha mandato una nota, perché tra quelli che sono all'interno dell'Associazione Nazionale, la NP, la Dirigente della Mont Rose e dell'ISILTLP, comunque il quadro ci diceva già che era una norma che in qualche modo loro accoglievano con favore. Durante l'audizione è stato detto che il giorno precedente all'audizione c'era stata una conferenza dei servizi con tutti i dirigenti scolastici che hanno partecipato e anche in quel senso si era apprezzata la norma. È solo per dire quindi che in qualche modo la norma va un po' ad ampliare quello che è previsto e quello che era previsto fino agli anni passati proprio perché sappiamo le difficoltà che in questo anno sicuramente ci saranno e che, con il prossimo anno, forse con la nuova infornata di dirigenti - speriamo che ve ne siano tanti che passeranno il concorso - molto probabilmente questa discussione non la faremo più per l'avvio dell'anno scolastico prossimo ma sicuramente per questo l'esigenza era assolutamente necessaria. Dopodiché vedremo, a seguito anche delle richieste dei dirigenti, se questa è stata veramente una proposta che hanno colto in maniera corale o se qualche dirigente invece, sotto questo punto di vista, non coglierà quest'opportunità secondo noi. Grazie anche agli altri intervenuti, ascoltiamo l'Assessore."
47611,XVI,23/07/2024,ISTRUZIONE PUBBLICA,11,it,156.0,1976.0,F,FP-PD,12,11363,"Colgo l'occasione di questa replica intanto per ringraziare i colleghi della maggioranza e della minoranza per aver riformulato in V Commissione un testo sostenibile della proposta di legge. Come è stato evidenziato, il testo presentato dalla collega Guichardaz, in qualità di prima firmataria, non aveva la copertura finanziaria in quanto i fondi individuati dalle colleghe risultano confermati come necessari per le loro destinazioni originarie, come è stato indicato dal Coordinatore del Dipartimento bilancio con nota del 19 luglio, in cui lo stesso esprime, oltre al parere negativo sulla compatibilità finanziaria del testo originariamente proposto, alcune considerazioni sulla questione, sulla vexata quaestio, del solo parere positivo dato al testo di Commissione. Sono comunque d'accordo con lei, collega Guichardaz, sul fatto che non sia assolutamente facile barcamenarsi all'interno dei capitoli di bilancio. Non voglio quindi entrare nella diatriba, ne abbiamo parlato anche in Commissione sul parere del Dipartimento bilancio, che credo sia stata poi chiarita comunque dal dottor Bieler con la sua lettera. Ciò che rilevo però è il risultato finale di questo percorso, che è anche il frutto di un confronto interessante fatto con i dirigenti delle istituzioni scolastiche, con i sindacati e naturalmente con il Consiglio relativamente proprio alle questioni delle reggenze che per chi non l'avesse capito... prima mi confrontavo con un collega che diceva: ""È una materia estremamente complessa"", questa storia delle reggenze sono in soldoni l'assegnazione a dirigenti già titolari di una sede - ricordo che le assegnazioni sono generalmente triennali, anche se quest'anno le prorogheremo di un anno in attesa che sia espletato il concorso dei dirigenti - di un'ulteriore sede in reggenza, come si dice, e a fronte - questo lo voglio ricordare - di un'indennità che di sicuro non è esaustiva dello sforzo richiesto ai dirigenti-reggenti, ma è comunque un agrément che riconosce questo doppio ruolo. Tale situazione delle reggenze non dipende da noi, io questo lo voglio dire per una questione anche di correttezza e di giusta attribuzione delle responsabilità, ma da ritardi sui tempi programmati a livello nazionale dal Ministero competente. Se tutto fosse andato come da cronoprogramma, avremmo avuto in tempi utili i nuovi dirigenti e oggi non discuteremmo della questione dei supporti alle reggenze, ma così non è, quindi, per inserire i vincitori nelle nuove sedi di assegnazione, dovremo aspettare il prossimo anno scolastico, questo perché non è opportuno inserire, come abbiamo detto in Commissione, dei dirigenti in corso d'anno, quindi si assegneranno le reggenze ai nuovi dirigenti che decorreranno dall'anno scolastico 2024-2025. Il nuovo testo di Commissione quindi risponde a questo sovraccarico di responsabilità e di attività in capo ai dirigenti titolari di reggenza che quest'anno, come è stato ricordato, saranno ben dodici, assegnandogli per il prossimo anno scolastico un mezzo esonero in più, sarebbe un mezzo orario di un insegnante rispetto ad oggi, quindi la legge prevede questo, cioè un mezzo tempo di un insegnante che potrà così essere coperto con un supplente, per capirsi, quindi è un'evoluzione rispetto a ciò che succede in certe istituzioni dove magari si mette comune un insegnante a mezzo tempo e si sacrificano magari le ore di potenziamento o di altre attività. In questo caso la legge prevede la possibilità di mettere una supplenza in cambio. Solo una precisazione: non tutto si poteva fare senza legge, questo lo ha ribadito anche la collega Guichardaz, le risorse erano previste solo per le sedi a reggenza e non per quelle di titolarità, quindi già solo questo presupponeva in ogni caso la scrittura di una legge. Vale la pena ricordare che il mezzo esonero ulteriore proposto con questa proposta di legge si somma comunque a quanto già previsto e cioè un esonero, due semi-esoneri nelle istituzioni scolastiche secondarie di secondo grado, un esonero e due semi-esoneri nelle istituzioni scolastiche di base in verticale, un semi-esonero nelle istituzioni scolastiche comprensive dei soli gradi di infanzia e primaria e nonché nelle istituzioni educative. Ribadisco, come già è stato fatto dal collega Padovani nella sua relazione, che nel nuovo testo abbiamo voluto inserire le cosiddette ""istituzioni educative"", con ciò ricomprendendo anche il Convitto, che, come si sa, è retto anche questo, pur essendo un'istituzione educativa, da un dirigente scolastico. Nella risposta all'interpellanza n. 33, comunque presentata dalla collega Guichardaz, fornirò una serie di informazioni precise sulle tempistiche e sulle azioni ufficiali intraprese. Come ho avuto modo di dire in Commissione, abbiamo dovuto attendere, per quanto ci riguarda, la risposta scritta dal Ministero, su sollecitazione nostra, circa i tempi presunti delle prove concorsuali, non potendo noi, essendo una struttura amministrativa, fare riferimento a indiscrezioni o a voci di corridoio o a riviste, seppur assolutamente autorevoli, come ""Orizzonte Scuola"" o ""La tecnica della scuola"", come abbiamo già avuto modo di sottolineare alla collega Minelli durante l'audizione. Solo un'annotazione anche per dire che le risorse necessarie a coprire i mezzi-esoneri sono state reperite all'interno dei nostri capitoli di bilancio, cioè sono in buona sostanza le risorse che avevamo accantonato per coprire i costi dei nuovi dirigenti nel caso appunto la procedura concorsuale fosse stata espletata nei tempi dovuti da parte del Ministero dell'istruzione e merito, cosa che - come ho ribadito prima e come hanno ribadito entrambi i relatori - non è avvenuta. Ciò si è reso possibile, cioè il fatto di destinare queste risorse, solo dopo aver avuto comunicazione ufficiale da parte del Ministero circa i ritardi nell'espletamento del concorso, che, ripeto, è subordinato anche in Valle d'Aosta alle tempistiche nazionali, cioè noi non possiamo fare, tanto per essere chiari, un concorso senza seguire le indicazioni nazionali e le loro tempistiche e solo dopo aver saputo il 15 luglio - questo giusto per dare una tempistica - quali richieste di trasferimento dei dirigenti in servizio in Valle d'Aosta per posti fuori Regione sono state accolte. Le richieste erano, se ben ricordo, tre e ne è stata accolta una sola, questo per motivi personali e non legati a problematiche del nostro sistema. Questo ce l'hanno ribadito anche coloro che hanno fatto la richiesta, qualcuno aveva necessità di avvicinamento, altri avevano altre necessità, comunque è stata accolta poi alla fine una sola richiesta di trasferimento. Senza queste informazioni di cui dicevo prima non avremmo avuto il dato finanziario preciso, quindi in soldoni la disponibilità di risorse, senza il quale non è possibile presentare alcun tipo di testo di legge. Il fatto che si sia optato per un mezzo esonero e non per un esonero intero, come era previsto nella proposta di legge della collega Guichardaz e Minelli, dipende intanto da una valutazione fatta con i dirigenti e i sindacati nel corso di appositi incontri e poi per il fatto che i dirigenti/reggenti percepiscono un'indennità che cuba sulle risorse in disponibilità all'Assessorato, quindi è evidente che poi alla fine si fa un po' il conto con le risorse che si riescono a recuperare. Le reggenze, per informazione, saranno dodici su ventisei posti complessivi, abbiamo - e questo lo voglio precisare come ha ribadito lei - da quest'anno aggiunto anche il CRIAL, cioè il Centro di formazione adulti, dandogli dignità di istituzione e una dirigente il 1° settembre andrà in pensione. Per precisione, i posti vacanti sono undici su ventisei, cioè il 42%, e le reggenze sono dodici perché si aggiunge il posto lasciato disponibile dalla Sovraintendente, un tecnicismo, ma è giusto per chiarire visto che parliamo di questioni legate proprio a una norma di legge. Nel testo abbiamo in più aggiunto una norma che è stata molto apprezzata dai dirigenti e anche dai sindacati, cioè la possibilità di gestire questi esoneri, cioè gli insegnanti assegnatari di questi posti di supporto non solo nella sede di reggenza ma tra le due sedi assegnate al dirigente, ciò in quanto, come ho avuto modo di dire in Commissione, solo il dirigente può decidere dove è meglio impiegare gli esoneri. Potrebbe, per assurdo, anche decidere di non usufruire di questo mezzo esonero in più. Per quanto riguarda l'iniziale previsione contenuta nella proposta di legge della collega Guichardaz, di inserire sette risorse C2 nelle sole segreterie delle istituzioni secondarie di secondo grado, che per la cronaca non sono necessariamente le istituzioni poi più bisognose o complicate, e questo lo dicono anche i dirigenti, discutendo l'interpellanza n. 33, fornirò una serie di dati numerici per far capire che il problema delle segreterie scolastiche è assolutamente noto e seguito. Ricordo che la competenza è della struttura personale della Regione, non della Sovrintendenza, anche se siamo sempre sul pezzo, sapendo, come ho avuto modo di dire, che vi è una forte interconnessione tra le segreterie e la parte didattica, cioè le due cose non possono essere disgiunte, questo è il motivo per cui noi spesso ci confrontiamo con la dottoressa Morelli anche sulla questione delle segreterie degli organici e che non dipende quindi solo ed esclusivamente dagli organici, che rimane sicuramente il fattore più importante ma non solo, ma anche da svariati fattori tra cui quello umano e, come in tutte le organizzazioni umane, non basta rimpolpare le dotazioni organiche, ma tanto dipende anche dalle situazioni individuali, e mi vengono in mente, per esempio, i permessi, i 104, i permessi salvavita, i permessi sindacali, che presuppongono comunque il fatto che ci sia quella risorsa, ma quella risorsa magari non può essere sostituita, quindi anche dall'organizzazione delle strutture, da dinamiche interpersonali, queste sono tematiche che discutiamo spesso con i dirigenti, che alle volte influiscono sul buon funzionamento delle segreterie. In ogni caso, come ho detto, fornirò una serie di dati per far capire come il problema dei C2 è ben noto all'Amministrazione ed è stato preso in carico da parecchio tempo anche attraverso l'indizione di un concorso da parte della Regione, come lei ha ricordato, che ha generato una graduatoria che si sta scorrendo e che pensiamo potrà continuare a dare delle risposte importanti anche alle segreterie scolastiche, non parlo solo dei C2 amministrativi, ma anche di altre figure di cui darò conto, quindi B2, tecnici informatici, eccetera. Colgo l'occasione per ringraziare per questo sforzo corale, che, in attesa dell'insediamento dei nuovi dirigenti, sicuramente allevierà il peso del duplice incarico dei dodici dirigenti titolari. Colgo l'occasione anche per ringraziare davvero di cuore le strutture, cito i dirigenti Marina Fey, Lisa Furfaro e Danilo Riccarand e tutti coloro che hanno lavorato per la struttura, per il reperimento delle risorse e per la riscrittura del testo, perché è stato anche un lavoro abbastanza di cesello insieme all'Ufficio legislativo. Io penso che questa sia una norma che accolga le giuste richieste da parte dei dirigenti scolastici, dei sindacati e di tutto il mondo della scuola e spero e immagino già dalle dichiarazioni di voto che potrà essere votata da tutti."
47611,XVI,23/07/2024,ISTRUZIONE PUBBLICA,11,it,156.0,1976.0,F,PCP,14,1652,"L'ordine del giorno è molto semplice, proprio perché il nuovo testo di legge va ad abrogare l'articolo che prevedeva un supporto alle segreterie scolastiche e anche alla luce di quello che ha detto l'Assessore... sappiamo bene che si sta scorrendo la graduatoria da C2 e qualche situazione verrà risolta a breve, ma sappiamo anche che ce ne sono tante altre che molto probabilmente andrebbero comunque attenzionate, soprattutto anche alla luce di quanto è stato rilevato dai vari dirigenti scolastici, che non è solo un problema di risorse aggiuntive ma anche un problema proprio di carenza rispetto all'organico, rispetto alla questione di assenze. Anche nel mio caso, ad esempio, la mia aspettativa è coperta di pezzo in pezzo e non ha avuto una continuità e, sotto questo punto di vista, so bene di creare dei problemi anche alla mia scuola. Quello che chiediamo con quest'ordine del giorno quindi è di adottare ogni azione utile al fine di provvedere, entro il 1° settembre, alla copertura dei posti in organico del personale delle segreterie delle istituzioni scolastiche e a valutare in prospettiva iniziative volte alla semplificazione delle procedure in capo alle istituzioni scolastiche - e lo dico per averci lavorato, lo stesso dato viene inserito spesso in tre-quattro sistemi diversi, quindi molto probabilmente anche sotto questo punto di vista si potrebbe far adottare una semplificazione rispetto a quelle procedure - e a una valorizzazione delle figure professionali che operano in quel settore, perché effettivamente vediamo anche la difficoltà nel reperire poi le risorse umane che decidano di dedicarsi alle istituzioni scolastiche."
47611,XVI,23/07/2024,ISTRUZIONE PUBBLICA,11,it,293.0,1968.0,M,UV,16,1070,"Molto brevemente, riprendendo anche le osservazioni espresse dall'Assessore in replica, credo che la situazione per la copertura dei fabbisogni che sono stati espressi dalle istituzioni scolastiche, così come ogni comparto del pubblico impiego... esprima le coperture... C'è una priorità funzionale conclamata che verrà coperta entro il mese di settembre con i C2, anche quelli individuati nel concorso tecnico-informatico che sono stati appena espletati; nello stesso tempo sono previste anche le coperture dei C2 e B2 per le quali si è attivato presso il Centro per l'impiego... al quale hanno aderito circa novanta persone che, superata la prova di francese, potranno essere assunte nel contesto delle segreterie scolastiche. Per l'attenzione dovuta e sottolineata dalle richieste che sono state avanzate, il Coordinamento dell'Ufficio personale ha esattamente il quadro delle esigenze e sta lavorando nell'ottica di far partire dal mese di settembre le segreterie con l'organico necessario. Chiediamo quindi il ritiro dell'ordine del giorno, altrimenti l'astensione."
47611,XVI,23/07/2024,ISTRUZIONE PUBBLICA,11,it,156.0,1976.0,F,PCP,18,591,"Avevamo chiesto il quadro in Commissione, quadro che non ci è arrivato, quindi, sotto questo punto di vista, ecco perché nasce quest'ordine del giorno. A noi risultano dei dati un po' diversi dai suoi, quindi terremo comunque quest'ordine del giorno, dopodiché speriamo che arrivi il quadro richiesto per effettivamente verificare lei ha detto, quindi lo mettiamo comunque in votazione perché, secondo noi, è un po' un impegno anche non solo sulla prima parte, ma soprattutto sulla seconda parte in prospettiva delle azioni da portare avanti proprio per agevolare le istituzioni scolastiche."
47704,XVI,25/07/2024,STATUTO,16,it,206.0,1966.0,F,PCP,2,5410,"Questa mozione affronta un tema che, a nostro avviso, è di grande rilevanza istituzionale. Come è noto, nell'ambito del tavolo tecnico istituito dalle Regioni a Statuto speciale e dalle Province autonome, si sta definendo l'articolato di un testo di legge che porterà delle importanti revisioni a cinque Statuti speciali. L'intesa che a suo tempo era intervenuta fra le Regioni speciali ed esponenti del Governo nazionale prevedeva sostanzialmente che, parallelamente al percorso di approvazione della legge statale di applicazione del principio dell'autonomia differenziata che riguarda le Regioni a Statuto ordinario, ci fosse anche un provvedimento sotto forma poi di una legge costituzionale, che riguardasse le Regioni a Statuto speciale per rafforzarle nel loro potere. Ora il primo dato che dobbiamo osservare è che, mentre la legge sull'autonomia differenziata è stata approvata, e ci sono alcune Regioni con in testa il Veneto che chiedono o si apprestano a farlo, chiedono l'utilizzazione, per quanto riguarda invece le Regioni a Statuto speciale, siamo ancora all'inizio del percorso, che oltretutto è molto complesso, perché, trattandosi di una legge costituzionale, richiede una doppia approvazione sia da parte della Camera, sia da parte del Senato. Comunque anche se il percorso non è credo né semplice, né breve, pensiamo che sia opportuno che si intervenga su alcuni aspetti degli Statuti speciali che ormai hanno quasi 80 anni e devono essere aggiornati rispetto a vari cambiamenti che nel tempo sono intervenuti. È positivo quindi, a nostro avviso, che ci sia un tavolo tecnico a cui partecipa la professoressa Randazzo su incarico della Giunta regionale della Valle d'Aosta, che appunto ha dato quest'incarico con delibera 288/2024. C'è però un problema politico e anche istituzionale molto rilevante e sta nel fatto che il Consiglio regionale e le Commissioni non sono adeguatamente coinvolti in quest'importante lavoro che si sta facendo per individuare proposte di cambiamento dello Statuto. A ottobre dello scorso anno i Presidenti delle speciali hanno consegnato alla Presidente del Consiglio una bozza di legge costituzionale in cui c'è anche un intero articolo dedicato alla Valle d'Aosta, l'articolo 2, ma questo è avvenuto senza che il Consiglio regionale ne sapesse nulla e ricordo che su questo si era anche intervenuti. Poi il lavoro è proseguito al tavolo tecnico e lo scorso 15 maggio, nel corso di un'audizione in I Commissione, il presidente Testolin ha accennato ad alcuni degli articoli dello Statuto su cui si intende intervenire, ma ha affermato che non c'è ancora un testo definito e quindi la bozza di articolato non può essere messa a disposizione dei Consiglieri regionali. Ora noi osserviamo che non si può aspettare il testo definitivo per discutere in Consiglio regionale e nelle Commissioni, perché, una volta che questo testo è pronto ed è concordato fra le cinque Regioni a Statuto speciale, la discussione è stanzialmente finita, non si tocca più nulla o quasi, perché appunto è il frutto già di un lavoro effettuato con le altre Regioni. Secondo noi, è nella fase preparatoria che il Consiglio regionale deve far sentire la sua voce; oltretutto, questo tavolo che sta lavorando alla proposta non ha un tempo indefinito per farlo, perché nella delibera che abbiamo visto di incarico alla professoressa Randazzo si fa riferimento a fine giugno 2024 per la produzione del testo. Ora io credo che quella scadenza non sia stata rispettata ma sicuramente immaginiamo che le cose saranno a buon punto e il Consiglio regionale della Valle d'Aosta in realtà non sappia niente di più di quello che ha saputo a maggio. L'unica bozza che abbiamo potuto vedere è quella relativa all'autunno del 2023 e rilevo che è passato quasi un anno, più di nove mesi, e vorremmo capire anche a che punto siamo. Anche in assenza di un testo aggiornato del disegno di legge costituzionale, sarebbe opportuno disporre di una nota, di una bozza del disegno di legge, oppure anche più semplicemente di una nota circa quegli articoli dello Statuto speciale della Valle d'Aosta su cui si sta ragionando e le relative modifiche sulla cui opportunità o meno si stanno facendo delle valutazioni. Capire quindi chi ha scelto gli argomenti che sono da inserire nella revisione, quali sono i motivi per cui si pensa che sia più opportuno portare avanti una cosa piuttosto che un'altra. Nel Consiglio di quindici giorni fa, con un'interpellanza sullo Statuto e le concessioni idroelettriche, io ho fatto l'esempio di uno di quei temi che non c'erano nella bozza di ottobre 23 e che, a nostro avviso, invece avrebbe dovuto e dovrebbe rientrare, ma questo è solo un esempio, ce ne sono ovviamente anche altri. In conclusione quello che chiediamo con questa mozione e che riteniamo opportuno è che il Consiglio impegni la Giunta regionale a richiedere alla professoressa Randazzo, nostra rappresentante in quel tavolo che ho citato, per l'elaborazione delle revisioni statutarie, o una bozza del disegno di legge aggiornata allo stato attuale o semplicemente, in alternativa, anche una nota con l'indicazione degli articoli su cui si sta lavorando, le ipotesi di formulazione per le modifiche che il tavolo tecnico sta guardando; in secondo luogo a trasmettere questa nota alla I Commissione consiliare affinché possa avanzare le sue valutazioni ed esprimere degli indirizzi, far sentire la sua voce."
47704,XVI,25/07/2024,STATUTO,16,it,293.0,1968.0,M,UV,4,2518,"La ricostruzione sviluppata dalla collega Minelli è sostanzialmente corretta, difetta solo di un passaggio all'interno di quello che è stato il confronto che abbiamo avuto all'interno della Commissione consiliare nel mese di maggio, dove fondamentalmente sono stati esplicitati due concetti. Uno, che è quello dove si è espresso il lavoro sviluppato e svolto da questo tavolo tecnico-politico, che ha visto confrontarsi le cinque speciali con il Ministero preposto per la valutazione inerente il cambiamento degli Statuti e che esplicitava chiaramente che il lavoro era stato scisso in due parti: una prima parte comune a tutti gli Statuti e sulla quale si sta lavorando per concepire un punto di caduta e con tre principi fondamentalmente inseriti all'interno dello stesso: la valutazione sul principio dell'intesa, l'esclusività da parte regionale di certe materie, che sono già per certi versi individuate sul principio di esclusività da parte delle Regioni, e un terzo aspetto di aggiustamenti tecnici, che sono sostanzialmente conseguenti a una modifica generale delle tematiche relative ai vari Statuti e che nel tempo si sono accavallate e quindi richiedono una messa a giorno di alcuni articoli. Mentre è demandata a una seconda fase quella che è, se vogliamo, la parte più specifica di ogni Regione che dovrà vedere un contraddittorio vis à vis per l'assegnazione di ulteriori attribuzioni. La prima fase è ancora oggetto di confronto per tanti motivi, che sono un po' tecnici e un po' politici, di cui vi ho fatto anche partecipi in quell'audizione e che devono trovare una chiusura, a questo punto politica, che permetta di sdoganare il testo definitivo e di portarlo, ognuno per quello che è di propria competenza, ai propri Consigli, cosa che avverrà appena ci sarà una quadratura del cerchio assieme al Ministero competente. Ad oggi, così come era già stato evidenziato nel mese di maggio, questo tipo di richiesta non è accoglibile, anche perché è stato concordato di manifestare il lavoro della Commissione in maniera unanime a tutti i Consigli nel momento in cui si fosse trovata una convergenza con il Ministero. Questo è il lavoro che stiamo ancora continuando a fare, fiduciosi che questa collaborazione possa portare i propri frutti per poi presentarli al Consiglio, che ovviamente sarà sovrano in merito a questa prima fase, così come lo sarà nella seconda fase, ma che è ancora tutta da costruire. Per questo motivo quindi chiediamo il ritiro della mozione, altrimenti la maggioranza si asterrà."
47704,XVI,25/07/2024,STATUTO,16,it,206.0,1966.0,F,PCP,6,5310,"Lei dice: ""Le premesse sono corrette, manca un passaggio che è quello relativo alla distinzione del lavoro in due parti"" e, riguardo alla prima parte, afferma che è stato concordato dalle varie Regioni che si sarebbe portato poi un testo definitivo, semi-definitivo, non lo so, ai Consigli regionali tutti e poi dice: ""Per quanto riguarda la seconda parte, in pratica il lavoro deve ancora iniziare"". Io trovo un po' strano che non si discuta in Consiglio regionale e nella Commissione che è deputata, cioè la I Commissione, di revisione dello Statuto speciale, perché sicuramente questo tavolo ha un'autorevole rappresentante nominata dalla Regione a cui però io immagino che verranno dati comunque degli indirizzi, verranno date delle suggestioni, anche soltanto, nel rispetto della sua competenza e delle sue capacità. Ricordo però una cosa che forse ogni tanto, a mio avviso, qui si dimentica un pochino. La Giunta, che interloquisce spero con la professoressa Randazzo, è un organo esecutivo, ma l'organo legislativo, che deve dare degli indirizzi, secondo me ancora di più quando si parla di revisione dello Statuto speciale, è il Consiglio regionale e questo Consiglio regionale, al di là di quell'audizione del 16 maggio in cui si è stati informati che si lavorava in due fasi e poco più, non ha fatto nulla, non ha avuto la possibilità di fare nessuna osservazione, nessuna proposta. Credo che sarebbe corretto che anche sulla parte che dovrebbe essere concordata da cinque Regioni a Statuto speciale ci fosse la possibilità perlomeno di esprimersi, non di dare una valutazione definitiva che arriverà nel momento in cui, con la sovranità del Consiglio, si approverà o non si approverà una cosa, perché lì sarà ormai il lavoro praticamente finito. Io credo che, a livello di Commissione consiliare, una discussione, un aggiornamento, una possibilità di comprendere su che cosa si sta lavorando debba essere fatta, perché altrimenti si svuota, secondo me, il Consiglio di un suo ruolo specifico, di una sua prerogativa, perché qui stiamo parlando dello Statuto della Regione e non è una materia come un'altra, credo sia una cosa fondamentale. Perché poi che cosa succede? Che il Consiglio, l'Assemblea, la massima Assise valdostana viene poi tirata in ballo soltanto quando si tratta di ratificare l'esito di un lavoro su cui nella lunga fase preparatoria non ha potuto dire nulla. Secondo me non ha senso; sicuramente per la seconda parte che dovrà essere messa in piedi mi auguro che si utilizzerà una modalità diversa, ma non ha senso neanche per la prima parte; poi che sia stato concordato di portarlo ai Consigli il testo definitivo va bene, però le indicazioni, almeno in maniera informale... non lo so, può esserci un gruppo di lavoro se si ritiene che non debba essere istituzionalizzato il lavoro e incardinato in I Commissione, però uno strumento in questo senso, a mio avviso, deve essere previsto, perché siamo di fronte a un'occasione che è quella dell'aggiornamento dello Statuto dopo una serie di anni. Allora io credo che una cosa del genere dovrebbe essere fatta con la partecipazione di tutti, mi sembrerebbe una cosa assolutamente normale mettere sul piatto quelli che si ritengono essere gli aspetti, le caratteristiche da modificare, su cui semplicemente anche fare un confronto e ragionare e vedendo poi - e questo è il lavoro ovviamente che deve fare chi partecipa al tavolo - che cosa si può ottenere e che cosa no, perché sappiamo benissimo che è un lavoro di grande mediazione. Dal nostro punto di vista, però questo tipo di dossier non può essere gestito soltanto dall'organo esecutivo, deve essere gestito dal Consiglio. Devo dire che magari poi ci saranno altri interventi, ma mi stupisce un po' che su un tema come questo non ci sia stato fino qui del dibattito, non ci siano stati degli interventi. Io penso veramente che anche l'impegno che è scritto nella mozione può essere emendabile, nel senso che se si vuole distinguere tra le due fasi di lavoro, non lo so, però prevedere che ci sia un coinvolgimento di quest'Assemblea - io ho indicato la I Commissione perché è quella che si occupa di queste materie, ma si può pensare a un organismo intermedio - mi pare che sia assolutamente corretto e sensato, perché poi quello che succederà è che nel momento in cui... doveva essere giugno la scadenza dell'incarico alla professoressa, sarà prorogato, si andrà un po' più avanti, in autunno noi ci ritroveremo con un testo che ci verrà sottoposto, però io credo che a quel punto sarà veramente difficile se già c'è stato un accordo fra le cinque Regioni speciali andare a intervenire e fare delle modifiche. Da un punto di vista anche soltanto operativo, di modalità di lavoro, al di là del fatto che ritengo che sia competenza del Consiglio una revisione dello Statuto anche nell'iter, ma, al di là di questo, io credo che abbia più senso lavorare nella fase preparatoria, non dire qualcosa alla fine, quando probabilmente servirà a poco, non servirà a nulla questo no, però a poco. Trovo anche un po' strano che ci sia questa posizione, perché ancora una volta non c'è una volontà di fare della polemica, ma di dire che un po' tutti avremmo il desiderio o la necessità, mettiamola come vogliamo, di confrontarci su un tema che, secondo noi, è veramente molto importante."
47704,XVI,25/07/2024,STATUTO,16,it,198.0,1964.0,M,FI,8,2151,"Anche noi facciamo due considerazioni come gruppo in dichiarazione di voto. È un'iniziativa che, di fatto, è stata ben rappresentata dalla collega proponente, abbiamo ascoltato la risposta del Presidente della Regione, abbiamo avuto modo di partecipare all'audizione del 16 maggio dove sono state date alcune indicazioni di quello che era lo stato dei fatti e di quelle che potevano essere le volontà di perseguimento di aggiornamento dello Statuto secondo le nostre peculiarità e non per ciò che concerne la parte comune alle cinque Regioni speciali. Per quanto concerne l'impegnativa, posso capire magari da una parte che non c'è la possibilità di avere un testo del disegno di legge definitivo complessivo, e su questo ci rimettiamo alla volontà del Governo regionale, però, per quanto riguarda la seconda parte, l'alternativa, che è quella che viene proposta dalla collega, dove si dice di fornire una nota, con le indicazioni che sono state in qualche modo rappresentate a livello indicativo in Commissione, da parte della dottoressa Randazzo, oppure una semplice audizione in Commissione, crediamo che sia una cosa più che ragionevole su un argomento di questa portata, un argomento che è fortemente politico, ancorché poi la sua attuazione sia un'attuazione tecnica. Di fatto però la tecnica traduce delle ispirazioni di carattere politico sulle quali riteniamo che un coinvolgimento del Consiglio regionale, attraverso le sue articolazioni, anche se è solo una Commissione, potrebbe essere una cosa positiva, perché diversamente, quando arriverà in aula, si tratterà solo più di una presa d'atto di quello che sarà stato fatto e diventerà difficile anche intervenire se ci volessero essere dei contributi da parte dei vari gruppi politici. Pertanto, il nostro voto, per queste ragioni, sarà favorevole a quest'iniziativa perché riteniamo che un piccolo coinvolgimento della Commissione o in modo diretto attraverso un'audizione, o attraverso la trasmissione di una nota da parte della dottoressa Randazzo sia una cosa positiva e utile alla politica per poter contribuire tutti con una finalità costruttiva all'aggiornamento del nostro Statuto."
47704,XVI,25/07/2024,STATUTO,16,it,0.0,1985.0,M,RV,10,2720,"Per esprimere la posizione del voto del gruppo Rassemblement Valdôtain. Io non vorrei farla troppo complicata, ho ascoltato sia la presentazione che la replica della collega Minelli, sia la posizione del Presidente del Governo. Sinceramente anche sull'impegnativa, leggendola, mi sono già posto dei dubbi, nel senso che mi trovo che la Giunta regionale dovrebbe chiedere alla professoressa Randazzo una bozza del DDL e poi, giustamente, si è detto, e l'ha detto anche il collega che mi ha preceduto, qual è di fatto il principio, il fil rouge , che almeno, secondo il sottoscritto, dovrebbe essere esplicitato... Voteremo questa mozione anche se l'impegnativa, ripeto, non è propriamente convincente, ma il principio di fondo lo è. Sicuramente al tavolo tecnico i tecnici stanno facendo un lavoro che però nasce da delle indicazioni politiche, o comunque dagli indirizzi politici. Io penso che se questi indirizzi, senza neanche il coinvolgimento della parte tecnica, ma almeno comprendere da dove sono nati e quali sono e possono essere rappresentati in Commissione, al di là del voto di questa mozione e faccio anche appello al Presidente della I Commissione e allo stesso presidente Testolin per poter almeno comprendere quali sono gli indirizzi, perché quello che noi ad oggi abbiamo sul tavolo, o comunque è stato oggetto di discussione è quel testo che è stato presentato al Festival delle Regioni. Dico questo perché, al di là di tutto, giustamente poi alla fine il Consiglio regionale qualcosa dovrà dire su questo testo e su altre espressioni. Sinceramente, ripeto, senza complicare troppo il percorso, il principio penso che sia più che condivisibile e forse in I Commissione almeno un'esposizione per comprendere quali indirizzi sono stati dati può essere utile. Poi giustamente Governo e Consiglio, come controparte tecnica e controparte politica, hanno e fanno il loro dovere, però che ci piaccia o no non è che la posizione o il lavoro dei tecnici nasce sostanzialmente dallo Spirito santo, ma per forza nasce da un'indicazione politica se questa è stata data, al netto di alcune modifiche che sono forse più tecniche che politiche, in particolare per quello che riguarda - è stato detto anche nel corso del Consiglio di ieri - i meccanismi di applicazione e di messa a terra delle varie misure o delle varie previsioni di delega dello Statuto speciale. Per quanto ci riguarda, ripeto, è più un voto a favore del principio che, se vogliamo, dell'impegnativa tout court , perché sinceramente pensiamo che già solo almeno poter comprendere quali sono stati gli indirizzi politici dati alla controparte tecnica può essere qualcosa di molto utile, soprattutto per i prossimi passi che potranno essere condotti."
47704,XVI,25/07/2024,STATUTO,16,it,293.0,1968.0,M,UV,12,1498,"Solo per ribadire, sulla scorta anche delle osservazioni dei colleghi, i principi fondamentali di questa prima fase di contrattazione con lo Stato e con il Ministro degli affari regionali, che fa da interlocutore prioritario, e non potrebbe che essere così. Il principio dell'intesa è un principio che è stato ribadito maintes fois praticamente all'inizio di ogni legislatura, è uno di quei principi che andrebbe a tutelare e a sancire una pari dignità nella modifica statutaria, quindi penso che su questo non ci siano delle questioni da ribadire in maniera più approfondita. Il resto è il principio dell'esclusività che deve venire espresso a chiare lettere all'interno della rivisitazione delle parti comuni dello Statuto e gli altri sono, come è già stato esplicitato in maniera un po' più tecnica per quanto di mia capacità all'interno del momento di confronto in Commissione nel mese di maggio. Questa prima fase deve trovare un punto di caduta che è assolutamente importante per noi per il prosieguo di quella che sarà l'attività di affinamento e di implementazione delle nostre caratteristiche. Penso che, alla luce di questo, la rappresentazione che è stata data a suo tempo non ha delle integrazioni da portarsi, perché è frutto di un lavoro continuato su queste tre tematiche che deve trovare la sua chiusura naturale da un punto di vista politico, non soltanto di questa Regione, ma un po' più ampio e che può però portarci a un punto di arrivo che stiamo inseguendo da svariati lustri."
47704,XVI,25/07/2024,STATUTO,16,it,206.0,1966.0,F,PCP,14,1905,"In dichiarazione di voto perché ovviamente portiamo la mozione al voto e non la ritiriamo. Io ho detto nel mio secondo intervento che la mozione poteva essere emendata soprattutto se la sua formulazione nella parte dell'impegno fosse stata poco precisa, accolgo i rilievi del collega Aggravi, però effettivamente quella che è stata ben rappresentata è la questione del principio e quel principio, secondo me, deve essere ribadito in questa sede, deve farlo il Consiglio. Ora il Presidente ci ricorda che i principi fondamentali su cui ci si è concentrati e che si sono ribaditi a quel tavolo anche con il Ministro per gli affari regionali sono quello dell'intesa, quello dell'esclusività e poi c'è tutta la parte tecnica. Questo ovviamente era stato già detto, e lo ha ricordato il Presidente anche in altre risposte che sono state date sia nel Consiglio scorso e poi anche mi pare in questo. La cosa che mi stupisce un pochino è la chiosa finale, cioè che, alla luce di quanto detto, non ci sono in questo momento delle integrazioni da portare. La sua audizione era stata a maggio 2024 e si era discusso di una situazione e anche di un testo che era stato consegnato a ottobre, quindi con quei principi già concordati. Ora che non ci sia stata un'evoluzione e che tutto sia rimasto tel quel mi pare un po' strano, perché a quel punto avremmo già dovuto aver ricevuto il testo, al di là dei vari passaggi, però torno a dire che noi riteniamo che un ruolo di ratifica sia un ruolo mortificante per il Consiglio regionale e quindi pensiamo veramente che ci dovrebbe essere, da parte del Governo, la disponibilità a trovare una strada per renderci in qualche modo partecipi di un percorso che ha una sua grande importanza e che avrà delle sue conseguenze, perché altrimenti, nel momento in cui si è solo qui poi a schiacciare un bottone, che è per un ""sì"" o per un ""no"", mi pare veramente un po' troppo poco."
47705,XVI,25/07/2024,STATUTO,17,it,156.0,1976.0,F,PCP,2,5582,"Veniamo su un tema di estrema attualità credo, perché abbiamo visto molti dei Consigli regionali, soprattutto a guida Centro-Sinistra, prendere una posizione forte rispetto alle disposizioni per l'attuazione dell'autonomia differenziata delle Regioni, meglio conosciuto come ""Spacca Italia"" all'interno del nostro quadro politico. Sicuramente è una norma... e, grazie a un'interrogazione fatta ieri dal consigliere Lavy, c'è già stato un primo scambio su cui abbiamo potuto capire alcune posizioni... ci sembra ci sia altrimenti un silenzio che è un po' il silenzio di cui parlavamo anche prima rispetto alla revisione dello Statuto Speciale. La norma prevede che per gli enti territoriali vi sarà la possibilità di ottenere ulteriori forme e condizioni particolari di autonomia su diverse materie, quindi, per quello che riguarda la potestà legislativa esclusiva statale, come l'organizzazione della giustizia di pace, norme generali sull'istruzione, tutela dell'ambiente, dell'ecosistema e dei beni culturali; per materie invece di potestà legislativa concorrente, quali i rapporti internazionali con l'Unione europea, il commercio estero e non sto a fare il lungo elenco delle varie competenze che vengono previste rispetto a questa legge approvata nel giugno 2024. Le attribuzioni alle Regioni delle funzioni sopra riportate sono subordinate, oltre che a un procedimento di approvazione delle intese tra Stato e Regioni, alle determinazioni dei Livelli Essenziali delle Prestazioni, i famosi LEP, di cui spesso il consigliere Aggravi, che invece è più attento alle questioni economiche... quindi sicuramente la questione dei LEP è una questione centrale sotto questo punto di vista e per quello che riguarda l'autonomia differenziata, credo che questa sia una questione che possa vederci tutti condividere questa posizione, anche rispetto a tutta la questione dei LEP, credo che ci sarebbe da fare un'ampia discussione in questo Consiglio regionale. Come dicevo, invece in Valle d'Aosta sembra che ci sia un totale disinteresse, come se le Regioni a Statuto speciale in qualche modo non venissero assolutamente toccate da questa legge e vado a riprendere un'intervista al professor Louvin che in qualche modo già nel 2022 poneva alcune questioni a tutti noi e faceva rilevare che disinteressarsene però è un errore. ""La storia ha dimostrato che, quando avanza l'attuazione delle autonomie ordinarie, possono sempre esserci ripercussioni anche sulle altre. Alla fine degli anni Settanta le Regioni a Statuto speciali si trovarono in forte difficoltà e furono, di fatto, superate dalle Regioni ordinarie a causa della rigidità dei loro Statuti e del ritardo nelle norme di attuazione"". Quello che diceva il Presidente sul principio d'intesa è una cosa che sicuramente sentiamo ripetere da Consiglio a Consiglio di cui non siamo mai arrivati in fondo. ""Oggi il problema si pone in maniera diversa"" diceva ancora il professor Louvin ""ma ugualmente problematica. C'è il fondato rischio che si realizzi uno scambio politico, consentendo, da un lato, il rafforzamento delle autonomie territoriali del nord e, dall'altro, una più forte incidenza degli strumenti di ingerenza di cui dispone lo Stato per tutelare l'interesse nazionale e le esigenze di natura giuridica ed economica"". Noi in questo Consiglio spesso ci troviamo a parlare di leggi degli anni Novanta della nostra Regione, perché in quel periodo sicuramente la nostra Regione... e lo vediamo credo in qualsiasi Consiglio regionale, perché, quando parliamo di Enti locali, parliamo degli anni Novanta, quando parliamo di norme urbanistiche, parliamo degli anni Novanta, sicuramente in quel periodo c'è stata una certa floridità rispetto a questa Regione, una certa vivacità culturale, cosa che in questo momento sembra mancare, o perlomeno questo è quello che si percepisce. Ieri in un passaggio il Presidente nella replica al consigliere Lavy ha sottolineato che la Regione prosegue nell'attento monitoraggio del percorso di regionalismo differenziato e sull'impatto dello stesso sulla nostra autonomia, con la cautela d'obbligo, tenuto conto delle incertezze illustrate e del concreto rischio di confusione e di appiattimento dell'autonomia speciale, che si distingue per ragioni storiche, culturali, geografiche e sociali rispetto all'autonomia differenziata, e credo che questo sia un altro dei temi centrali: ecco perché Regioni come la Sardegna, anch'essa a Statuto speciale, hanno deciso di prendere una posizione rispetto a questa legge. Noi con quest'iniziativa cerchiamo di sollecitare il dibattito all'interno di questo Consiglio regionale per comprendere, sappiamo bene cosa pensano le persone che ci stanno di fronte, non ho dubbi di cosa potrà dire il consigliere Manfrin, parte ieri è già stata espressa anche dal consigliere Lavy, ma di chi ci sta accanto, e soprattutto chi sta alla mia destra, sarà interessante comprendere quale posizione, viste le posizioni che stanno prendendo Regioni come l'Emilia Romagna, che non credo essere guidata dagli amici leghisti... neanche la Sardegna mi sembra, quindi, sotto questo punto di vista, direi che chi sta prendendo delle posizioni in questo momento sicuramente è chi potrebbe essere rappresentato o comunque viene rappresentato all'interno di questo Governo regionale. L'impegnativa chiede in qualche modo di avviare tutte le iniziative necessarie ad aderire al costituendo coordinamento delle Regioni con lo scopo di condividere un testo unitario ai fini della promozione del referendum volto all'abrogazione della legge sull'autonomia speciale differenziata."
47705,XVI,25/07/2024,STATUTO,17,it,171.0,1995.0,M,LEGA VDA,4,15042,"Consigliera Guichardaz, forse il suo lapsus l'ha un po' smentita, perché per coerenza allora poi, quando si ricomincerà a settembre, mi aspetto una vostra mozione che chiederà l'abolizione dell'autonomia speciale della Valle d'Aosta, sempre appunto per coerenza, perché, dal punto di vista prettamente formale, se si guarda a livello di competenze, le Regioni a Statuto speciale sono già un'autonomia differenziata, basata ovviamente sulle caratteristiche speciali, linguistiche e storiche, però, dal punto di vista prettamente delle competenze, queste hanno delle competenze che altre Regioni a Statuto ordinario non hanno. È notizia di ieri che già cinque Regioni hanno approvato in Consiglio regionale le richieste per il referendum sull'autonomia differenziata, quindi questa mozione è assolutamente inutile, se vogliamo dire, anche se ovviamente vuole essere portata avanti come una bandierina. Esistono due tipi di questioni legate a questa mozione, che propone appunto di aderire a questa fantomatica richiesta di referendum contro l'autonomia differenziata: una questione politica e una tecnica, e quella politica è molto sfiziosa - l'ha accennato anche la collega Guichardaz - perché negli ultimi tempi abbiamo visto tutta una serie di prese di posizione, di giravolte, di politici, di governatori che l'autonomia differenziata l'hanno sostenuta in passato e che oggi invece la smentiscono. Autonomia differenziata che era inserita nel contratto di governo fra Lega e 5 Stelle nel primo Governo Conte, era promossa dal ministro del PD Boccia durante il Governo giallo-rosso e ora il Cinque Stelle e il PD sono i principali partiti contrari a questa riforma che finalmente cambierebbe lo status quo di uno Stato centralista. Il presidente Giani della Toscana nel gennaio 2023 diceva: ""L'autonomia differenziata è di Sinistra"". Ora si è rimangiato tutto e difatti la Regione Toscana sta promuovendo appunto un'iniziativa per il referendum contro quest'autonomia differenziata. Nel 2017 il presidente dell'Emilia Romagna Bonaccini affiancò il Presidente del Veneto e Lombardia nella richiesta di avocare alle Regioni importanti competenti su quindici materie e a firmare su queste materie una pre-intesa con il Governo di Centro-Sinistra che vedeva come premier Paolo Gentiloni del PD. La vicepresidente dell'Emilia Romagna allora era Elly Schlein, l'attuale segretaria del PD, che non disse niente, per cui allora l'autonomia differenziata andava bene. Per non parlare poi del presidente della Campania, De Luca, che prima era favore mentre oggi non lo è più. È evidentissimo che questa mozione, come queste battaglie contro l'autonomia differenziata, siano del tutto ideologiche, lontane dall'esigenza dei territori e questo, portato avanti da parte degli amministratori, è semplicemente vergognoso. Questo referendum è sostenuto da tutta una serie di forze politiche, dal PD ai Cinque Stelle, e sappiamo che comunque per coerenza con la linea nazionale il PD di Rosato dovrebbe votare a favore di questa mozione, ma qui lo vedremo a breve. Dall'altro invece abbiamo l'Union Valdôtaine, che non può essere contraria a una riforma del genere, in quando lo stesso presidente Testolin più volte ha sottolineato il suo essere favorevole a questa riforma e riporto le sue parole del 4 aprile del 2023, che appunto rispondendo al sottoscritto diceva: ""Les autres autonomies historiques ne peuvent qu'être favorables à l'attribution constitutionnelle encadrée par les formes d'autonomie aux autres Régions; nous offrons donc notre soutien aux Régions à statut ordinaire au sein des institutions prévues à cet effet. Je fais référence notamment au système des conférences, afin que le parcours pour l'attribution de ces fonctions arrive à bon fin. L'application du treizième alinéa de l'article 116 représente donc une occasion exceptionnelle pour l'Italie de moderniser son architecture institutionnelle républicaine, il ne s'agit pas de bouleverser celle-ci, mais de moderniser dans le cadre incontournable de la Constitution et des principes constitutionnels de subsidiarité, différenciation et application"". Un endorsement assolutamente a favore della riforma, come è giusto che sia, da parte di un esponente dell'Union Valdôtaine, in maggioranza, però abbiamo anche la posizione di Stella Alpina, che per bocca del loro rappresentante dei giovani il 19 giugno commentava appunto le foto delle varie bandiere regionali del Parlamento con ""Non sanno neanche cosa votano, anzi, votano contro il bene del proprio territorio e della propria Regione, imbarazzante"", quindi apprendiamo che anche Stella Alpina è contraria alla riforma dell'autonomia differenziata. Passiamo ora alle questioni più tecniche: questa mozione impegna il Governo regionale ad avviare tutte le iniziative necessarie ad aderire al costituendo coordinamento delle Regioni, con lo scopo di condividere un testo unitario ai fini della promozione e del referendum volto all'abrogazione della legge sull'autonomia differenziata. Il punto qual è? Che questo costituendo coordinamento non ha neanche le idee chiare per i quesiti sul referendum, infatti l'iniziativa in corso nell'ambito di già alcuni Consigli regionali riguarda due proposte distinte di referendum abrogativo, concernenti rispettivamente l'intera legge 86/2024 e singole disposizioni della medesima legge, in particolare: la soppressione dell'articolo 1, comma 2, della legge 8620/24, relativo alle finalità della legge, sopprimendo il riferimento espresso all'individuazione di materie o ambiti di materie LEP, nonché il riferimento alla normativa vigente - ne risulta dunque che la determinazione dei LEP dovrebbe avere carattere generalizzato e sempre condizionante l'attribuzione di forme e condizioni particolari di autonomia -; la soppressione dell'articolo 2, comma 2, limitando l'iniziativa regionale a una o più funzioni senza riferimento a materie, la limitazione dell'oggetto del negoziato di conseguenza risulta indeterminata; la soppressione all'articolo 2, comma 5, del termine di 90 giorni per l'esame parlamentare degli schemi di intesa, trascorso il quale il Governo può comunque procedere con l'intesa definitiva; al medesimo comma 5 viene tolto anche l'espresso richiamo alla possibilità del Presidente del Consiglio di non conformarsi agli atti di indirizzo e conseguentemente di dover riferire alle Camere; all'articolo 2 verrebbe soppresso il comma 7 sull'immediata sottoscrizione dell'intesa da parte del Presidente del Consiglio e del Presidente della Regione dopo l'approvazione governativa; vengono poi soppressi tutti i commi dell'articolo 3 sulla delega concernente i LEP, ad eccezione del comma 3, che individua le materie o ambiti di materie dell'articolo 116, terzo comma, cui sono riferibili i LEP, rimane il comma finale sull'obbligo di adeguamento della Regione ai nuovi LEP; all'articolo 4 sono soppresse alcune parole in modo che il trasferimento di funzione sia subordinato alla determinazione complessiva dei LEP e, sempre all'articolo 4, è soppresso il comma 2 riguardo al trasferimento delle funzioni nelle materie non LEP. Ora questi aspetti ovviamente hanno delle ripercussioni su queste ipotesi di valutazioni referendarie perché appunto va sottolineato che queste ipotesi sono state avanzate prima ancora dell'entrata in vigore della legge n. 86/2024, che è entrata in vigore il 13 luglio 2024. Vanno poi sottolineati tutta una serie di aspetti rilevanti ai fini dell'ammissibilità del referendum alla luce della giurisprudenza costituzionale e questi aspetti sono, per esempio, i limiti espressi, cioè le materie escluse di cui all'articolo 75, secondo comma, della Costituzione, la chiarezza e l'omogeneità del quesito, il rilievo, non rilievo della normativa di risulta, la natura manipolativa e non meramente abrogativa della richiesta, il carattere di legge a contenuto costituzionalmente vincolato all'idoneità dello strumento referendario a raggiungere la finalità della richiesta. Questi sono tutti limiti - ovviamente non entrerò su tutti i punti nel dettaglio - che però dimostrano come, per esempio, per il requisito della chiarezza, la Corte costituzionale ha inteso garantire la consapevolezza del voto popolare, escludendo quindi che il quesito sia presentato in maniera reticente o ingannevole, richiedendo coerenza tra la normativa di risulta e gli scopi come oggettivizzati nel quesito referendario. Occorre dunque valutare se la richiesta referendaria, in particolare quella di abrogazione parziale di alcune disposizioni della legge 86/2024 produca effetti chiari e univoci. Occorre infatti porre l'elettore nella condizione di capire immediatamente l'alternativa che gli viene posta, in questo caso con il quesito proposto l'alternativa non è affatto chiara. Ne consegue poi che anche la normativa di risulta potrebbe essere considerata viziata laddove riduce il ruolo delle Camere e viene meno la delega sui LEP, tutto ciò in spregio rispetto al rilievo costituzionale del procedimento contenuto nella legge. Circa la natura manipolativa del quesito, la giurisprudenza costituzionale è ormai consolidata nel ritenere ammissibile quei referendum che, attraverso un'abrogazione parziale, danno vita a una norma nuova ma non estranea al contesto normativo di riferimento, mentre sono considerati inammissibili quei quesiti che arrivano a formulare una proposta che non è la trasformazione della disciplina vigente, ma la sua sostituzione con altra frutto di un'accidentale opera di taglio e ricucitura, il cosiddetto ""Metodo del ritaglio"". Questo è stato anche evidenziato, per esempio, dal professor Romboli, membro del CSM, stante appunto la limitatezza dello strumento referendario, del resto derivante dalle finalità per le quali lo stesso è stato previsto dalla Costituzione; sarebbe forse preferibile pensare ad altri strumenti più adatti ed efficaci come la valorizzazione e soprattutto il potenziamento dell'efficacia dell'iniziativa legislativa popolare, anziché forzare gli strumenti costituzionali oltre i propri limiti o costringere i giudici ad agire fuori dalle proprie competenze. Circa il limite delle leggi a contenuto costituzionalmente vincolato di quelle costituzionalmente necessarie, le due ipotesi in astratto sarebbero differenziate ai due quesiti. Le prime sono quelle che contengono l'unica e indefettibile disciplina di un principio costituzionale e che, pertanto, non possono essere oggetto di un referendum abrogativo, mentre le seconde, pur relative all'attuazione della Costituzione, non sono l'unico mezzo per realizzare lo scopo e possono essere abrogate con referendum purché la normativa di risulta sia tale da non bloccare il funzionamento dell'organo, o istituto costituzionale, di cui sono unica attuazione. Nel caso in questione della legge 86/2024, la legge può essere considerata una legge costituzionalmente necessaria a contenuto non vincolato, quindi non consente un referendum integralmente abrogativo. Ciò riguarderebbe appunto il procedimento di attuazione del dispositivo di cui all'articolo 116 terzo comma, ma anche la parte in cui la legge deve assicurare il rispetto del principio dell'articolo 119 della Costituzione, nonché la garanzia dei diritti fondamentali della persona con la disciplina dei LEP. In conclusione si può dunque sottolineare ancora che non sussistono i requisiti di ammissibilità referendaria sulla base di argomenti che appunto sotto stati posti in evidenza anche dalla Corte costituzionale, in particolare manca il requisito della corrispondenza fra le intenzioni professate dai promotori del referendum e il contenuto attuale della proposta abrogativa su cui dovranno pronunciarsi gli elettori, infatti il Comitato promotore dichiara di voler impedire l'attuazione dell'autonomia differenziata, cosa che appunto invece con i quesiti, soprattutto con il secondo, non sarebbe prevista. Delle due l'una: o il referendum in caso di vittoria renderebbe impossibile l'attuazione dell'articolo 116 terzo comma della Costituzione, e se ciò fosse vero, allora la legge sarebbe costituzionalmente necessaria e il referendum inammissibile, oppure l'esito positivo del referendum non impedirebbe l'attuazione dell'autonomia differenziata. In tal caso l'atteggiamento dei promotori sarebbe assolutamente distorsivo nei confronti del corpo elettorale. In punto di valutazione della possibilità di un voto in formato libero e consapevole delle conseguenze chiare e univoche, la Corte dovrebbe censurare quest'ambiguità e prima ancora non dovrebbe essere deliberata l'iniziativa referendaria. Vanno inoltre ricordate le ipotesi, tra le altre si vedono le sentenze della Corte costituzionale del 7 febbraio 2000 n. 35 e 50, in cui la Corte ha dichiarato inammissibile le richieste referendarie non perché contraria ad alcuno dei limiti espressi o impliciti ricavabili dalla Costituzione, ma perché gli scopi perseguiti avrebbero richiesto più complesse operazioni di trasformazione del settore legislativo, che attraverso l'istituto referendario nella configurazione accolta dal nostro ordinamento non si potevano ottenere; si tratterebbe cioè di obiettivi irrealizzabili per via referendaria. Una richiesta di questa mozione quindi senza senso concepita male e tutto ciò non è sostenuto solamente da questa parte, ma anche da esponenti di estrema Sinistra, come, per esempio, Paolo Ferrero di Rifondazione Comunista, che definisce l'elaborazione di questa strategia per i quesiti: ""Una vergogna morale e politica, perché c'è il rischio che questo referendum si trasformi in un boomerang per chi lo promuove"". Dunque cosa si vuole fare? Questa è una mozione del tutto approssimativa, che spera di cavalcare un'onda emotiva e di paura di chi sta dalla parte dello Stato centralista, una mozione totalmente contraria alle nostre radici, al nostro essere montagnards , al pensiero di Chanoux e al nostro spirito solidale verso altri territori che devono potersi gestire in autonomia; una mozione che vuole sicuramente mettere in difficoltà la maggioranza e la metterà perché appunto abbiamo visto che la Stella Alpina e il PD sono contrari all'autonomia differenziata. Noi invece ci esprimeremo in maniera netta e chiara, nell'unica maniera in cui possiamo farlo, cioè in modo contrario. Non vogliamo di certo tornare indietro in epoche in cui schiacciavano le Regioni e i piccoli popoli gli Stati centralisti e burocratici, vogliamo ovviamente guardare oltre. Guardiamo all'autodeterminazione dei popoli che passa anche dalla loro autonomia regionale. Questo è il futuro, qualsiasi sussulto centralista che ricordi gli anni bui che mai vorremmo ritornassero, soprattutto se spinti o auspicati in qualche maniera da forze di Sinistra, vedrà la nostra opposizione. Noi quindi ci opporremo assolutamente perché questo tipo di mozione, è una mozione che va contro l'essere Valdostani, va contro lo spirito solidaristico e va contro l'aspetto che dovrebbe essere più in noi, cioè quello di solidarietà per altre Regioni che possono avere delle competenze in più, come dovremmo ambire anche noi."
47705,XVI,25/07/2024,STATUTO,17,it,60.0,1958.0,M,UV,6,2548,"Non volerò nel cielo del diritto costituzionale, mi atterrò semplicemente a un'esperienza personale molto interessante, che è stata quella di partecipare e compartecipare alla scrittura della riforma del Titolo V, che è stata probabilmente una delle riforme più importanti della Costituzione italiana; il tentativo, frutto delle tre bicamerali: quella degli anni Ottanta la bicamerale Bozzi, quella Iotti De Mita e poi quella D'Alema; fu in particolare quella D'Alema a portare alla scrittura di queste norme che si discutono oggi. Chi volle l'autonomia differenziata? Io credo che su questo si debba essere chiari e lo dico senza nessuna polemica, perché certo non è il caso di fare polemiche sul diritto costituzionale in quest'aula, fu questa riforma votata dal Centro-Sinistra, la riforma del Titolo V. Personalmente io votai contro per la semplice ragione che eravamo arrivati con i colleghi sudtirolesi a un pelo dalla scrittura dell'intesa nell'articolo 116 e, purtroppo, su intervento del deputato verde, Marco Boato, che influenzò in maniera molto forte l'Assemblea, questa norma fu bocciata, quindi era del tutto naturale a questo punto votare contro. L'autonomia differenziata quindi nacque per rispondere alla spinta leghista, questo è un fatto storico, non ideologico e oggi, con il passare degli anni, invece si assiste a qualche cosa di diverso, cioè chi votò quella riforma oggi non la vuole, sicuramente ci sono degli elementi molto delicati che sono già stati evocati, in particolare i famosi LEP. È importante, ma il Presidente della Regione lo ricordava prima, nel discutere dello stato di avanzamento della richiesta delle autonomie speciali, di avere uno scatto in contemporanea con l'autonomia differenziata e lo scatto più importante resta quello del principio dell'intesa. Qui abbiamo avuto negli anni molte discussioni sulla riforma dello Statuto ma, fino a quando non cambieranno l'articolo 116, e il collegato articolo 138 della Costituzione, che prevede la doppia votazione della Camera e Senato, si rischia la possibilità che nel caso in cui questo Consiglio presentasse al Parlamento uno Statuto nuovo, qualunque Parlamentare avrebbe la facoltà di presentare degli emendamenti e stravolgere quel disegno proposto dalla Valle d'Aosta. Resta comunque il fatto che quella riforma, che aveva diversi aspetti positivi, ci si era spinti al limite del quasi federalismo, è rimasta purtroppo in molte sue parti poco applicata e oggi ci sono tutti gli elementi che dimostrano che stiamo vivendo una nuova stagione centralista."
47705,XVI,25/07/2024,STATUTO,17,it,0.0,1985.0,M,RV,8,12457,"Per fare alcune considerazioni anche rispetto agli interventi dei colleghi e poi esprimere la posizione di voto su questa mozione. Lo ha ricordato il collega Caveri, che, tra l'altro, ha anche centrato uno degli elementi che mi ero appuntato e avrei voluto utilizzare in quest'intervento un po' per spiegare la posizione di dubbio relativamente alla legge di oggi sull'autonomia differenziata. Se non sbaglio, fu il Governo Amato che votò l'ultima lettura di quella riforma del Titolo V ed effettivamente io anche in altre occasioni, in alcune interpellanze proprio sul tema dei LEP, che forse mi appassiona di più anche per deformazione un po' professionale, ma poi soprattutto per quel passaggio che diceva poco fa l'assessore Caveri, che è rafforzato all'interno della legge sull'autonomia differenziata, ovvero questo potere di intervento o possibilità di intervento da parte delle Camere, quindi forse in una visione un pochettino più integralista relativamente all'applicazione dell'autonomia differenziata io ritengo che, nel momento in cui c'è l'intesa tra l'Ente Regione e lo Stato centrale, le Camere o, meglio, il potere di intervento su quest'intesa dovrebbe essere minore, perché altrimenti finirebbe anche la rappresentatività territoriale di Enti, perché giustamente qualsiasi Parlamentare, ed è rafforzato nella legge, con atti di indirizzo e non soltanto può intervenire e andare a rompere quello che è uno dei principi dell'ideologia e della base federalista, ovvero il patto che esiste tra due enti che si trovano ovviamente a contrattare, a concordare e a collaborare relativamente alla possibilità di applicare determinate deleghe. Non offendo nessuno se dico che, secondo il mio punto di vista, è una legge un po' brutta, che nasce dalla necessità di dire che è stato fatto, ma dall'altro lato nasce anche dalla necessità di dare la sponda a delle spinte centraliste che hanno inserito tutta una serie di pastoie all'interno del testo definitivo, che non c'erano nel testo originario e che potrebbero generare la difficile, se non quasi impossibile, applicazione di questo testo. Un'applicazione ulteriormente complicata dal discorso dei LEP che - e su questo trovo davvero assurda l'affermazione semplicistica che ha detto in alcune interviste la Segretaria del Partito Democratico che si vuole fare l'autonomia differenziata senza mettere dei soldi sul tavolo, i soldi ci sono eccome, perché il principio dell'invarianza, e soprattutto il principio di determinazione dei LEP, genereranno necessariamente un fatto, che i soldi andranno messi sul tavolo, per un motivo semplice: se in una Regione si chiedono delle deleghe, deleghe che devono essere misurate in termini di costi secondo i LEP e altre Regioni non le chiedono, quelle Regioni che si trovano svantaggiate, semplifico davvero il meccanismo, dovranno vedere un effetto di riequilibrio e quindi i soldi andranno cercati necessariamente. Principalmente il problema più grosso, al di là di qualsiasi tipo di legge, e penso che già nell'applicazione del Titolo V lo si era trovato, qual è? Quello che l'autonomia senza soldi, ma anche soldi propri, senza risorse proprie, senza autonomia finanziaria non si può fare, ma questo è un altro paio di maniche. Tutti i calcoli che si stanno facendo sul costo che potrebbero determinare i LEP tra 80, 100 miliardi... qualche centro studi addirittura parla di effetti di 260 miliardi in termini di riequilibrio della finanza pubblica, secondo me, si dimostreranno nel momento in cui si passerà alla fase applicativa di questa legge, ovvero quando, come ricordava il collega Lavy, le Regioni... qualcuno l'ha già fatto, ha iniziato a chiedere tutta una serie di competenze. Poi ci sono competenze e competenze, ma facciamo banalmente alcune considerazioni, l'istruzione e la sanità sappiamo che non sono sicuramente delle ""cene"" di poco costo. C'è anche un altro passaggio che mi preoccupa, e qui concordo con chi ha presentato la mozione, e soprattutto con il passaggio che ha fatto relativamente a quello che ha detto il professor Louvin: non dobbiamo stare soltanto in vigile attesa, uso un termine molto abusato ma che rende l'idea, sull'applicazione dell'autonomia differenziata, dobbiamo anche cercare, in modo proattivo - quindi io mi collego anche un po' alla mozione precedente e al tema precedente - per cercare, come autonomie speciali, non soltanto la Valle d'Aosta, di creare una sorta di secondo binario per poter andare a contrattare con lo Stato o comprendere con lo Stato come poter gestire una situazione particolare, ovvero il fatto che alcune di quelle deleghe le speciali già ce le hanno, quindi che cosa ne sarà dei LEP o degli effetti dei LEP sulle speciali? Perché le speciali, che già si gestiscono determinate deleghe con determinati fondi, potrebbero avere quali effetti relativamente a quello che succederà a un tavolo estremamente complesso come sarà quello dei LEP? Un altro passaggio un po' nascosto, che riciterò successivamente, quando tornerò al 28 febbraio 2018, e poi lo specificherò meglio, è la cosiddetta ""Commissione paritetica"", che non è la nostra Commissione paritetica. All'interno della legge Calderoli, semplifico, la 86, si prevede per l'appunto che le deleghe verranno trasferite nel momento in cui non ci sarà soltanto la determinazione dei LEP, ma anche delle risorse umane, strutturali e finanziarie per la gestione delle deleghe, perché sennò il principio dei LEP cade, non tanto in termini finanziari, ma di eguale trattamento e uguale qualità su tutto il territorio nazionale. Quella è una Commissione che avrà un impatto notevole, non soltanto nell'organizzazione della Regione che ha chiesto la delega, ma anche in prospettiva sugli effetti che ci potranno essere relativamente ad altre Regioni che chiederanno eguali deleghe, perché ovviamente il principio di base è che, al di là dell'applicazione differenziata di determinate deleghe, la qualità del servizio deve essere uguale su tutto il territorio nazionale, anche di chi non l'ha chiesta, e su questo io qualche dubbio ce l'ho, perché determinate deleghe o determinate situazioni, a mio modesto giudizio, non possono essere trattate alla stessa maniera su tutto il territorio, perché il territorio è enormemente diverso e le necessità sono enormemente differenti. È una legge quindi che parte male, ma è una legge che di spirito mi permette di fare una considerazione ulteriore. L'ha detto qualcuno che mi ha preceduto: questo referendum ha una matrice enormemente ideologica, io non voglio neanche provare ad entrare nel diritto costituzionale, ho studiato altri diritti, non voglio farmi del male, non voglio farvi del male, quindi vado sul piano più politico che tecnico, non sta a me dire se il referendum non è applicabile o quant'altro. Il referendum oggi ha un assurdo, tra i promotori ferventi di questo referendum ci sono coloro - e per quello citavo il febbraio del 2018 - che hanno promosso all'epoca un'intesa e uno dei due firmatari è per l'appunto il presidente Stefano Bonaccini, l'altro era il sottosegretario alla Presidenza del Consiglio dei Ministri per gli affari regionali e le autonomie Gianclaudio Bressa, che penso dovremmo conoscere, che all'epoca firmarono un accordo preliminare in merito all'intesa prevista dall'articolo 116, terzo comma, della Costituzione tra il Governo della Repubblica e la Regione Emilia Romagna. Perché è interessante? Perché fu firmata nel 2018 e all'interno ha tutta una serie di situazioni che ritroviamo nell'applicazione o, meglio, nell'ultimo testo della legge 86, tra cui questa fantomatica Commissione paritetica, che non è quella che oggi funge da meccanismo dell'intesa a meccanismo di perequazione, o comunque di intesa tra lo Stato e la Regione, ha un'altra funzione. È ulteriormente particolare perché la sua attuazione all'epoca sarebbe avvenuta - adesso non lo trovo ma me lo ricordo - non tramite una legge di applicazione quale può essere la 86, ma si fa riferimento a una prassi dell'articolo 8 della Costituzione, che è quella sulla base di cui è stato definito il Concordato con la Chiesa, cioè c'è una prassi che prevede appunto il voto all'interno del Parlamento e una prassi consolidata, che è quella sostanzialmente che fu definita nell'applicazione del Concordato, quindi, in realtà, noi le basi dell'autonomia differenziata già ce le abbiamo nella Costituzione e, secondo me, ben venga ripartire dagli articoli 116, 117, 119, anche l'81 se vogliamo, perché già lì ci sono i presupposti dell'autonomia differenziata, per questo io dico che, secondo me, questa è una legge brutta, ma lo strumento di attacco è uno strumento ideologico che permetterà soltanto di fare propaganda a una propaganda centralista, che non viene soltanto dalla Sinistra, ma viene anche e soprattutto dall'estrema Destra, mi preoccupa perché la Sinistra è anche moderata comunque è centralista e questo va detto. Ringrazio le colleghe che hanno dato questa possibilità di pronunciarsi su un tema che ci dovrebbe in qualche modo preoccupare, non soltanto quanto appartenente ognuno a degli schemi di natura partitica e politica, ma soprattutto come Valdostani perché giustamente ci sono delle luci e delle ombre, più ombre che luci io vedo e, secondo me, dobbiamo tutt'altro che rimanere passivi su quest'applicazione. Mi chiedo e mi dico che cosa faranno coloro che hanno la stessa tessera o sono nello stesso gruppo del Presidente già fu, perché adesso se ne va in Europa, Bonaccini e chi altro, perché ovviamente di fronte a quest'impegnativa, che è un'impegnativa tutta politica, io mi auguro che si esprimano in maniera più libera possibile. Non so che cosa faranno altri partiti della maggioranza, ma voglio dare una liberatoria, una manleva agli amici del PD. Il Governo non cadrà, perché ci sarà sicuramente un voto che sosterrà la maggioranza su questo punto se ovviamente sarà conforme al fatto di non andare contro all'applicazione seppur brutta, seppur complessa di questa legge; perché lo dico? Perché in prospettiva, anche se la legge non mi piace, quando sarà applicata, necessiterà dei correttivi, necessiterà delle modifiche, che si potranno soltanto definire nel momento in cui si capirà che queste pastoie non funzionano e in quel momento potrà essere anche un'occasione delle speciali e su questo sono contento di aver sentito in buona parte il Presidente, che comunque ha dato a intendere che c'è un lavoro di intesa anche tra le Regioni a Statuto speciale, adesso magari la Sardegna si è un po' persa, la Sicilia sappiamo che si fa spesso la sua autonomia, però almeno quelle del nord che abbiano un coordinamento, quindi sono molto curioso di vedere quale sarà la posizione relativamente ovviamente a un'impegnativa che dovrebbe essere condivisa da tutte le forze di Sinistra, perché altrimenti oggi si crea una situazione complicata, ovvero qualcuno probabilmente sarà forse più vicino al Bonaccini del febbraio 2018 e allora lo deve sancire e deve uscire dal Partito Democratico, e quello che ha promosso una buona parte dell'autonomia differenziata, oppure, se è coerente ed è legato al Bonaccini del 2024, cito lui per non citarne altri, allora quest'impegnativa e questa mozione la deve votare al di là di tutto. Sentitevi liberi, ci saranno altri gruppi che andranno in soccorso per evitare una brutta figura e lo dico anche soprattutto nelle forze che si dicono autonomiste e che sono io credo autonomiste e magari che guardano più a Sinistra rispetto alla nostra forza, ma che lo sono perché la vittoria di questo referendum genererà una campagna violenta di un centralismo che non viene soltanto ovviamente dal PD, dai 5 Stelle, ma anche da altre realtà, anche da qualche ufficio, perché sappiamo che a Roma, comunque si sa, quando si perde del potere, quello non è una questione di tessera e di partito, lo sappiamo benissimo come funziona perché gli alti papaveri ci sono dalla Cina imperiale, ci sono anche nelle democrazie. Quello che io mi sento di dire è che c'è una linea di demarcazione oggi, vedremo come si comporteranno i vari schieramenti. Io quello che mi auguro è che non torni una stagione di centralismo acharné che farà del male non soltanto all'applicazione dell'autonomia differenziata magari non funzionale nelle Regioni a Statuto ordinario, ma anche e soprattutto contro le Regioni a Statuto speciale, soprattutto quelle che hanno fatto comunque dell'autonomia un valore e, nel bene o nel male, continuano ad applicarla."
47705,XVI,25/07/2024,STATUTO,17,it,198.0,1964.0,M,FI,10,4111,"Anche noi esprimiamo due considerazioni su quest'importante argomento che è stato sottoposto dalle colleghe all'attenzione dell'Aula. Evidentemente l'autonomia differenziata è un tema di grandissima importanza e dai grandissimi riflessi, è stata sostanzialmente approvata con la legge 86/2024, che dà attuazione all'articolo 116, terzo comma, della Costituzione. Un articolo che, come è stato detto da tutti i colleghi che mi hanno preceduto, è stato introdotto con la riforma costituzionale del 2001, una riforma in cui sostanzialmente è stato sovvertito il principio di governo, sostanzialmente prima di allora c'è sempre stata una visione centralista molto forte, da allora si è sovvertito questo principio e si è data con questa riforma l'importanza e il riconoscimento agli Enti locali territoriali con questa loro valorizzazione. Bisogna dire, ed è già stato detto sotto il profilo politico, che questa è una riforma che è nata con il Governo Amato, una riforma che, sotto il profilo politico, è stata fortemente voluta e sostenuta dalla Sinistra, non mi limito a prendere atto di chi era in quel momento il Presidente del Consiglio, ma c'erano ministri i vari Bersani, Fassino, Pecoraro Scanio, presidente dei Verdi, Enrico Letta, Cesare Salvi, Livia Turco, erano tutte persone che avevano una posizione politica nettamente differenziata rispetto a quella del Centro-Destra, Centro-Destra che oggi dà attuazione a questa riforma, attraverso questa legge. Chiaramente l'autonomia differenziata non è ancora perseguita, anche se la legge è andata in vigore il 23 luglio, c'è tutto un problema di attuazione. Sono state sollevate delle questioni relative ai LEP, questioni sulle quali ci sono delle preoccupazioni, perché c'è del lavoro da fare, ci saranno sicuramente delle problematiche da affrontare. A questo riguardo, Forza Italia ha costituito una sua commissione interna a livello nazionale, proprio per cercare d'intervenire nella fase di discussione per verificare le condizioni sui vari argomenti e temi a livello di raffronto tra la situazione delle varie Regioni quando si affronterà la questione LEP. Noi non possiamo che essere favorevoli a un'iniziativa di questo genere, un'iniziativa che dà e sposta a livello centrale del peso politico alle singole realtà territoriali, noi qui godiamo di un'autonomia speciale, ma riteniamo che se anche le altre Regioni aggiungono delle competenze rispetto a quelle che hanno, si va nella giusta direzione, si va tutti nella giusta direzione. Poi ci saranno anche dei problemi da dover affrontare per capire qual è il rapporto tra le speciali e le Regioni con autonomia differenziata, questi sono temi che si dovranno valutare, però riteniamo che oggi andare contro con un referendum all'attuazione di questo principio della riforma costituzionale del 2001 sia completamente sbagliato e fortemente una politica ideologizzata, che non corrisponde alla buona politica e all'interesse del territorio. Non condividiamo neanche dove c'è scritto su questa mozione: ""La legge sopra riportata non promuove l'interesse nazionale"", ma perché non promuove l'interesse nazionale? Per noi l'interesse nazionale è quello di assicurare le migliori condizioni in cui si possa perseguire il benessere e lo sviluppo della comunità e questo in un ambiente di convivenza pacifica. È del tutto evidente che tutto quello che porta qualcosa di nuovo può anche spaventare, ma bisogna gestire il cambiamento, quindi è corretto andare nella giusta direzione per valorizzare le autonomie locali affinché si possa in modo più responsabile amministrare il Paese e credo che questo vada nell'interesse degli abitanti di tutte le Regioni. Per noi quindi non può essere condivisibile la mozione, capiamo che le forze di Sinistra hanno un'impostazione diversa dalla nostra che sta emergendo, quindi non ci stupiremo se ci sarà una convergenza nella condivisione di quest'argomento e, come ha già detto qualcuno che mi ha preceduto, nel caso credo che non ci sarà nessuna ripercussione sotto il profilo politico perché il risultato sarà un risultato che potrà avere un'ampia condivisione."
47705,XVI,25/07/2024,STATUTO,17,it,96.0,1963.0,M,FP-PD,12,5411,"Buongiorno cari colleghi. Intanto a braccio vorrei ringraziare il collega Aggravi perché ha fatto un'analisi approfondita del testo di legge che ho apprezzato, perché ci sono dei passaggi in cui mi sono riconosciuto anch'io sulla farraginosità dell'aspetto normativo e finanziario, perché poi c'è scritto nelle righe che c'è un limite legato alle risorse disponibili nel bilancio e, qualora si rilevino maggiori oneri a carico della finanza pubblica, bisogna assicurare i medesimi LEP, ivi comprese le Regioni che non hanno sottoscritto le intese, quindi qui c'è un processo molto particolare legato all'intesa da Regione a Regione, quindi non viene garantito lo stesso livello a tutte le Regioni. Come ben sapete, il tema dell'autonomia è per noi essenziale e di grande interesse, tutte le fortune politiche valdostane passano attraverso la rivendicazione di uno straordinario Statuto speciale della Valle d'Aosta, per cui dirsi contro l'autonomia a prescindere è antistorico, controproducente e fuorviante. Peraltro dal dopoguerra abbiamo avuto positive esperienze di Governo locale, con svariate coalizioni autonomiste progressiste, che si basavano sul tema di un innovativo sistema di Governo che fa perno anche sulla capacità di autogoverno. Un no all'autonomia differenziata senza declinarlo localmente non sarebbe capito da molti e sarebbe strumentalizzato. Certo è che la riforma in questione non lascia spazio a dubbi. Abbiamo costituito nei giorni scorsi un comitato con altri partiti valdostani e con le forze sociali per raccogliere le firme contro questa riforma. Tocca a noi dunque assumere l'onere di spiegare in Valle d'Aosta perché siamo contro quest'autonomia e non contro il concetto di autonomia. Per farlo, tra le altre cose, abbiamo organizzato come partito un appuntamento fissato per lunedì 29 luglio con il senatore Alessandro Alfieri, responsabile delle riforme del Partito Democratico nazionale. Votare contro questa autonomia differenziata significa difendere le ragioni storiche delle Regioni a Statuto speciale, che la Costituzione riconosce ai sensi dell'articolo 116, comma 1, perché la cosiddetta ""legge Calderoli"" consente alle Regioni ordinarie e virtuose di avere funzioni e risorse maggiori di quelle riconosciute dalle Regioni a Statuto speciale. L'autonomia differenziata dovrebbe rimanere un gradino al di sotto dell'autonomia speciale, perché quest'ultima è riconosciuta nella Costituzione come preesistente e derivante da ragioni storiche particolari. Punto 2: condividere il (incomprensibile) della Commissione europea del giugno 2024, che sottolinea l'assenza di un parametro oggettivo nella scelta delle materie da attribuire alle Regioni, potendosi invece devolvere tutte le materie previste dall'articolo 116 senza alcun parametro chiaro. Terzo punto: difendere le assemblee elettive, Consigli regionali e Parlamento, quali organi di diretta rappresentanza del popolo che sono scavalcati dal circuito conferenza unificata, Presidenza del Consiglio dei Ministri, così svilendo il ruolo dei massimi organi rappresentativi del popolo. Allora oggi dobbiamo dire che questa mozione oggi non ci convince. Un conto è raccogliere le firme come aderenti al Comitato, un altro è impegnare l'Ente Regione per il tramite del Governo, peraltro andrebbe impegnato il Consiglio regionale. Il perché è piuttosto chiaro, una Regione a Statuto speciale che vota per un referendum contro l'autonomia senza spiegare non ha senso, peraltro sul tema le differenze vanno rispettate e va restituita ai partiti la dovuta centralità. Risulta ancora una volta chiaro che la mozione ha una funzione: attaccare il Partito democratico, mentre, come sempre, l'avversario dovrebbe essere un Centro-Destra... che ha già annunciato di presentarsi in modo unitario alle prossime elezioni del 2025, dopo il risultato fatto alle elezioni europee del 2024. Sulla mozione dunque ci asterremo ribadendo che l'autonomia speciale va difesa, evitando scempi come quello della riforma Calderoli. Agli amici alla nostra Sinistra, che ancora una volta useranno questa posizione per dire che siamo politicamente confusi, spieghiamo ancora una volta che non tutti i temi vanno strumentalizzati contro il PD, perché nell'idea di un campo largo alla valdostana, il PD deve avere un ruolo centrale o paritetico con gli altri e non deve essere sempre comunque attaccato. Proviamo dunque a discutere di merito, proviamo a spiegare ai più Valdostani che la riforma Calderoli non aiuta la vera autonomia, proviamo a immaginare di innovare lo Statuto traguardando il futuro. Su temi così delicati non ci interessa mettere le bandierine ma ci interessa - e lo faremo - proseguire una battaglia culturale, per dire di sì all'autonomia ed essere prontamente contrari a un'autonomia differenziata del ministro Calderoli che spacca l'Italia. Come evidenziato, ci sono stati dei ripensamenti, come avete ricordato in aula, ma questa è una norma troppo pasticciata senza garanzie finanziarie chiare e nel limite delle risorse rese disponibili, è una norma poco omogenea e garantisce disparità di trattamento tra le Regioni ricche e povere, tra le Regioni del nord e quelle del sud. Sono d'accordo con il Presidente della Regione per le troppe incertezze e un appiattimento dell'autonomia speciale. Le forze di Sinistra evocate prima, assieme ad altre forze, hanno dato vita alla Repubblica, alla Costituzione e alla democrazia."
47705,XVI,25/07/2024,STATUTO,17,it,156.0,1976.0,F,PCP,14,4148,"Perlomeno si è scaturito il dibattito e quell' androumia [traduzione letterale dal patois: anestesia] di cui qualcuno ci ha accusato perlomeno quest'oggi non c'è stata perché quasi tutte le forze politiche sono intervenute. Sotto questo punto di vista, vorrei esplicitare che non si tratta di bandierine, ma si tratta di valori, di condivisioni che qualche volta ci trovano da questa parte, qualche volta le ritroviamo dall'altra parte, ma ancora una volta sottolineano che sono degli aspetti politici, quindi per me è assolutamente incomprensibile chi va a raccogliere firme, si fa promotore di iniziative e poi non vota questa mozione, come non era comprensibile che chi aveva raccolto firme per abrogare il Job act non abbia votato l'ordine del giorno l'altro giorno, come per me non è comprensibile che tutto quello che c'è scritto dentro questo programma elettorale sia stato completamente dimenticato nel PRT che ci troviamo presentato ieri dall'assessore Bertschy. Sinceramente continuare con il refrain che sennò si consegna la Valle d'Aosta alla Destra, quando si stanno continuamente facendo scelte, e lo vediamo, in cui si vota con la Destra perché sono scelte che vanno in quel senso, non ci può assolutamente vedere d'accordo. Entrando invece nel merito della discussione, si è molto parlato della riforma del Titolo V, ricordo però che quella riforma era tutta basata sul federalismo fiscale e soprattutto era una riforma, come ci è stato ricordato, che aveva dei valori espressi da un Governo di Centro-Sinistra, quindi non andava sicuramente ad accelerare quello che qualcuno ha detto chiaramente: il rischio di arrivare invece a un centralismo che naturalmente come autonomisti, e sono sempre stata la parte autonomista anche quando ero nel Partito Democratico, rappresentavo quell'area... non può non farci pensare che una riforma di questo tipo portata avanti dal Centro-Destra avrà delle ricadute completamente diverse rispetto a quelle che evidenziavate nel 2018. Sicuramente quel concetto di federalismo solidale - e lo ha ben rappresentato il consigliere Marquis, che giustamente evidenzia la diversità di posizione fra noi e il suo partito politico - è normale che sia così, quindi, sotto questo punto di vista, credo che nessuno di noi si aspettasse un voto diverso da parte di Forza Italia. È interessante comunque il dibattito che è scaturito e soprattutto io mi chiedo se chi ha tirato fuori tutta una serie di tesi rispetto alla costituzionalità o meno di quel referendum si era posto la stessa domanda nel 2021 quando in questo Consiglio regionale si era votata una legge che tutti noi - o almeno una parte di noi perché in quel caso eravamo uniti - dicevamo anticostituzionale, tant'è che nel giro di pochissimi giorni è stata bocciata proprio dalla Corte costituzionale. Mi fa piacere quello che ha detto il Presidente del Consiglio e spero che questo sia anche un modo per dire che la Presidenza del Consiglio si impegnerà a presentare le cose che lui ha sottolineato, ci deve essere un dibattito anche in Valle d'Aosta su questa riforma, un dibattito che in questo momento non c'è, come se non ci riguardasse e come se l'autonomia speciale fosse la stessa cosa dell'autonomia differenziata. Non è così, non ci si può confondere fra autonomie, perché la parola che ci sta dietro evidenzia una grande diversità fra una cosa che si è ottenuta nella storia... e vorrei ricordare al consigliere Lavy che ha detto che quei partiti di Sinistra sono sempre contro l'autonomia, lo invito a ricordare invece il ruolo di molti componenti della Sinistra proprio nella fase dell'autonomia e dello Statuto speciale e poi anche su tutto quello che è stato successivamente. Sotto questo punto di vista, non è che dire che qualcuno che evidenzia e condivide l'autonomia differenziata è più autonomista di chi invece non lo condivide, io ritengo che l'autonomia debba sempre essere legata a principi di solidarietà che in questo caso ci vedono assolutamente invece impegnati e quindi seguiremo il dibattito, perché ho visto che altri si sono prenotati, ringrazio comunque i colleghi che mi hanno preceduto per quanto hanno rilevato."
47705,XVI,25/07/2024,STATUTO,17,it,224.0,1986.0,M,FP-PD,16,3772,"Per portare anch'io un contributo personale alla discussione, contributo che fungerà anche da dichiarazione di voto così da contingentare i tempi. Dopo la sciagurata approvazione da parte del Parlamento della legge proposta dal Governo a guida Meloni sull'autonomia differenziata, un ampio fronte di organizzazioni ha deciso di dar vita a una campagna referendaria per abolire il provvedimento ribattezzato, io dico giustamente, ""Spacca Italia"". Penso che si tratti di una decisione giusta, perché solo una forte partecipazione popolare, da costruire intorno alla campagna referendaria, può contrastare lo scardinamento sostanziale della Costituzione che il Governo vuole perseguire sia con l'autonomia differenziata, oggetto del referendum in questione, che attraverso il presidenzialismo. La scelta di procedere su un unico quesito ha visto una larga convergenza di forze sindacali, politiche e associative, che hanno in qualche modo accettato una sfida, la sfida della raccolta in poco tempo delle centinaia di migliaia di firme necessarie a ottenere un referendum, che, per volere di tutte le forze promotrici, cancelli completamente la legge, voluta dalla Lega, che differenzi i destini di cittadine e cittadini sulla base del certificato di residenza, una legge che allo stesso tempo, superando di fatto i contratti collettivi nazionali, penalizza maggiormente lavoratori e lavoratrici e che penalizza tutte le persone ponendo la parola ""fine"" su tutto ciò che è pubblico, riservando solo a chi può permetterselo il diritto alla salute, all'istruzione e alla pensione. Mentre il Comitato ha iniziato la raccolta di firme, è avvenuto un fatto nuovo: in questi giorni infatti alcune Regioni, alle quali la mozione ci chiede di unirci, hanno approvato delibere che prevedono la richiesta di un referendum sempre riguardante l'autonomia differenziata, e fin qui nulla di male, si potrebbe pensare che queste Regioni operino per ""tutelare"" il Comitato e garantire che il referendum si possa tenere anche nel caso in cui le firme non vengano raccolte. Il problema, secondo me, è che le Regioni in questione hanno deciso di presentare due quesiti referendari: uno che chiede l'abrogazione totale della legge, in sintonia con la raccolta di firme, e l'altro che chiede un'abrogazione parziale della legge, un'abrogazione così parziale da lasciarla sostanzialmente intatta. L'autonomia differenziata contro la quale una grande coalizione democratica si sta battendo è già una materia difficilissima da spiegare e sulla quale io penso che non sia opportuno alimentare confusione. Il tema può diventare oggetto di una vera e propria campagna di massa, come tutti e tutte noi che saremo impegnati nella raccolta di firme penso auspichiamo, solo se la comunicazione verterà su chiarezza e semplicità e su un'unica possibilità: dire ""sì"" o ""no"" all'autonomia differenziata, che non vuol dire ""sì"" o ""no"" all'autonomia. C'è ancora di più: se malauguratamente venisse ammesso e approvato soltanto il quesito parziale, Calderoli e la Lega - che non chiamerò ""amica"", mi capiranno i colleghi della Lega - finirebbero per ottenere quello che vogliono e cioè la secessione dei ricchi, forti peraltro della legittimazione popolare. Solo il quesito di abrogazione totale renderebbe impraticabile la divisione della Repubblica e l'aumento delle disuguaglianze in ogni parte del Paese e consentirebbe di dire inequivocabilmente se il popolo italiano è contro il patto scellerato Fratelli d'Italia-Lega e un Governo che sottrae costantemente diritti e spazi di democrazia. Per tutto questo mi asterrò su questa mozione, ben contento poi di ritrovare le amiche, queste sì, alla mia Sinistra nel Comitato che sta raccogliendo le firme per il referendum di abrogazione totale di questo scempio."
47705,XVI,25/07/2024,STATUTO,17,it,293.0,1968.0,M,UV,18,4547,"Intanto anch'io ringrazio per il dibattito al quale ho assistito, molto composito, con delle osservazioni che, per certi versi, sono assolutamente condivisibili e con dei punti di vista che chiaramente fanno parte invece di posizioni anche molto diverse. Io mi permetterò di prendermi qualche secondo per fare una disamina anche rispetto alla replica del collega Lavy oggi all'interpellanza con la quale abbiamo già abbordato in qualche senso quest'argomento, nel sottolineare principalmente come, per quanto riguarda la Valle d'Aosta, non si tratta di salire su un treno in corsa e se lo perdiamo chissà cosa succede, si tratta piuttosto di posizionarci in una situazione di estrema attenzione. L'ha detto qualcuno all'interno di quest'aula - e l'ho detto anche io questa mattina -, il provvedimento, la legge 86, ha delle situazioni di difficile lettura, rispetto soprattutto a uno Statuto come il nostro, che vede, ad esempio, l'acquisizione di nuove competenze attuabile tramite un percorso sancito e illustrato nell'articolo 48bis, che ci dà la possibilità di acquisire nuove competenze e di armonizzare le competenze regionali con quelle statali attraverso le norme di attuazione, cosa diversa è prevista per le Regioni a Statuto ordinario. Questo quindi è un aspetto che noi abbiamo la necessità, di attenzionare e di verificare e in ambito applicativo dovremo evidentemente sostenere un percorso che ci appartiene e che fa parte della nostra specialità. Si è parlato di tante cose, si è sviluppato un dibattito su questa mozione, che è squisitamente politica per certi versi, per altri la mozione è evidentemente una mozione abbastanza pretestuosa per innescare meccanismi che allontanano un po' quello che invece deve essere l'obiettivo della nostra Amministrazione, della nostra Regione e, per certi versi, anche di questo Consiglio nell'inserirsi in questo meccanismo, che, come è stato ben detto, deve essere ancora affinato e deve essere tarato anche su delle situazioni precedenti all'applicazione di questa norma e che deve portare però all'acquisizione da parte della nostra Regione di quei punti di forza che fino ad oggi non sono ancora stati sanciti dal meccanismo statutario. Riprendo il passaggio che ha fatto Luciano Caveri nel sottolineare come, a suo tempo, il suo voto non fu positivo per il non raggiungimento di quell'intesa, che, l'ho già ribadito durante precedenti interventi, andrebbe a tutelarci nei confronti delle nostre prerogative. Credo, allacciandoci a quella che è stata la mozione precedente, dove noi abbiamo un tavolo aperto assieme alle altre Regioni a Statuto speciale e dove abbiamo cercato di perorare principalmente questo principio dell'intesa, che possa essere un giusto contraltare a una crescita delle autonomie anche per le altre Regioni e possa tutelarci maggiormente in un percorso che ci vede speciali e con situazioni e approcci che devono essere valorizzati e non sicuramente appiattiti su un'autonomia differenziata, che volesse, semmai lo volesse, essere una forma di appiattimento. Questa è una situazione che vogliamo evidentemente sottolineare ed evidenziare, ma vogliamo percepire la positività di questo percorso nel momento in cui una leale collaborazione, un leale confronto con l'Amministrazione statale ci possa garantire che le iniziative avanzate per le Regioni a Statuto ordinario possano trovare dall'altra parte un percorso comune per le autonomie speciali che vada a rafforzarle e vada a rendere onore e sostegno alle loro specialità. È poi stato ben sottolineato anche dai colleghi del PD, che ringrazio per la correttezza nell'esplicitare come un percorso, che è quello di questa Assise e di una maggioranza che sta lavorando per portare dei benefici alla collettività valdostana, non vada confuso con delle posizioni altrettanto chiare che, dal punto di vista dei movimenti, possono essere benissimo portate avanti con delle iniziative puntuali e sostenute negli ambiti corretti. Credo quindi che, alla luce di queste valutazioni e di un dibattito che si è sviluppato, la nostra non possa che essere una posizione di astensione verso questo percorso con l'auspicio veramente che il confronto tra le Regioni speciali e il Ministero competente possa portarci a chiudere un lavoro, che, come è stato evidenziato prima, si è sviluppato in questi ultimi mesi in una reciproca collaborazione, in un reciproco rispetto e in un leale confronto, che deve essere quello che anima chi opera nelle Pubbliche Amministrazioni, ciascuno con il suo ruolo e ciascuno con le sue finalità."
47705,XVI,25/07/2024,STATUTO,17,it,156.0,1976.0,F,PCP,20,441,"Dichiarando naturalmente il voto positivo del nostro gruppo, evidenzio come tutto il campo largo, compreso il PD, in tutte le Regioni che sono state citate, e che hanno comunque già dato la loro adesione, ha rilevato problemi che invece oggi il PD valdostano evidentemente non rileva, quindi o nelle altre Regioni le forze politiche sono in malafede, oppure il PD valdostano ancora una volta dimostra di essere succube dell'Union Valdôtaine."
47705,XVI,25/07/2024,STATUTO,17,it,171.0,1995.0,M,LEGA VDA,22,4121,"Dal dibattito che è venuto fuori anche appunto all'interno delle forze di Sinistra, si dimostra ancora una volta in più quello che comunque ho detto all'inizio, ossia che questa è una mozione totalmente ideologica e politica, è una sorta di regolamento dei conti interno alla Sinistra e questo dispiace, perché comunque l'autonomia differenziata - e l'ha detto bene il presidente Testolin - è un tema assolutamente da non sottovalutare, la legge è stata approvata, quindi abbiamo due tipi di atteggiamenti a cui noi possiamo sottostare: o stare lì come i pesci che aspettano qualcuno che imbocchi dall'alto, o muoversi, ed è lì che si sconfiggono le ombre di questa legge, nessuno ha mai detto che è una legge perfetta. Ricordo anche alla consigliera Guichardaz che negli anni scorsi, insieme al collega Aggravi, era anche il sottoscritto che poneva delle questioni per quanto riguarda i LEP e anche gli articoli che riguardano le Regioni a Statuto speciale sulla legge sul federalismo fiscale, quindi che ci siano evidentemente dei limiti e delle questioni su cui porre attenzione è un dato di fatto e quei dubbi vengono anche da questa parte, ma è l'atteggiamento generale che si deve considerare. Abbiamo avuto per anni e anni Governi che di questi tipi di riforme, se ne avessimo provato a parlare, ci ridevano in faccia, ora almeno c'è un ascolto. Poi che le richieste che vengono fatte possono essere accolte quello è un altro tipo di discorso, ovviamente, però di certo l'attitudine che c'è da parte del Governo centrale su questi temi è cambiato e su questo credo che nessuno possa controbattere. Ci sono stati degli interventi interessanti, anche il presidente Bertin ha fatto un intervento più che altro storico, ha detto che, da un lato, questa riforma è un caffè per tutti, quindi diamo un po' l'autonomia per tutti e via, dall'altro, che però è un'autonomia à la carte , quindi si possono scegliere le competente che si vogliono, ma questa è una contraddizione, giustamente in base ai territori le competenze devono essere diverse, noi non potremmo mai avere competenze che hanno a che fare con il mare, non ci siamo sul mare, quindi è ovvio che le competenze debbano essere diversificate Regione per Regione ed è ovvio che più competenze si danno alle Regioni più il nostro spirito autonomista e federalista viene rispettato. Ed è questa forse la cosa più importante che spesso viene sottovalutata, perché si dice: ""Siamo tutti autonomisti, tutti federalisti"" e poi, quando c'è una riforma che per una volta, dopo più di 20 anni, parla finalmente di nuovo di competenze territoriali delle Regioni: ""Eh no"", ""Eh ma ci sono i LEP"", ""Eh ma ci sono delle ombre"", ""Eh ma ci sono dei limiti"", e va bene, allora aspettiamo che arrivi una riforma perfetta, che non arriverà mai, intanto così magari un giorno o l'altro ci tolgono l'autonomia e poi basta. È ovvio che qua c'è una questione politica anche interna alla maggioranza, è uscita fuori in maniera chiara, il presidente Testolin ha cercato in qualche maniera di barcamenarsi, mi consenta il termine, visto anche le sue dichiarazioni che le ho riportato, dichiarazioni che allora, nel 2023, avevano stupito me, perché erano dichiarazioni - io le ho lette prima - entusiaste riguardo all'autonomia differenziata e poi cosa è successo? Avrei quasi voluto inserirla tra l'elenco dei governatori, Giani, De Luca, Bonaccini, Testolin, di quelli che hanno in qualche maniera abiurato le parole che avevano detto in passato. Non lo farò perché, come ha detto lei, è un percorso da approfondire e da portare avanti. Ciò che fa paura è l'attendismo, se si attende, se si aspetta, è ovvio che questa riforma può avere degli effetti negativi per la Regione Valle d'Aosta, se invece ci si muove... ed è qui che più di una volta abbiamo cercato di pungolare a muoversi, ecco che no, ecco che è un treno che può portare la Valle d'Aosta lontano, in questo senso sì. C'è tanto da fare, sicuramente c'è da attenzionare, l'abbiamo sempre detto anche noi, ma questa è una riforma che deve essere supportata, quindi il nostro voto a questa mozione sarà assolutamente contrario."
47705,XVI,25/07/2024,STATUTO,17,it,184.0,1977.0,M,FP-PD,24,2061,"Capisco le motivazioni della nostra Regione che comunica con lo Stato per creare i presupposti al fine di migliorare l'intesa e le prerogative del nostro Statuto speciale. Si tratta di un percorso condiviso anche con la I Commissione, così come riportato dalle colleghe con la precedente mozione, ricordando che, nell'ambito del tavolo tecnico costituito tra Regioni a Statuto speciale, si sta definendo l'articolato di un nuovo testo di legge che prevede un'importante revisione degli Statuti delle Regioni a Statuto speciale. Non credo però si possa obbligare con una mozione una qualsiasi maggioranza a sostenere un referendum, referendum che la nostra Costituzione qualifica come strumento principe per i cittadini per manifestare la propria volontà, uno strumento dunque dove vige la massima libertà. Per questi motivi comprendo quanto detto dai banchi del Governo, bisogna inoltre ricordare che l'impegnativa, come detto anche da altri colleghi, risulta superata visto che l'iter previsto dall'articolo 35 e dalla Costituzione ha raggiunto il numero minimo di Regioni necessarie per l'indizione del referendum. Risulta inoltre evidente che allo stato attuale non ci siano le condizioni per l'approvazione di una deliberazione del Consiglio previste dall'articolo 30 della legge 25 maggio 1970. Noi parteciperemo alla promozione, alla certificazione e alla raccolta delle firme, come abbiamo fatto sul referendum del lavoro della CGIL, e le vergognose critiche nei nostri confronti ricevute nel passato Consiglio e anche oggi si commentano da sole. All'iniziativa, che ha lo scopo di abrogare quanto previsto da una legge leghista che rischia di spaccare l'Italia, hanno aderito trasversalmente numerosi partiti politici, associazioni e sindacati. Questa fase dovrebbe unire e non dividere per poter dare la massima risonanza e partecipazione all'iniziativa. Come al solito, il vostro atteggiamento rischia di essere controproducente. Inoltre, ancora una volta, avete tradito la vostra vicinanza politica definendo i vostri dirimpettai leghisti come amici."
47705,XVI,25/07/2024,STATUTO,17,it,196.0,1963.0,M,UV,27,111,"Approfittando del breve cambio d'aria, chiederei una Conferenza dei Capigruppo per l'organizzazione dei lavori."
47706,XVI,25/07/2024,"TRASPORTI E VIABILITÀ, Trasporti",18,it,113.0,1964.0,M,LEGA VDA,2,7799,"La recente interruzione del transito sulla Strada regionale 47 per Cogne ha isolato appunto Cogne dal punto di vista dei collegamenti veicolari per almeno tre settimane, solo per un primo transito di emergenza. Chi era andato a Cogne nel weekend dell'alluvione ha dovuto lasciare lì per tre settimane il mezzo con cui si era spostato prima di poterne rientrare in possesso, con tutti i disagi correlati. Immaginiamo un camper bloccato in piena estate per tre settimane, ma immaginiamo anche l'automobile con cui uno tornando a casa propria deve spostarsi per andare a lavorare. Teniamo conto anche del fatto che i mezzi che hanno operato per il ripristino della strada dal lato Cogne hanno visto un'attuazione di razionamento del carburante perché chiaramente non era possibile l'accesso da parte di autobotti di rifornimento. Questo carattere dell'isolamento di Cogne, che si verifica con sempre maggior frequenza, non può considerarsi risolto - è qui il cuore della mozione - dai sistemi di veicolazione per le sole persone o beni di piccola massa, vale a dire elicottero, futura funivia, ipotetica navetta su rotaia nel Tunnel del Drinc. Piccolo inciso: per quanto riguarda la funivia, noi non poniamo minimamente un dubbio sull'iniziativa che ha tutt'altro respiro, tutt'altro ruolo, che è un ruolo fondamentalmente turistico, poi il fatto che si possa utilizzare per veicolare persone va benissimo, ma scopo della nostra mozione è focalizzare la necessità di un transito alternativo, tra l'altro, nel titolo del punto si dice: ""Per la realizzazione di una via alternativa in caso di necessità""; no, non è in caso di necessità, l'obiettivo è proprio di avere una via alternativa permanente. Per sintetizzare la presentazione - in ottemperanza a quanto abbiamo deciso nella Capigruppo, preciso e vado al cuore, al sodo -, in questa mozione noi poniamo l'attenzione all'ipotesi di realizzare una strada veicolare permanente, alternativa alla strada regionale 47. Parliamo chiaramente di ipotesi, esplicitando che l'obiettivo di questa mozione rientra nel cuore dell'attività politica, cioè avere visione e prendere decisioni, ma, per prendere decisioni, per scegliere, bisogna prima conoscere. Si tratta di conoscere per agire, conoscere per scegliere. A nostro parere, la galleria del Drinc collega Cogne a Acque Fredde e costituisce una sorta di suggerimento alle scelte strategiche da adottare in quanto collegamento diretto per sua natura, protetto da qualunque evento meteorologico e da qualunque dissesto idrogeologico. Il tratto Cogne/Acque Fredde ha una lunghezza di circa 7 chilometri, di cui il tratto in galleria occupa circa 6 chilometri, con una sezione di circa 3 metri di diametro. Abbiamo già detto alcuni elementi per abbozzare un ragionamento - e, attenzione all'uso dei termini, abbozzare - proprio perché lo spirito è quello di aprire un'indagine, un approfondimento, uno studio, non preliminare ma addirittura preliminare alla fase di uno studio di fattibilità. Primo punto: tragitto per più rettilineo, 7 chilometri tra Cogne e Acque Fredde e 14 chilometri per collegare Acque Fredde ad Aosta per un totale di 21 chilometri contro i 27 chilometri tra Aosta e Cogne; non è che sto già dando inizio a questo studio di prefattibilità, sto semplicemente così, a livello di spot , accennando alcuni aspetti. Quello che rientra in una sommaria iniziativa SWOT analysis , punti di forza e punti di debolezza. Questo è un punto di forza, un altro punto di forza è che una strada in galleria è per sua natura protetta da qualunque evento meteorologico e idrogeologico. Altro punto di forza è che la presenza di una galleria esistente, per quanto di sezione ristretta, costituisce un foro pilota, che permette di conoscere preventivamente ogni dettaglio sull'attività di fresatura per l'adeguamento della galleria a una sezione idonea. Questo è un ulteriore elemento che facilita anche questo studio di prefattibilità. Altro punto di forza: ogni tunnel, per questioni di geometria del foro, sappiamo benissimo che è circolare, ma la sezione viabile sappiamo che non occupa tutta l'intera sezione circolare, rimangono altri settori che vengono utilizzati per altri scopi, in questo caso potrebbe essere la collocazione di una condotta idrica o più condotte idriche a beneficio del territorio a valle, così come la collocazione di una o più linee di cablaggio. In ogni caso la presenza di un cunicolo tecnologico potrebbe anche affiancarsi a una sezione di soccorso. Per contro, i punti di criticità sono l'evidente impatto economico e di cantierizzazione dell'intervento; tuttavia una corretta valutazione costi-benefici dovrà confrontarsi con l'entità dei continui lavori di ripristino della sede della regionale 47 e delle aree di pertinenza a monte e a valle, immaginando la mole di lavoro di messa in sicurezza alla luce dei continui dissesti idrogeologici. Questo è tutto evidente che dovrà tener conto anche di che cosa costa mantenere una sola strada e fare in modo che questa strada sia l'unica via d'accesso con tutti gli interventi di ripristino e tutti gli indennizzi relativi alle sospensioni di servizio. La presenza sia di punti di forza che di punti deboli evidenzia che ci sono elementi che richiedono approfondimenti preliminari nella dinamica virtuosa del conoscere per scegliere. Oltretutto questo ruolo d'indagine o è avviato dalla politica, quindi o si fa a livello politico, sia in Consiglio, come ovviamente attività di governo regionale, o sennò chi è che lo dovrebbe fare? È quindi evidente che risulta opportuna la conoscenza dei vari elementi che entrerebbero in gioco nell'ipotesi di realizzare un percorso stradale totalmente e definitivamente alternativo alla strada regionale 47. Ripeto: non voglio essere ossessivo ma è importante, perché noi non stiamo chiedendo di trasformare quel tunnel in strada, noi stiamo chiedendo di effettuare uno studio di prefattibilità per capire e per avere elementi necessari alla scelta. Ripeto: conoscere per scegliere. Tanto più che trasformare questa galleria in un tunnel carrozzabile, chiaramente con tutti i suoi standard, compreso il doppio senso di marcia, costituisce una soluzione sicuramente definitiva ma, come già detto, al tempo stesso di impatto sia economico, sia esecutivo, ma questa fase conoscitiva dovrà permettere... e sarà l'unico elemento, l'unico passaggio, che permetterà l'ottenimento dei principali dati tecnici ed economici di un'opera e anche di tutte le sue interazioni delle condizioni al contorno, vale a dire come questo intervento influirebbe sulle trasformazioni dei luoghi e delle attività dei territori correlati, in positivo o in negativo. A titolo di ulteriore comprensione dell'importanza di una corretta fase conoscitiva, teniamo conto che un prestito - mi sono permesso di formulare un'ipotesi - alla Cassa depositi e prestiti, con restituzione in 50 anni, andrebbe confrontato con l'entità dei continui lavori di ripristino, di consolidamento dei versanti e di mitigazione dei rischi insieme alle varie indennizzazioni per disservizi per uno stesso periodo di 50 anni, questo è del tutto evidente. Tutto ciò premesso, con questa mozione proponiamo al Governo regionale un'impegnativa, che prevede di avviare uno studio di prefattibilità relativo alla trasformazione del tunnel minerario da Cogne ad Acque fredde, con gli opportuni interventi tecnici e le necessarie dotazioni tecnologiche, a scopo di realizzare un'infrastruttura veicolare permanente alternativa all'accessibilità fornita dalla strada regionale 47. Preciso ancora che uno studio di prefattibilità è un'attività di indagine tecnica ed economica conoscitiva che precede qualunque fase di progettazione, escludendo quindi assolutamente l'onere di applicazione dei vincoli previsti dal vigente Codice degli appalti."
47706,XVI,25/07/2024,"TRASPORTI E VIABILITÀ, Trasporti",18,it,293.0,1968.0,M,UV,4,3007,"Ho ascoltato con attenzione la presentazione da parte del collega Distort, che ringrazio anche per la compattezza del suo intervento, nel senso che ha racchiuso in pochi minuti l'inquadramento della questione. Ho apprezzato, per certi versi, la concretezza, io sono altrettanto concreto e pongo due questioni fondamentalmente e anche una soluzione laddove sia possibile attuarla; due questioni che, a mio avviso, rimangono una criticità... ho cercato di seguirla, ma non ho percepito notizie in merito a questo mio pensiero, che è legato al fatto che lungo la strada regionale 47 insistono anche due villaggi che affiancano o fiancheggiano la stessa strada 47 che sono sul Comune di Aymavilles e che sono in questo contesto dopo i primi due crolli della strada che si è verificato in questo momento e che con una chiusura mi immagino per risparmiare quelle risorse indispensabili per quanto riguarda una sorta di compensazione ipotizzata tra il risparmio della manutenzione sulla strada regionale 47 e l'impatto economico e l'ulteriore manutenzione che è anche una galleria. Dimostrazione ne sono le gallerie che in questo momento sono oggetto di attenzione da parte principalmente di RAV per quanto riguarda questi percorsi che sono destinati al passaggio dei veicoli. Questo quindi, a mio avviso, rimane un nodo da sciogliere nel contesto di ipotizzare un'alternativa complessiva, perché poi ho ascoltato se si parlasse proprio di alternativa, al di là di una visione che ha delle sue peculiarità e anche delle sue situazioni da attenzionare, ma questo farà parte evidentemente di uno studio. L'altro è il percorso anche amministrativo che ogni tipo di intervento, ogni tipo di proposta, ogni tipo di idea o di volontà politica deve perseguire. Ci siamo da sempre detti che se una cosa non è sul DEFR, poi non la si può attuare e via dicendo. Io credo che, per tutelarci anche da questo punto di vista, oggi come oggi, non abbiamo voglia di imbatterci in ulteriori situazioni che ci possano creare disagio da un punto di vista anche delle iniziative che portiamo avanti, quindi approfittiamo del piano regionale dei trasporti, facciamo delle valutazioni anche magari sulle impressioni che io modestamente ho voluto mettere sul piatto. Poi capiamo se in questo percorso possa essere ipotizzato uno studio su una situazione come quella che lei ci ha presentato e tracciamo un percorso se condiviso; non è detto neanche che poi sia percorribile, non percorribile, accettato o non accettato, e diamo un po' più di tempo per approfondire una tematica che è di sicuro interesse, e che lo è diventata ancor di più con i fatti che si sono verificati il 29 e il 30 di giugno, ma che deve essere affrontata a bocce ferme e con le idee ben chiare su quello che vogliamo andare a fare quando siamo e ci troviamo a dover spendere dei denari pubblici per i quali ci viene chiesta una rendicontazione. Per questo motivo io chiederei al collega se può ritirare la mozione, altrimenti il nostro sarà un voto di astensione."
47706,XVI,25/07/2024,"TRASPORTI E VIABILITÀ, Trasporti",18,it,113.0,1964.0,M,LEGA VDA,6,2550,"Ringrazio il presidente Testolin per la risposta. Non vorrei che si instaurasse un dialogo tra me e lei, Presidente, benché è chiaro che l'intenzione di tutti è di contenere i tempi per riuscire a discutere tutte le mozioni ancora da affrontare. Presidente Testolin, io apprezzo il fatto che lei ha posto un'alternativa, cioè non ha posto un diniego ma ha proposto la collocazione di un approfondimento del tema nell'ambito del piano regionale dei trasporti. Io non ho messo volutamente nell'impegnativa dei tempi perché, tra l'altro, porta malissimo, perché, ogni volta che si mettono dei tempi, assolutamente diventa quella l'occasione per avere una risposta negativa e non fare niente. Quello che mi interessa è veramente l'atteggiamento della fase conoscitiva, cioè del conoscere, quello che, tra l'altro, permette il superamento da una posizione di opinione, l'opinione di voler fare una cosa: sembra, potrebbe, eccetera, a una situazione di verità basata su dati oggettivi; tra l'altro, è un percorso che ha 2500 anni di storia, perché Platone distingueva la doxa dall' epistéme , cioè l'opinione dalla verità. Sono seguace di Platone ma non mi metto pienamente per nulla, neanche lontanamente su quei livelli, però il concetto è questo: anche nel momento in cui noi tratteremo nel piano dei trasporti il tema, avremo bisogno comunque di dati, avremo bisogno di una valutazione, noi posticipiamo l'affidamento di un incarico di questo tipo, ma posticipiamo, tra l'altro, di fronte a un termine cronologico che io non ho posto nella mozione. Quello che pone la mozione è lo spirito di andare a voler approfondire il tema e sviluppare le varie indagini necessarie. Concludo dicendo due cose ancora: la strada alternativa, a scanso di equivoci, non vuol dire una strada sostitutiva, alternativa vuol dire un'opzione in più, come per salire certe valli, penso, per esempio, alla Val d'Ayas, la possibilità di raggiungere la Val d'Ayas da Verrès come la possibilità di raggiungerla attraverso i due colli sopra Saint-Vincent, quindi sono percorsi alternativi che poi rimangono e garantiscono una doppia possibilità di accesso in situazioni di difficoltà. Sinceramente, mi permetta, ma non mi sento di ritirarla, mi sento un po' di paternità, quasi un'affezione a quest'iniziativa volta fondamentalmente a ottenere notizie, approfondimenti, dati tecnici, elementi conoscitivi che sono fondamentali per la nostra attività di Consiglio e la vostra attività di Giunta, per l'attività degli uffici e in fin dei conti per il bene della nostra popolazione."
47706,XVI,25/07/2024,"TRASPORTI E VIABILITÀ, Trasporti",18,it,0.0,1985.0,M,RV,8,1634,"Telegraficamente, per quanto riguarda Rassemblement Valdôtain, noi voteremo a favore della mozione in termini di principio, nel senso che non me ne vorrà l'Assessore ai trasporti, ma non sono ancora riuscito a leggere neanche le prime pagine del piano dei trasporti, qualcuno le ha già dato dei giudizi, noi aspettiamo di finire l'analisi, siamo un po' più lenti ma poi ci arriveremo... (interruzione di un Consigliere, fuori microfono) ...noi ci prendiamo il nostro tempo: dico questo perché giustamente pensiamo che in quella sede si potranno fare delle considerazioni e degli approfondimenti più puntuali e magari anche vedere più nel complesso l'intero sistema dei trasporti. Noi l'abbiamo detto già con la mozione di aprile - e poi lo abbiamo detto anche successivamente - per noi quello che conta è trovare una viabilità alternativa di accesso, in questo caso si parla giustamente di Cogne ma anche di altre realtà che hanno delle difficoltà e non hanno delle alternative, è giusta anche la considerazione fatta dal Presidente sui due abitati, pensiamo che però una cosa non escluda l'altra, anzi, si debbano fare delle valutazioni nel complesso. Il nostro voto, coerentemente anche ad altre iniziative che abbiamo fatto - ho citato quella di aprile - sarà a favore, però il principio è che si studi e si definiscano delle vie alternative di accesso laddove non ce ne sono oggi. Poi nella forma saranno sicuramente i tecnici che ce lo dovranno dire perché ovviamente noi prendiamo principalmente delle decisioni che però devono essere giustamente supportate da studi, numeri e valutazioni. Il nostro voto quindi sarà favorevole."
47706,XVI,25/07/2024,"TRASPORTI E VIABILITÀ, Trasporti",18,it,198.0,1964.0,M,FI,10,777,"Due parole in dichiarazione di voto per dire che noi sosterremo l'iniziativa che è stata presentata dai colleghi della Lega perché è indispensabile avere come minimo una valutazione di cosa si tratta in termini economici per poter fare poi delle valutazioni tecniche e politiche di realizzabilità di un'opera. Riteniamo che uno studio di prefattibilità sia più che sufficiente senza spendere dei grossi soldi per poter avere delle indicazioni, così come riteniamo corretto che per qualsiasi opera infrastrutturale di questo tipo, così come tutte quelle che sono state inserite nel PRT, bisognerebbe sapere di cosa si tratta a livello spannometrico, perché diversamente diventa anche poi difficile fare delle valutazioni per dare attuazione o condividere insieme delle priorità."
47710,XVI,25/07/2024,"TRASPORTI E VIABILITÀ, Trasporti",22,it,198.0,1964.0,M,FI,2,4584,"Questo è un tema di cui è già stato attenzionato in diverse occasioni il Consiglio regionale, in ultimo con un'iniziativa dei colleghi di Rassemblement, un question time nello scorso Consiglio regionale. In quell'occasione era stata data ampia garanzia, nonostante i ritardi di partenza dei lavori di elettrificazione, da parte dell'Assessore competente, mi pare che sia stato confermato anche in questi due giorni di Consiglio, che i lavori verranno terminati entro giugno 2026 per poter corso alla fase di collaudo e avere, entro il 31 dicembre 2026, la linea ferroviaria percorribile ed elettrificata. È del tutto evidente che questi lavori stanno recando un grande pregiudizio ai Valdostani, ai pendolari e alla mobilità da e per la Valle d'Aosta. Quello che vogliamo sottolineare con la presentazione di quest'iniziativa è che siamo di fronte a una chiusura di tre anni, una chiusura a fronte della quale, una volta trascorsi i tre anni, ci si troverà con la ferrovia elettrificata, con alcuni interventi che migliorano le stazioni, che migliorano l'accessibilità ma, di fatto, chi salirà sul treno impiegherà lo stesso tempo di tre anni fa per andare a Torino. Questo è il vero problema che vogliamo sottoporre all'attenzione dell'Aula cercando di dare un impegno risoluto per cercare di superare questa situazione, una situazione che nel corso di questi anni si è detto che può essere superata solo attraverso dei raddoppi selettivi dei binari, rapporti selettivi che possono essere realizzati nella tratta tra Chivasso e Ivrea e raddoppi selettivi sulla tratta valdostana. Noi abbiamo visto nella presentazione del PRT dell'altra mattina che c'è una scheda che tratta e dà evidenza di questa problematica dove sostanzialmente dice proprio che, per poter velocizzare la linea, bisogna procedere ai raddoppi selettivi. Di fatto, però, di raddoppi selettivi si parla a livello di idee, perché il PRT è un documento in cui sono indicate delle idee, ma a livello progettuale non c'è ancora nulla di concreto. Da qui la nostra preoccupazione e la sollecitazione che vogliamo dare al Governo regionale di definire una progettualità precisa, con dei costi, con dei tempi. Questa progettualità ovviamente va condivisa per quanto concerne la parte di competenza della linea con la Regione Piemonte, con RFI e, per quanto riguarda la parte valdostana, con RFI e con la Regione, perché riteniamo che la vera sfida è sia quella di mettere nelle condizioni gli utilizzatori della ferrovia di un mezzo di trasporto che possa dare la garanzia di coprire le estese chilometriche, che sono considerate da qui a Torino con le stesse tempistiche che vengono percorse pari estese nel resto del Paese d'Italia, perché diversamente perdiamo competitività rispetto al resto del Paese, perché sappiamo che oggi le distanze non si misurano in chilometri, ma in tempo di percorrenza. Perché dico che per noi sarebbe importante definire al più presto possibile questa progettualità? Perché riteniamo che se ci debbano essere dei lavori invasivi sulla rete, io non sono così convinto che i lavori possano essere poi realizzati a rete aperta e a rete in funzione dei raddoppi selettivi, quindi se ci si porta avanti, si può anticipare la realizzazione degli interventi, magari già anche sovrapponendosi a quest'intervento di elettrificazione o sennò - perché no? - io non lo so quali sono i tempi che sono previsti e quali sono le modalità, ma piuttosto che impiantare nuovi cantieri e sospendere dopo l'attività, è meglio prendersi sei mesi, un anno di più di chiusura della rete per restituire una rete che metta nelle condizioni i Valdostani e chi vuol venire in Valle d'Aosta di poter beneficiare di un servizio all'altezza della situazione, perché io credo che nell'immaginario comune valdostano ci sia che, una volta che sarà realizzata la ferrovia, cioè l'elettrificazione, abbiamo una ferrovia nuova, abbiamo una situazione... potrà essere percorsa con delle temporalità migliori rispetto a prima, ma sappiamo tutti che così non è perché cambierà di poco o pochissimo in termini di risparmio di tempo. La ragione della presentazione di quest'iniziativa è mettere a fuoco questo problema per cercare di avere una definizione degli interventi, con una relativa quantificazione economica, una temporalità e capire anche se è possibile sovrapporre un nuovo intervento di raddoppio selettivo al mantenimento in funzione della rete, perché se così non fosse, come ho poc'anzi detto, sarebbe forse il caso di fare delle valutazioni di velocizzazione della cosa e anche di sovrapposizione degli interventi."
47710,XVI,25/07/2024,"TRASPORTI E VIABILITÀ, Trasporti",22,it,206.0,1966.0,F,PCP,4,2951,"Farò un intervento molto breve che serve anche per dichiarazione di voto, un voto che sarà di astensione per due motivi essenzialmente: il primo è che non condividiamo parte delle premesse che sono state illustrate anche dal collega Marquis, in particolare i punti 4, 5 e il 7, perché in realtà non è così, non ci sono soltanto queste cose che sono in programma, ma in particolare perché l'impegnativa che è stata predisposta, a nostro avviso, non è un'impegnativa pregnante, per il fatto che bisognerebbe parlare soprattutto e in modo più diffuso, e principalmente direi, dei raddoppi selettivi per quello che riguarda la tratta piemontese, perché sappiamo tutti benissimo che è soprattutto in quella zona che possono essere fatti e hanno più senso, e lo dicono anche documenti ufficiali, non di certo soltanto noi. Poi, certo, è opportuno che ci siano dei raddoppi selettivi laddove è possibile nel territorio regionale, ma sappiamo tutti benissimo che un raddoppio della ferrovia è cosa che sarebbe, quella sì, davvero un desiderio e un sogno, ma si scontra contro la realtà. Devo dire anche un'altra cosa, perché io non so quanta gente è abituata a viaggiare con il treno, almeno quando il treno c'era ancora; da Pont-Saint-Martin ad Aosta il treno diretto ci mette esattamente 53 minuti per percorrere la nostra tratta, che sono 40 chilometri di strada ferrata. Viaggio tutti i giorni per quella tratta con la ferrovia e poi quando non c'è la ferrovia, con la strada: da casello a casello ci si mettono 30 minuti. Io ho la fortuna, come tutti voi, di avere la possibilità di arrivare in parcheggio direttamente davanti al Palazzo regionale e di non cercarmelo, se dovessi fare anche quello, non so se riuscirei a stare in un'ora... tanto meno in 53 minuti... Se ci fosse quindi la possibilità di avere qualche raddoppio selettivo, ovviamente quel tempo scenderebbe, è una cosa che era prevista già anche nel programma strategico, non è una cosa nuova di cui si parla. Dico di più: il treno Ivrea/Torino, per percorrere 47 chilometri, mette mediamente più di un'ora. Anche lì sono 47 chilometri, quindi più di un'ora quasi tutti i treni, sono pochissimi quelli che ci mettono... quanti minuti? 53, come quello che viene su, e sono i più veloci. Allora vuol dire che, per riuscire veramente ad accorciare i tempi, certo occorre fare degli interventi e abbiamo sempre detto che non era di certo quello dell'elettrificazione l'unico intervento importante e risolutivo, ma non è vero che non ha una sua importanza e soprattutto l'attenzione deve essere concentrata su quei raddoppi selettivi della tratta piemontese, ed è una cosa su cui la Regione Piemonte deve impegnarsi e nel tempo non lo ha fatto sufficientemente. Io pertanto invito, visto che qui ci sono anche delle forze che a livello piemontese sono al Governo, di fare tutto quanto è nel loro potere per convincere che ci sia un impegno forte e continuato in questo senso. Noi ci asterremo."
47710,XVI,25/07/2024,"TRASPORTI E VIABILITÀ, Trasporti",22,it,246.0,1979.0,M,LEGA VDA,6,3724,"Sosterremo l'iniziativa dei colleghi di Forza Italia. Come è noto, ci siamo occupati parecchio del tema ferrovia, in particolare dell'elettrificazione, allora siamo andati un attimo a cercare un po' di vecchi documenti. Nel programma strategico degli interventi, che è datato maggio 2019, che ricordo era legato però alla legge 22/2016, si parlava già lì di elettrificazione, si scriveva: ""Riduzione dei tempi di percorrenza"" degli ormai famosi 0,5 minuti o 30 secondi che dir si voglia, si parlava di una durata dell'interruzione per tre anni, quindi tutto poi più o meno verificato anche se era scritto: ""per tratte"", quindi resta un po' il dubbio che in qualche modo non si potesse fare altrimenti che una chiusura completa, su questo rimane il dubbio, il costo era segnalato come 88 milioni, più o meno ci siamo andati vicino. Sempre in quella parte c'era l'elevazione al rango C, che penso che verrà fatta con quest'intervento e lì si parlava di - 3,5 minuti, e poi della famosa famigerata utopica Lunetta di Chivasso che poi era inserita, che erano 4 minuti in meno. Questa era la fase 1, questa era la prima fase. Poi c'era la seconda, ripeto però, sempre legata alla legge che prevedeva l'elettrificazione, perché noi sosteniamo che si potessero fare questi interventi al di là dell'elettrificazione separatamente; nella fase 2 c'erano raddoppi selettivi lungo la tratta valdostana, c'era già segnato un importo: 55 milioni, con scritto: ""Interruzione della linea minore di due mesi"". Questo quindi rientra in quella che è un po' la ratio dei colleghi di Forza Italia che hanno messo questo sul tavolo, nel senso che si parlerebbe di un'interruzione inferiore ai 2 mesi per fare questi raddoppi selettivi. Poi c'erano ulteriori elementi da fare in seguito sempre per velocizzare la tratta, ma insomma, è chiaro, e poi ce l'ha confermato anche l'assessore Bertschy, che con la presentazione del piano regionale trasporti inserisce la suggestione in questo caso a Montjovet, se non ricordo male, per chi ha preso il treno, per chi ha fatto l'Università, sa benissimo che arriva su e si ferma in quella zona lì. Quella consentirebbe un risparmio, da quanto ci è stato detto, di circa 5 minuti, quindi certamente degli interventi che andrebbero fatti, probabilmente, riteniamo noi, sarebbero stati da mettere sul tavolo prima, durante questa lunga interruzione, di questa interruzione che ha già visto sei mesi praticamente a vuoto per grossi problemi, problemi che ci sono ancora sulla zona di Ivrea per la questione amianto e altre questioni. Non possiamo che appoggiare in questo caso la mozione dei colleghi. In chiusura metto sul tavolo un certo scoop , che poi non è un grande scoop: a noi risulta per voci, per brezze che sono arrivate dalla Bassa Valle, che qualche anno fa, non possiamo essere più precisi ma ci proveremo... qualche anno fa o parecchi anni fa era stata proposta all'allora Giunta regionale, o comunque all'Assessore competente, già una sperimentazione di treni a idrogeno per la linea valdostana. Questa è un'indicazione che noi abbiamo avuto, cercheremo di essere più precisi, ma questo dimostrerebbe che già tanti anni fa c'erano idee alternative, poi valide, non valide, funzionali, non funzionali, questo poi è tutto da essere considerato, ma che ci fossero delle alternative sul tavolo, in questo caso sui treni a idrogeno, che però a livello regionale non abbiamo mai considerato... questo, secondo me, è un elemento interessante che ci premuriamo di sviscerare un po' di più per quanto possibile. Voteremo quindi questa mozione, i raddoppi selettivi potrebbero essere sicuramente una risposta per rendere la linea più performante, perché la sola elettrificazione chiaramente non lo farà."
47710,XVI,25/07/2024,"TRASPORTI E VIABILITÀ, Trasporti",22,it,33.0,1965.0,M,UV,8,8859,"In premessa dico che chiedo ai proponenti di ritirare l'iniziativa perché il lavoro è in corso, c'è ampia documentazione che lo dimostra e, tra l'altro, anche giustamente, come è stato accennato dalla collega Minelli, con forze politiche che sono al Governo regionale sia in Piemonte che al Governo nazionale. Lo dico perché una delle mie prime attività, e non parlo dell'esperienza precedente, è stata scrivere una lettera a RFI nel marzo 2023 per chiedere di attivare una fase 2 dei lavori di ammodernamento della linea. Scrissi allora a Christian Colaneri, Direzione commerciale, ci fu poi la sua risposta, il coinvolgimento con l'assessore Gabusi e, infine, la lettera con la quale, come anticipato il 1° giugno scorso: ""Nell'incontro tra Regione Valle d'Aosta, Regione Piemonte e RFI, si conferma la piena disponibilità all'avvio di un tavolo tecnico per valutare congiuntamente ulteriori interventi aggiuntivi rispetto a quelli già programmati sulla linea Chivasso/Ivrea/Aosta. L'obiettivo delle prime sezioni di confronto sarà innanzitutto la condivisione dei modelli di esercizio che soddisferanno la domanda di mobilità dei territori a regime, con un orizzonte che posta 2030. La definizione di tali modelli costituirà la base di studio degli interventi di potenziamento della rete. Per la prima seduta al tavolo, si rassegna la disponibilità"", allora nel mese di luglio. Da allora il tavolo si è riunito un due o tre occasioni, un tavolo tecnico che, da un lato, sta organizzando le attività da fare per garantire a un nuovo investimento la necessaria richiesta di offerta di servizio. Come tutti sappiamo, poi c'è stata una fase di rallentamento di questi lavori, dovuti anche alle elezioni in Piemonte. Con soddisfazione e sotto il profilo della conoscenza personale, è stato riconfermato alla guida dei trasporti piemontesi l'assessore Gabusi, con il quale c'è stata un'ottima collaborazione in passato e c'è tuttora, abbiamo programmato una riunione per il 19 di agosto per fare nuovamente il punto della situazione su più temi, anche su quello gestionale, perché continuiamo ad avere alcuni problemini in questo momento sulla tratta Ivrea/Chivasso/Torino rispetto alla questione della doppia composizione dei servizi in alcuni orari, ma quelli sono aspetti di gestione, il tavolo sta lavorando ed è stata già proposta una bozza di accordo di programma, che le faccio anche vedere, che stiamo analizzando sia sotto il profilo tecnico che politico, che porterà, e qui c'è un impegno molto preciso, l'altro giorno quando ci siamo visti per la questione della cantierizzazione, di RFI a realizzare il Docfa, cioè una progettazione che ci permetta di dire, implementando il lavoro in corso del tavolo tecnico, che cosa costerà, i tempi che ci saranno per arrivare a questa volontà comune, che è quella di un raddoppio importante sulla linea Ivrea/Chivasso, ma anche il tema - e lo troverete nel piano trasporti e anche nella sintesi che vi abbiamo fatto vedere - del raddoppio della linea ma ci sono i temi, per esempio, della sosta di Montjovet, ma non solo a Montjovet, dove il treno sta lì ad aspettare che la combinazione degli orari permetta lo scambio della linea in una situazione di sicurezza. Di questi interventi ce ne sono parecchi e ci saranno ancora molti investimenti da fare sulla linea Torino/Aosta-Aosta/Torino per renderla efficiente, oltre a questa visione sulla fase 2 degli investimenti. Per questo vi chiedo di ritirare l'impegno e anche eventualmente mi impegno a fornirvi tutta la documentazione, magari ci impegniamo a convocare qua RFI a rendicontare rispetto alla fase di lavoro da fare. Se si vuole mantenere un impegno politico, noi ci asterremo, ma per quello che ci riguarda, lavorandoci riteniamo che l'impegno è già assunto anzi, adesso bisogna portarlo alla sua realizzazione. Io credo che bisogna essere anche essere molto onesti nel comunicare le cose alle persone e credo, collega Marquis, che, essendo anche esperto di infrastrutture, lei si renda conto che non si può immaginare di progettare e realizzare un'opera in un tempo come questo, senza avere alle spalle le risorse per andare a inserirle nell'accordo di programma e poi realizzarle. Qui potrei dire piuttosto: se avete questa forza, fate inserire questi soldi nell'ambito delle risorse a disposizione del ministro Matteo Salvini, di modo che ci siano tanti soldi per realizzare nei prossimi anni tutti questi interventi, che, ripeto, costeranno molti milioni per migliorare ancora la nostra linea. Direi che è corretto cercare di continuare, adesso che gli investimenti finalmente si stanno realizzando, a dare continuità all'attenzione alla ferrovia valdostana, che per troppi anni non ha avuto queste attenzioni. Lo sa bene l'assessore Marguerettaz, che più volte ha cercato punti di incontro con Governi di colore politico diverso. Io nella mia esperienza ho scritto anche al Ministero con l'assessore Balocco, che allora rappresentava la forza del PD. Il Piemonte in questo caso devo dire che ha avuto delle attenzioni e ha sempre sostenuto le nostre proposte; probabilmente non sempre è avvenuto in passato ed è anche per questo che si è poi giunti a delle decisioni di investimento di altra natura. Cerchiamo di essere tutti uniti perché non stiamo lavorando per noi, in questo momento quello che stiamo facendo lo facciamo per le generazioni per i nostri giovani e soprattutto per dotare la Valle d'Aosta nei prossimi anni di un'infrastruttura finalmente di nuovo moderna ora che comunque è inserita nei corridoi europei, perché non ha una linea diretta di alta velocità, ma viene citata come elemento di unione in questo caso. Non raccontiamo però che si possono fare semplicemente perché la ferrovia è chiusa interventi se non sono né progettati, né finanziati e non ci sono neanche dei tempi certi per realizzarli, perché non è serio da parte nostra se non vogliamo vendere delle parole al vento non supportate da quello che invece in amministrazione bisogna fare: programmare, realizzare i progetti e poi finanziarli. Vi chiedo, ripeto, di ritirare l'intervento, mi impegno a fornirvi la documentazione se di vostro interesse, ma soprattutto mi impegnerei nell'autunno a portare qua RFI e a rendicontare a tutto il Consiglio l'attività che sta facendo. Rispetto alla velocità della linea, questo periodo ci farà anche capire quanto tutto debba passare sul settore ferrovia o quanto, in termini gestionali, un domani potrà essere organizzato tra gomma e ferro. Per chi ha l'occasione ogni tanto di salire dalla Bassa Valle o dalla Media Valle ad Aosta, se c'è una cosa che oggi le persone apprezzano è il fatto che l'autobus arriva più o meno sempre alla stessa ora e ti porta più o meno alla stessa ora in città, che è quello che viene a mancare a volte con il servizio ferroviario, perché la variabile dell'orario del treno passa per tutto quello che c'è a Valle partendo da Torino, quindi basta che ci sia un minimo problema su un passaggio a livello o su qualsiasi cosa, che il treno arriva in ritardo e, seppur ci sono pochi chilometri da fare, come diceva la collega Minelli, i tempi teorici sono quelli, poi si scontano invece tutta una serie di disagi, che, speriamo, gli investimenti che stiamo facendo possano migliorare in futuro; però, dicevo, se si vuole andare un po' più veloce, bisogna eliminare qualche stazione. Eliminare qualche stazione vuol dire togliere qualche servizio. Allora se si toglie qualche servizio, bisogna compensarlo mettendo degli altri servizi, perché non possiamo caricare solo quelli che vogliono andare più veloce, bisogna dare un servizio di trasporto pubblico a tutti quelli che ne hanno bisogno. Ora, in questi due anni possiamo anche immaginare di studiare un modello di esercizio che possa dare un giusto completamento di risposta a tutti coloro che ne hanno bisogno, dividendo magari i viaggi corti dai viaggi lunghi, perché i viaggi corti hanno un carattere locale, i viaggi lunghi hanno bisogno di un tempo di velocità differente. Saranno analisi da fare con la massima tranquillità e anche coinvolgendo le persone che utilizzano i servizi, perché le persone hanno delle cose da dire. L'ho provato personalmente nella fase di organizzazione del lavoro, perché abbiamo fatto più incontri e tutti hanno portato le loro proposte e sinceramente, rispetto al coinvolgimento dei cittadini, c'è spazio per lavorare bene con loro se ci si propone in maniera trasparente. Ricordiamoci che non c'è solo Torino, la nostra intenzione - e ne parleremo in autunno - è di dirigere finalmente, dal 2027 in avanti, anche i nostri treni verso Milano, perché quello è un collegamento che ci potrà servire per gli studenti, per i lavoratori, per tutti, l'economia turistica invernale estiva ed è un lavoro che è in corso di progettazione e che faremo. Dalle ore 19:19 riassume la Presidenza il presidente Bertin."
47710,XVI,25/07/2024,"TRASPORTI E VIABILITÀ, Trasporti",22,it,198.0,1964.0,M,FI,10,4278,"Grazie Assessore per la risposta. Eravamo consapevoli che fosse stato attivato un tavolo tecnico con la Regione Piemonte per affrontare le tematiche sulla linea Chivasso/Ivrea sicuramente e non a caso l'impegnativa della mozione non era di attivarsi per incontrare RFI e la Regione Piemonte, ma definire la progettualità con RFI e la Regione Piemonte, quindi di dare conclusione a un percorso, di arrivare a definire tempi, costi per poter realizzare l'opera, perché, secondo noi, la cosa stava andando un pochettino per le lunghe. Ci saranno sicuramente tutta una serie di ragioni ma, a nostro avviso, sarebbe stato bene sovrapporre quest'attività di raccordo con gli altri due soggetti all'inizio dell'elettrificazione per poter capire anche se si potevano sovrapporre degli interventi. È questo il ragionamento politico, perché diversamente ci troveremo, come mi pare che sia un po' emerso dalle sue parole, a dover intervenire, dal momento che non c'è ancora la progettualità, una volta che saranno conclusi i lavori di elettrificazione, affrontando di nuovo una serie di problematiche che, se fossimo capaci di gestirle con anticipo, evidentemente ne avremmo da guadagnare. Questo lo dico proprio perché so cosa vuol dire pianificare, progettare, i tempi che ci vogliono a provare dei progetti e poi metterli in opera, quindi il rischio che vedo oggi è che prima della fine dell'elettrificazione non si riesca a intervenire, ma se non si conclude al più presto quest'attività di raccordo con gli enti interessati, si rischia di andare ancora di più per le lunghe, poi si corre rischio, perché non ci credo, proprio perché sono un tecnico, che in due mesi si possano pianificare dei raddoppi selettivi sul territorio valdostano. In due mesi non si aprono neanche i cantieri, quindi tempi per realizzare dei raddoppi selettivi, che siano significativi in termine di velocizzazione della percorrenza, sono più lunghi che due mesi che erano stati citati all'epoca sulla legge che avevamo approvato, non c'erano ancora gli elementi che probabilmente ci sono oggi. Con questo non stiamo dicendo che non si stia lavorando per raggiungere gli obiettivi, però il senso di questa mozione voleva essere di raddoppiare gli sforzi, non solo doppiare i binari selettivi per arrivare il prima possibile a definire come affrontare il tema, chi mette i soldi, quanti ce n'è da mettere, perché oltretutto mi pare che in questa fase che viviamo l'ultimo dei problemi qui sono i soldi, perché il problema è spendere i soldi e riuscire a mettere a terra gli interventi. Poi è del tutto evidente che ci sono degli approcci diversi, anche a livello politico su questa tematica, c'è chi si limita a fare un ragionamento da qui a Pont-Saint-Martin e chi vede invece l'infrastruttura come un fattore di sviluppo anche sotto il profilo economico per dei collegamenti extraregionali. Secondo noi, politicamente è importante dare una soddisfazione a chi viaggia sulla linea valdostana, ma è altrettanto importante considerare con la dovuta attenzione qual è il peso di quest'infrastruttura sotto il profilo dello sviluppo turistico, perché è la somma che dà il totale delle percorrenze, non è che basta dire in 50 minuti andiamo da qui a Pont-Saint-Martin, ma quello che bisogna contare è quanto si impiega ad andare da qui a Ivrea e poi da Ivrea andare a Torino, perché se vogliamo connetterci con l'alta velocità, oggi sappiamo tutti benissimo che è un viaggio improbo, per chi deve andare in giornata, magari a Milano piuttosto che a Roma e vuole partire da Aosta, non ci arriva a prendere coincidenze, anche il giorno dopo che sarà di nuovo in funzione la ferrovia non ci potrà arrivare a prendere delle coincidenze. È questo il vero problema che bisogna risolvere con i raddoppi selettivi. Noi ringraziamo per la sua disponibilità comunque per mettere a disposizione la documentazione e anche il fatto che si possa avere poi dei confronti nella Commissione competente. Senza che ce ne voglia, l'obiettivo di portare al voto la mozione è per lasciare una traccia sotto il profilo politico e nulla di più, però riteniamo che su un tema come questo sia necessario mettere un punto per poi fare delle valutazioni successivamente, non è un atteggiamento di sfiducia nei confronti del Governo regionale."
47710,XVI,25/07/2024,"TRASPORTI E VIABILITÀ, Trasporti",22,it,33.0,1965.0,M,UV,12,1078,"Credo legittimo da parte vostra mantenere l'impegno sul voto, però proprio per ribadire che la documentazione è a disposizione e per far vedere che è qua. Io vi invito, visto che stiamo parlando di una tratta interregionale, a parlare con i vostri eletti in Consiglio regionale piemontesi con l'assessore Gabusi in modo da avere una valutazione che sia anche da loro parte per capire che cosa stiamo facendo e, se possibile, portare tutto questo, ripeto, al Governo nazionale perché se c'è una cosa che a me fa piacere, è quando ci aiutano a fare investimenti per migliorare le nostre infrastrutture in Valle d'Aosta. Se questo vostro lavoro politico porterà ad aumentare le risorse a disposizione e avere subito i soldi per l'accordo di programma e realizzare delle opere in breve tempo, vi faremo i complimenti, ma ve li farà la comunità valdostana, perché ne abbiamo bisogno e di infrastrutture migliori non possiamo che goderne tutti e soprattutto le generazioni future, però, se così non sarà, le chiederò, con la stessa onestà, di venirci a dire che non ci siete riusciti."
