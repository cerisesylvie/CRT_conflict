Consiglio Regionale della Valle d'Aosta - Oggetto del Consiglio n. 247 del 4 novembre 1993 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 247 del 4 novembre 1993 - Resoconto
OGGETTO N. 247/X - Approvazione del procedimento per
l'affidamento della futura gestione della Casa da gioco di
Saint-Vincent. Delega alla Giunta per la trattativa privata con la
SITAV S.p.a.
Deliberazione - Il Consiglio
Richiamata la deliberazione del Consiglio regionale n. 74/X del
26 luglio 1993 con la quale si stabiliva di riprendere il
procedi­mento per il rinnovo della concessione del Casinò di
Saint?Vincent dal momento precedente alla preselezione del 7 giugno
1991 invitando le ditte già ammesse alla selezione a presentare una
documentazione integrativa;
Richiamata, inoltre, la deliberazione del Consiglio regionale n.
75/X del 26 luglio 1993 con la quale si nominava la Commissio­ne
per la valutazione dei documenti e per la formulazione della
proposta di preselezione per l'affidamento della futura gestione
della Casa da gioco di Saint?Vincent;
Atteso che entro la data prestabilita del 10 settembre 1993 solo
due società, la FINOPER S.p.A. e la SITAV S.p.A., hanno fatto
pervenire la documentazione richiesta con lettera del 29 luglio
1993;
Atteso, inoltre, che la apposita Commissione ha esaminato la
suddetta documentazione prodotta dalle due società, trasmet­tendo
alla Giunta regionale, al Presidente del Consiglio regio­nale ed
alla IV Commissione consiliare permanente la propria relazione
tecnico?valutativa, sottoscritta da tutti i suoi membri, che viene
allegata e che costituisce parte integrante del presen­te atto;
Considerato che, la relazione della apposita commissione così
conclude, in merito alla preselezione: "La Commissione, a
con­clusione dell'esame condotto, rileva che a rigore, né la SITAV
S.p.A. né la FINOPER S.p.A. hanno dimostrato, attraverso la
produzione di una documentazione totalmente esaustiva, di possedere
integralmente i requisiti richiesti. Tuttavia, sulla ba­se di una
valutazione complessiva della documentazione stessa, la Commissione
è del parere che la S.p.A. SITAV abbia positi­vamente superato la
preselezione e possa quindi essere am­messa alla trattativa per
l'eventuale affidamento della gestione della Casa da gioco di
Saint-­Vincent. Detta Società ha infatti dimostrato di possedere i
requisiti fondamentali richiesti dal Consiglio regionale,
incorrendo solo in alcune lacune di caratte­re documentale su punti
particolari e che, oltre tutto, sono su­scettibili di essere
rimediate nel corso della trattativa.
Altrettanto non può invece dirsi, secondo la Commissione, per la
S.p.A. FINOPER. Questa Società non ha infatti soddisfatto alcuni
dei requisiti più rilevanti e qualificanti, quelli cioè atti­nenti
sia alla capacità patrimoniale occorrente a garantire in modo pieno
l'avvio e lo svolgimento dell'attività di gestione della Casa da
gioco, che al possesso delle disponibilità finan­ziarie
indispensabili in vista degli investimenti di sviluppo.
Ad avviso della Commissione si tratta di carenze strutturali che
renderebbero inidonea la FINOPER alla gestione della Ca­sa da gioco
di Saint?Vincent e che quindi impongono di ritenere che tale
Società non abbia superato la preselezione";
Ritenuto, pertanto, che, sulla base delle risultanze derivanti
dall'esame della documentazione delle due Società, solo la SI­TAV
S.p.A. ha superato la fase di preselezione disposta con
de­liberazione del Consiglio regionale n. 2265/IX del 7 giugno
1991, e può, pertanto, essere ammessa alla trattativa privata per
l'eventuale affidamento della gestione della Casa da gioco di
Saint?Vincent;
Visto i pareri favorevoli rilasciati dal Capo di Gabinetto e dal
Dirigente del Servizio affari generali e legali della Presidenza
della Giunta regionale, ai sensi del combinato disposto
dall'ar­ticolo 72 della legge regionale n. 3/1956 e successive
modifica­zioni e dall'articolo 21 della legge regionale n. 18/l980
e succes­sive modificazioni, in ordine alla legittimità della
presente pro­posta di deliberazione;
Visto il parere della IV Commissione consiliare permanente;
Delibera
a) di prendere atto delle risultanze della valutazione
effettuata, sulla base dei documenti pervenuti, dall'apposita
Commissione istituita con deliberazione del Consiglio regionale n.
75/X del 26 luglio 1993, il cui rapporto conclusivo è allegato e
costituisce parte integrante del presente atto;
b) di stabilire che, sulla base delle risultanze di cui al punto
precedente, la sola società SITAV S.p.A. può, pertanto, essere
ammessa alla trattativa prevista per l'eventuale affidamento della
gestione della Casa da gioco di Saint?Vincent;
c) di delegare, conseguentemente, la Giunta regionale ad
avvia­re la trattativa privata con la società SITAV S.p.A. per il
rinno­vo della concessione, acquisendo, nel contempo, ulteriori
ele­menti che colmino le lacune di carattere documentale
eviden­ziate dalla Commissione speciale in ordine, in particolare,
ai requisiti di cui ai punti 2) e 4) dell'avviso di
preselezione;
d) di precisare che la trattativa dovrà essere finalizzata al
con­seguimento, in particolare dei seguenti risultati:
1 ? una convenzione la cui scadenza non superi la data del 31
dicembre 1999;
2 ? una clausola che consenta alla Regione l'acquisizione, entro
i primi 18 mesi dalla sottoscrizione della Convenzione, dei beni
ritenuti dalla Regione stessa funzionali all'attività della Casa da
gioco;
3 ? il controllo della Regione sugli aspetti societari,
patrimoniali e gestionali della Società concessionaria;
4 ? la partecipazione della concessionaria agli oneri necessari
per la valorizzazione della Casa da gioco e per l'adeguamento delle
relative infrastrutture accessorie e funzionali;
5 ? l'eliminazione dei contenuti dell'articolo 13 dell'attuale
con­venzione;
e) di richiedere alla SITAV S.p.A. che, a garanzia della
posizio­ne regionale, qualora il risultato della trattativa dovesse
avere esito positivo, tutti benefici economici derivanti alla
Regione dalla nuova concessione siano assunti retroattivamente a
par­tire dall'8 febbraio 1992;
f) di rinviare, in caso di esito positivo della trattativa
privata, a successivo provvedimento l'approvazione del contratto di
con­cessione alla Società SITAV S.p.A. della gestione della Casa da
gioco di Saint?Vincent;
g) di dare atto che la presente deliberazione non è soggetta al
controllo della Commissione di Coordinamento per la Valle d'Aosta,
in quanto non compresa nelle categorie indicate nell'articolo 1 del
decreto legislativo 13 febbraio 1993, n. 40 e di darne
esecuzione.
Presidente -
Ha chiesto la parola il Presidente della
Giunta, Viérin Dino.
Viérin D. (UV)
- Il s'agit aujourd'hui de
reprendre le problème du renouvellement de la convention pour la
gestion de la Maison de jeux de Saint-Vincent, en partant de la
situation dans laquelle nous nous étions trouvés au mois de
juillet, lorsque nous avions pris certaines décisions et lorsqu'on
avait réaffirmé une volonté politique précise et définie, à savoir
la définition dans le délai le plus bref de ce problème du
renouvellement de la gestion de la Maison de jeux de
Saint-Vincent.
Ceci, en raison de l'importance que ce même problème revêt, et
sur le plan de l'autonomie financière de notre Région, et en
considérant ses conséquences sur le plan de l'emploi, et sur le
plan de l'essor touristique de la Vallée.
Nous étions dans une phase qui représentait la suite
d'événements précédents, donc dans une phase de prorogation de la
gestion de la Maison de jeux expirant le 31 décembre prochain; ne
voulant pas proroger ultérieurement cette gestion. Au mois de
juillet dernier nous avons repris le dossier sur la base de la
sentence du Conseil d'Etat.
Pour sortir d'une impasse et faire ainsi un pas en avant, en
dépassant cette phase de la présélection, nous avons réouvert les
termes de présentation de la documentation, prouvant l'existence
des conditions requises par l'avis public de juillet 1991, avec
l'indication des éléments démontrant ces mêmes conditions.
Nous avons également nommé une commission spéciale à composition
mixte des experts, des représentants du Conseil de majorité et
d'opposition, et du Gouvernement; commission chargée d'évaluer la
documentation présentée et de formuler la proposition de
présélection.
Dans les délais établis, deux sociétés ont déposé leur
candidature, pour être admises à la négociation avec la Région.
La documentation qui a été présentée à la Présidence du
Gouvernement a été aussitôt transmise à la Présidence du Conseil.
La commission spéciale a rempli ces fonctions et transmis son
rapport. Ce rapport a été envoyé au Président du Conseil, au
Président de la IV Commission et à tous les membres de la même
commission. Pour permettre au plus tôt son examen ce rapport a même
été envoyé dans sa version provisoire.
La commission spéciale a aussi présenté son rapport, comme prévu
par la délibération du Conseil, au Gouvernement et à la IV
Commission.
Nous avons donc voulu, compte tenu de l'importance du problème,
assurer les temps nécessaires de réflexion et d'analyse, en
essayant de concilier urgence dans la définition du problème, et
nécessité de son approfondissement.
Il n'y a donc pas eu d'inscription avec procédure d'urgence pour
discuter de ce problème; il y a eu, par contre, convocation d'un
Conseil extraordinaire, d'une réunion spécifique afin de pouvoir au
mieux examiner la question.
Nous croyons que désormais le temps presse et que l'heure d'une
décision est arrivée.
Le Gouvernement, la majorité, sans aucun préjugé, mais
uniquement dans l'intérêt de la Région, soumettent, donc, à
l'attention du Conseil, une proposition visant à entamer la
procédure négociée pour la définition de la nouvelle convention
réglementant la gestion de la Maison de jeux de Saint-Vincent.
Il ne s'agit pas encore de la solution du problème; c'est un pas
en avant qui nous permettra au moins d'ouvrir les pourparlers, au
moins d'entamer la véritable négociation et ainsi d'aborder la
substance du problème de la question, à savoir les clauses et les
conditions de la convention.
Par ailleurs, n'étant pas assurés au préalable de l'issue de
cette négociation, le Gouvernement et la majorité soumettront
également à l'approbation du Conseil un projet de loi permettant la
gestion directe du Casino par le biais d'un commissaire, et ce pour
combler un vide juridique existant et pour assurer, en cas de
résultat négatif de la négociation, la continuité de la gestion de
la Maison de jeux de Saint-Vincent.
Le Gouvernement, la majorité, prenant donc acte des résultats de
l'évaluation effectuée sur la base des documents déposés par la
commission spéciale, dont le rapport final a été distribué avec la
convocation, propose au Conseil que seule la société SITAV soit
admise aux pourparlers en vue de l'attribution de la Maison de jeux
de Saint-Vincent, et que, par conséquent, une délégation soit
donnée au Gouvernement, afin d'entreprendre les pourparlers avec
cette même société en vue du renouvellement de la concession.
En même temps il devra être procédé à l'acquisition des éléments
ultérieurs susceptibles de combler les lacunes soulignées par la
commission spéciale du point de vue des documents concernant,
notamment, les conditions requises aux points 2 et 4 de l'avis de
présélection.
Par ailleurs, il est précisé que les pourparlers devront viser
notamment la réalisation des objectifs suivants: tout d'abord une
convention de courte durée, expirant avant le 31 décembre 1999; la
prévision d'une clause permettant à la Région d'acquérir dans les
18 mois suivants la signature de la convention les biens jugés par
la Région utiles à l'activité de la Maison de jeux et, donc, sortir
également de cette limite de propriété qui encore aujourd'hui
conditionne le déroulement de tous les pourparlers.
Ensuite, le contrôle de la Région sur les aspects sociétaires,
patrimoniaux et gestionnaires de la société concessionnaire; le
concours de ladite société aux frais nécessaires à la mise en
valeur de la Maison de jeux et à la modernisation des
infrastructures collatérales y afférentes; l'élimination du contenu
de l'article 13 de la convention actuelle.
De plus, à titre de garantie de la position régionale, il est
également demandé à la SITAV que, au cas où les pourparlers
aboutiraient à un résultat positif, tous les avantages économiques
dérivant à la Région de la nouvelle convention aient un effet
rétroactif, à compter du 8 février 1992; au cas où les pourparlers
aboutiraient à un résultat positif, l'approbation du contrat de
concession de la gestion de la Maison de jeux de Saint-Vincent à la
société SITAV sera reportée à une délibération ultérieure, qui sera
également soumise à l'approbation de cette assemblée.
Presidente -
É aperta la discussione generale. Ha
chiesto la parola il Con­sigliere Florio.
Florio (VA) -
In quest'aula c'è sempre molta
attesa quando si discute della Casa da gioco, e credo che anche
oggi accada questo, anche se si tratta di una attesa assai meno
giustificata che nel passato, di fronte alla decisione che dobbiamo
assumere qui.
Forse c'è anche una maggiore semplicità e sincerità nella
di­scussione, almeno spero che così accada perché molti di coloro
che sedevano qui dentro, che con SITAV per tanti anni avevano avuto
questioni, che per tante volte erano stati chiamati anche a
rispondere di questo, sono stati per forza portati al
"cimitero
degli elefanti"
; cimitero, nel senso che sono stati ritirati,
ed ele­fanti, perché si sono dimostrati molti ingombranti.
La deliberazione che oggi viene proposta costituisce ormai un
atto dovuto, al quale il Consiglio regionale giunge, non per caso e
senza riflessione, ma, piuttosto, con conoscenza di causa e quale
ultima decisione da assumere, facente parte - come ha detto il
Presidente poco fa - di un percorso a suo tempo scelto e ben
definito.
Dico subito che voteremo questa deliberazione, e per capire
compiutamente il senso e le motivazioni di tale decisione credo che
si debba riandare alla relazione del Presidente ed alla velo­ce
cronistoria che ha fatto.
Di quella cronistoria vorrei sottolineare solo un fatto: questo
Consiglio regionale ha votato a suo tempo (mi sembra di ricor­dare
all'unanimità) una commissione speciale, per venire in­contro ad
una delle principali motivazioni dell'accoglimento del ricorso
FINOPER; commissione che era composta da tecnici e da politici
facenti parti sia della maggioranza che della opposi­zione, con la
significativa presenza del Presidente della Giunta.
Si è trattato di una commissione che vorrei definire pesante,
significativa, non una commissione così e così; una commissio­ne
che aveva il compito di esaminare la documentazione inte­grativa e
di fornire una risposta conclusiva, sulla base delle indicazioni
assai minuziose contenute nella delibera con cui si decise di
richiedere chiarimenti.
É evidente che la decisione di nominare quella commissione
costituiva un tassello preciso di una procedura più complessa,
esplicita, che si voleva comunque condurre a termine.
Le risposte che sono pervenute sono state solo due: SITAV e
FINOPER. E il problema allora si sposta sul risultato dei lavori di
quella commissione.
La commissione tecnico-politica si è espressa all'unanimità,
ri­tenendo che SITAV abbia positivamente superato la presele­zione
e possa quindi essere ammessa alla trattativa per l'eventuale
affidamento della gestione della Casa da gioco.
La stessa cosa non è detta per FINOPER. Sottolineo il fatto che
queste affermazioni non sono fatte dalla maggioranza o dalla
Giunta, ma dalla commissione tecnico-politica, alla quale era stato
demandato l'incarico di valutare la congruità della docu­mentazione
integrativa richiesta.
Questa è la situazione attuale, ed è da qui che si deve partire.
Di essa, è indispensabile tenerne conto, per assumere tutte le
decisioni a seguire. Non è possibile, a questo punto, cambiare
strada; sarebbe, questa sì, una soluzione suicida.
Ci sono alcuni aspetti della deliberazione che ci viene proposta
che sono da valutare con attenzione, così come alcune delle
considerazioni che ci si scambia, anche al di fuori dell'aula, fra
consiglieri di maggioranza o fra consiglieri di maggioranza e di
opposizione.
La prima considerazione riguarda la distinzione che è
necessa­rio fare fra trasparenza ed affidabilità. Ovviamente,
questi due concetti, non esprimono la stessa cosa: si riferiscono
ad aspetti assai diversi fra loro. Per quanto riguarda la
trasparenza, SI­TAV ha fornito tutte le notizie che abbiamo
richiesto.
La com­missione ha esaminato quella documentazione sulla base
delle indicazioni contenute nella delibera del Consiglio, ed ha
detto che SITAV, traendo delle conclusioni sulla base di una
valuta­zione complessiva, possiede i requisiti richiesti. Sul
versante dell'affidabilità, non abbiamo difficoltà a dire, qui,
oggi, che, oltre a quanto detto dalla commissione, continuiamo a
mante­nere fondati dubbi sull'affidabilità SITAV.
Lo abbiamo detto tutti gli anni scorsi, in tutte le vicende
passate, e lo diciamo an­cora oggi. Conosciamo, almeno in parte, i
problemi dell'aziona­riato SITAV; abbiamo notizie dei veti
incrociati all'interno di quel consiglio di amministrazione,
sappiamo dell'esistenza di un patto di sindacato del quale non
conosciamo i contenuti, siamo a conoscenza del sequestro di
consistenti quote di azioni, dubitiamo anche di chi sia
effettivamente proprietario della maggioranza relativa del capitale
azionario.
Riteniamo però che oggi non ci siano elementi sufficienti, di
fronte al parere espresso all'unanimità dalla commissione, per non
assumere la decisione che ci viene indicata da questa
deliberazione.
In caso contrario, siamo convinti, forniremmo certamente una
formidabile occasione a SITAV per ricorrere e per ottenere ra­gione
con estrema facilità.
La decisione che è indicata in questa proposta di deliberazione
deve essere assunta perché, nella sostanza, fa parte di una precisa
procedura seguita fino ad oggi e che conduce necessa­riamente a
ciò: a questo Consiglio regionale non è lasciato nes­sun margine di
manovra.
Secondo aspetto, la trattativa privata. La soluzione della
trattativa privata non ci piace ora, così come non ci è mai
piaciuta nel pas-sato. Se fosse stato per noi, il Consiglio
regionale non si troverebbe, oggi, a doversi esprimere su questa
proposta della Giunta.
Avremmo preferito di gran lunga farne un'altra, molto diversa;
questo lo stiamo dicendo da anni, oserei dire da sem­pre. Ma per
affrontare seriamente e concretamente un proble­ma am-ministrativo
di tale importanza, è indispensabile avere ben chiari gli obiettivi
che si vogliono perseguire. Crediamo di averli avuti nel passato e
crediamo di averli ancora oggi, non li abbiamo modificati.
Ricordo che già nella seduta del 10 gennaio 1992, allorquando si
ammise alla trattativa solo SITAV e si delegò la Giunta re­gionale
per la trattativa privata, il Consigliere Riccarand, fra altri
punti, con una serie di emendamenti, ne proponeva tre di
fondamentali: 1. la stipula di una convenzione con durata breve
(propose allora 6 anni);
2. l'esigenza urgente di rompere l'accerchiamento delle
proprie­tà regionali;
3. la necessità di regolamentare le assunzioni del
personale.
Tutta quell'azione era finalizzata alla rottura del monopolio
SITAV, per consentire finalmente alla Regione di avviare una vera e
propria gara a livello europeo. Eravamo convinti allora, e lo siamo
ancora oggi, che questi devono essere gli obiettivi strategici sul
problema della Casa da gioco. Ogni altra soluzio­ne, che non
affronti di petto tali questioni, costituisce un grave e pericoloso
(e forse anche sospetto) rinvio, che gioca solo a fa­vore di
SITAV.
Terzo punto, aprire la trattativa con SITAV non significa
rag­giungere un accordo con la stessa. L'una cosa non è la
necessa­ria conseguenza dell'altra. Non è per nulla certo che la
trattati­va si concluda positivamente. Vi sono anzi fondati dubbi
sulla possibilità di chiudere positivamente questa trattativa, per
i semplici motivi che dirò in seguito.
Quarto punto, i contenuti della convenzione. Se si giungerà alla
stipula di una convenzione con SITAV, questa dovrà contenere le
indicazioni riportate nella delibera oggi proposta. Vi sono in
quella delibera dei punti fermi, che dovranno essere il
presup­posto per realizzare una positiva novità nella lunga e
comples­sa vicenda, che sin dall'inizio della Casa da gioco ha
segnato molto negativamente i rapporti di questa con la
Regione.
Introducendo quegli elementi nella convenzione, si romperebbe
finalmente il monopolio di SITAV sul Casinò.
Nel caso in cui si giunga ad un sostanziale nulla di fatto, e
ri­cordo qui che le condizioni riportate nella delibera (oggi in
di­scussione) costituiscono per noi un limite invalicabile, rimarrà
solo la soluzione del commissariamento, per la cui predisposi­zione
bisogna accelerare i tempi di elaborazione e di approva­zione del
testo di legge in tempo utile per poter procedere con la gestione
commissariale a partire dal primo gennaio 1994.
Nel caso auspicabile, invece, in cui si giunga ad una soluzione
positiva, avremmo finalmente fatto un deciso passo in avanti
affinché, alla data del 31 dicembre 1999, il nuovo Consiglio
re­gionale possa recuperare il controllo pieno di tutte le
fonda­mentali strutture necessarie per la conduzione e gestione e
per la vita stessa della Casa da gioco; indire una vera e propria
ga­ra, con tutte le ditte che vogliono partecipare, poste su di un
piano di assoluta parità, senza sostanziali condizioni
privilegia­te per nessuno e, quindi, finalmente con un vero potere
di go­verno del nuovo affidamento da parte dell'ente Regione.
Un'ultima serie di considerazioni sulla delega alla Giunta per
la trattativa. Può apparire questa una scelta bloccata: la Giunta
regionale avoca tutto a sé, decide tutto da sola. Un'altra
soluzione avrebbe potuto essere quella della nomina di una
commissione apposita, nella quale poi ogni forza politica, sia di
maggioranza che di opposizione, avrebbe voluto e forse anche dovuto
legittimamente essere rappresentata; poi si sarebbe do­vuto
ricominciare per la piena conoscenza della questione ecce­tera
eccetera. Credo invece che la soluzione proposta sia
fon­damentalmente giusta: riconosce all'esecutivo il compito di
dare corpo e gambe alle indicazioni date dal Consiglio regionale.
Si tratta di riconoscere alla Giunta le sue essenziali
funzioni.
Importante è qui, piuttosto - e ci si deve richiamare
all'esecu­tivo, al Presidente -, che ci sia un preciso impegno a
che si mantengano con il Consiglio, attraverso la IV Commissione,
continui momenti di verifica che seguano passo per passo,
con­tenuto per contenuto, difficoltà per difficoltà, tutta la
trattativa e i suoi risultati.
Presidente -
Ha chiesto la parola il Consigliere
Tibaldi.
Tibaldi (LN) -
Sarei subito tentato di dare alcune
risposte di tipo politico al Consigliere Florio su alcune
considerazioni che ha fatto. E che sono state fatte anche perché
non conosce sufficientemente la documentazione che è stata
presentata dalle due società; quindi, non ha potuto fare una
valutazione specifica.
Il mio intervento lo articolerò in due momenti essenziali: un
primo, di tipo tecnico, affinché tutti i consiglieri presenti in
quest'aula vengano a conoscenza di alcune riflessioni e
valuta­zioni personali; un secondo, di tipo politico, che vorrà
mettere in evidenza la contraddittorietà della scelta della Giunta
regio­nale in merito alla questione del rinnovo della concessione
della gestione della Casa da gioco.
Il primo punto che mi sembra doveroso portare a conoscenza di
questo Consiglio è la superficialità della disamina della
com­missione specifica, di quella commissione tecnico-politica di
cui ha parlato poco fa Florio. Perché superficialità della
disamina? Per il semplice fatto che questa commissione era sì
composta da tre personaggi politici nominati all'interno di codesta
assem­blea, da tre esperti, tre professori; però, i momenti di
valuta­zione si fondavano su presupposti statici e non
dinamici.
Mi spiego. La valutazione che è stata fatta da questa
commissione si basa esclusivamente su un malloppo di documenti, che
sono stati forniti nel mese di luglio alla Giunta e che poi sono
stati consegnati per l'esame alla specifica commissione; ma nessuno
di questi componenti all'interno della commissione ha valutato in
maniera concreta l'evolversi della vicenda dal giugno 1991, cioè da
quando si è innestata questa procedura.
É come dare una valutazione guardando una fotografia oppure
visionando un film: il risultato mi sembra sia completamente
diverso. Quindi una valutazione molto statica, molto formalistica,
molto documentale, ma molto poco sostanziale. Infatti, il risultato
che abbiamo dal rapporto conclusivo fornitoci dalla commissione "ad
hoc" è una dimostrazione esclusivamente documentale, an­che se,
tuttavia, ci sono numerosi punti oscuri, numerose per­plessità,
numerosi dubbi, che non sono mai stati chiariti.
Questo è dovuto essenzialmente alla frettolosità con la quale a
luglio siamo stati chiamati noi consiglieri, noi nuovi consiglieri
soprattutto, a dover decidere su una delibera che ci è stata
pro­posta dal Presidente della Giunta, la famosa delibera di Giunta
che porta la data del 19 luglio e che è stata approvata dal
Con­siglio nella seduta del 26 luglio, ed alla relativa
tranquillità che si è invece verificata dopo l'esame della
commissione.
Voglio solo ricordare che la commissione ha terminato il suo
esame il 25 settembre; il 2 ottobre, noi della IV Commissione,
abbiamo avuto un incontro con i professori e i componenti politici
della commissione "ad hoc". Dal 2 ottobre al 28 ottobre: silenzio,
non si è più parlato di Casinò, se non nelle stanze della
maggioran­za per mettersi d'accordo sulle scelte politiche da
compiere, ignorando completamente gli spunti che potevano provenire
dai nuovi consiglieri di minoranza.
Qui, un rammarico e un rimprovero che faccio anzitutto al
Presidente della IV Commissione per non averla mai convoca­ta, o
perlomeno per averla sottovalutata, per aver soffocato il suo
ruolo.
So che c'erano delle differenze, rispetto al passato, di ruolo
fra la IV Commissione di oggi in questa legislatura e la IV
Com­missione della legislatura passata; comunque, dai
rappresen­tanti di questa commissione sarebbero potuti nascere
degli spunti significativi che magari avrebbero portato una
migliore armonia di dialogo anche all'interno di questa aula.
Ci sono ancora delle piccole rimostranze da fornire sulla
com­posizione della commissione. Sì, la commissione è stata scelta
in quest'aula; sì, l'abbiamo votata tutti quanti; ma nessuno di noi
ha delegato un funzionario della Giunta regionale a presie­dere
questa commissione. Perlomeno, la Lega Nord ha delegato Dino
Viérin, Presidente della Giunta regionale, a presiederla.
É una questione così importante, dove si parla di 200 miliardi o
più di fatturato all'anno, per la quale non si può delegare un
funzionario.
Quindi mi sembra che la volontà del Consiglio in questo punto
sia stata completamente travisata; non so gli altri consiglieri
della maggioranza come possano accettare supinamente questa volontà
della Presidenza della Giunta; noi, comunque, la con­testiamo.
Le valutazioni della commissione "ad hoc" vedo che sono
recepi­te nell'atto che oggi ci propone la Giunta, fanno parte
integran­te della premessa sulla quale dobbiamo poi esprimerci;
vorrei ricordare che la commissione tecnico-politica ha fornito un
tracciato, ci ha indicato un percorso, non è che questo Consiglio
debba accettare per intero quanto ha detto la commissione.
La concessione è un provvedimento amministrativo a forte
conte­nuto politico, quindi prevale la volontà di questa assemblea
ri­spetto a quello che ci hanno detto questi eminenti
professori.
Passo all'analisi di tali requisiti, specie alcuni di essi, che
han­no creato forti dubbi e forti perplessità e che lasciano delle
zone d'ombra.
Quanto al requisito uno, il capitale sociale, mi sembra che non
ci siano problemi: 16,5 miliardi per la SITAV, 60 miliardi per la
FINOPER, e la commissione "ad hoc" ha ritenuto che entrambe le
società hanno dimostrato di possedere un capitale decisa­mente
superiore al limite stabilito dal bando di delibera, fissato in 10
miliardi. Quindi non ci sono problemi.
I grossi problemi sono nel secondo requisito: trasparenza ed
af­fidabilità dell'azionariato. Certo, caro Florio, siamo coscienti
pienamente che trasparenza voglia dire una cosa, affidabilità ne
voglia dire completamente un'altra, però, su entrambi questi
requisiti, ci sono gravi lacune. Anzitutto, bisogna ricordare che
il gioco di azzardo costituisce pur sempre una deroga al codice
penale, una deroga che è tollerata dallo Stato italiano, ma non è
ancora regolamentata pienamente.
Ci sono delle indicazioni legislative che ci sono state fornite
anche nei vari pareri dai consulenti che sono stati interpellati e
dalla Giunta regionale e dalla IV Commissione (quando aveva ancora
il potere di dire la sua), e ci sono delle direttive comunitarie
che stanno creando un percorso. Il principale requisito che si
chiede è l'identità soggettiva della persona giuridica o fisica che
sia, con la quale l'ente pubblico va a trattare; tutti gli altri
sono in subordine.
Dai documenti non mi sembra che SITAV abbia dimostrato né
trasparenza né affidabilità, e vi dimostrerò il perché. É un
re­quisito fondamentale che già nel recente passato, nella
proce­dura avviata dalla Giunta Bondaz si arenò, perché mancava. La
stessa Giunta Lanivi, dopo aver richiesto ripetutamente di ottenere
documentazione adeguata a dimostrare trasparenza ed affidabilità
della SITAV, dichiarava, con la delibera 34 del 13 novembre 1992,
di considerare la risposta fornita dalla SI­TAV in data 30 ottobre
1992 insufficiente, e comunque non idonea allo stato, ai fini della
valutazione suddetta.
Di conse­guenza, la Giunta Lanivi deliberava di interrompere
ogni trattativa privata con SITAV, non avendo potuto ottemperare
alla direttiva emessa dal Consiglio regionale il 10 gennaio 1992,
ritenendo necessario di effettuare ulteriori controlli sulla
trasparenza e sulla affidabilità dell'azionariato. In poche
paro­le, la precondizione che era stata fissata dal Consiglio non
ave­va ancora trovato alcun risultato concreto.
Ma la cosa importante è anche che la delibera della Giunta
Lanivi non è mai stata impugnata in via amministrativa da SITAV, e
neppure è più impugnabile, perché è scaduto il ter­mine previsto
dalla legge.
Allora mi chiedo come possono questi componenti della
commissione tecnica aver constatato l'esi­stenza del requisito il
15 luglio 1991. É una domanda che ho posto ai professori durante
l'incontro del 2 ottobre, ma mi han­no risposto:
"Noi abbiamo
basato la nostra valutazione sui do­cumenti che ci sono stati
consegnati".
E già questa è una rispo­sta sintomatica.
Sull'argomento si può anche consultare il parere che è stato
fornito dall'avvocato Andrea Comba al Consiglio regionale del 5
febbraio 1993; parere richiesto dal Consigliere Chenuil, che era
allora Pre-sidente della IV Commissione, parere che è
straordi­nariamente in contrasto con quanto dicono gli esperti in
questa occasione.
Quindi c'è questo primo grande scoglio invalicabile; mi chiedo
come la commissione abbia potuto dimostrare la tra­sparenza e
l'affidabilità dell'azionariato alla data convenzionale del 15
luglio 1991. É impossibile e penso che - con un briciolo di buon
senso e un po' di logica - ci arriviate tutti.
In aggiunta, per ritornare alle indicazioni legislative di cui
vi dicevo prima, il disegno di legge sui casinò in preparazione al
Parlamento prevede che non possano essere date concessioni di
gestione a società che abbiano, fra i loro soci, persona
condan­nata per reati compiuti nella gestione di casinò in
Europa.
É la proposta di legge 242 del febbraio 1993 - spero che la
Giunta ne sia a conoscenza - e che reca titolo:
"Regolamentazione dell'esercizio delle Case da gioco".
In
particolare, all'articolo 7 si stabilisce che per partecipare ad
una gara pubblica di aggiudi­cazione, il potenziale concessionario
deve dimostrare il possesso dei requisiti morali e
professionali.
E inoltre si prevede l'istitu­zione di un nucleo speciale di
polizia composto da personale di pubblica sicurezza, il quale ha,
fra i compiti principali, quello di verificare le qualifiche e le
qualità morali dei soci e degli am­ministratori delle società di
gestione.
Sulla stessa lunghezza d'onda vi è una direttiva della CEE, già
recepita con legge dello Stato nel 1990 - e che quindi ha validità
anche sul nostro territorio - che richiede il requisito della
ono­rabilità dei soci.
Ce l'hanno tutti i soci SITAV? No, non ce l'hanno tutti, e
adesso vedremo perché. Perché SITAV ha, fra i suoi maggiori
azionisti, Franco Chamonal, condannato per furto aggravato nei
confronti della Regione autonoma Valle d'Aosta, con sentenza in
terzo grado il 30 maggio scorso a 5 anni e 9 mesi.
Questo per quanto riguarda la trasparenza; per quanto riguarda
invece l'affidabilità, anche alcuni manager SI­TAV hanno
partecipato alla distribuzione in nero dei proventi di questi
furti, che lui ha organizzato, in quanto erano titolari di quote
SAISET intestate fiduciariamente ad alcune società facenti capo ad
un commercialista di Saronno, che era noto per operazioni di
riciclaggio di denaro sporco.
Inoltre, sempre per riallacciarci a quel progetto di legge 242
all'esame del Parlamento, la
Police de jeux
francese ha
estro­messo Chamonal dalla gestione dei Casinò di Beaulieu e di
Chamonix, in quanto ha commesso gravi irregolarità nella
con­duzione dei giochi.
Penso che abbiate visto il prospetto dell'azionariato SITAV e la
persona di Franco Chamonal compare chiaramente in una so­cietà, che
è la VALSER.
Ma vediamo qual è il peso specifico di questo personaggio
all'interno di SITAV, perché se si ragiona solo sui documenti che
ci sono stati presentati, possiamo dire che il peso specifico è
minimo e, in qualche maniera, ovviabile. In realtà non è così.
Purtroppo una disamina più approfondita compiuta dalla Giunta,
dalla IV Commissione, da qualsiasi organismo tecnico-politico
nominato dal Consiglio, comunque, senza sprecare quel prezioso
tempo che è passato nel mese di ottobre, avrebbe potu­to chiarire
tante domande che ancora ci poniamo.
Chamonal detiene il 25 percento delle azioni VALSER, che sono
pari al 5,3 percento di SITAV, le quali sono sottoposte a
seque­stro penale da un decennio. In caso di dissequestro di queste
azioni VALSER - e non sembra molto lontano il tempo in cui si verrà
al dissequestro, si tratta solo di vedere quando Bruno Masi potrà
essere giudicato, perché il suo giudizio è stato so­speso per
ragioni di salute -, è ipotizzabile che Masi e Giovan­nini cedano
le proprie quote a Franco Chamonal, non certo ai gruppi milanesi di
Casella e Gerini, con i quali sono stati sem­pre in lite.
Ma il grosso peso specifico Chamonal lo ha nella SFIT, perché
sembra che comandi la quasi totalità del capitale SFIT. La SFIT
possiede il 22,06 percento di SITAV, ed i documenti pre­sentati
dalla società neppure lo citano; è ovvio, lui sembra che abbia
utilizzato dei prestanome, o meglio delle società fiducia­rie, per
poter mascherare la sua presenza.
Farei una piccola parentesi perché sulla base degli elementi che
ho raccolto serve fare alcune riflessioni sulla vicenda SFIT.
Questa vicenda inizia nella primavera del 1987, quando un tale
architetto Monti per conto di Chamonal offre a tutti i soci di
acquistare le loro azioni a valore nominale. In una lettera da
costui inviata ai soci si fissa in 15 giorni il termine per
rispon­dere all'offerta. Alla scadenza tutti i soci rispondono
positiva­mente, ma l'arch. Monti non adempie agli impegni
assunti.
Dopo qualche mese i soci di minoranza, che sono Santamato,
Albonico, Zorli Papini e gli eredi Viganò che compaiono nelle carte
che abbiamo a nostra disposizione, apprendono che i loro colleghi
di maggioranza, Petetti e Melchioni, hanno venduto nel frattempo il
60 percento del capitale SFIT direttamente a Chamonal, il quale
avrebbe intestato una società fiduciaria, la EVAT (Ente
valorizzazione Alpe di Teglio, che è della Valtelli­na) con
amministratore unico l'avv. Francesco Gelmi, di Capo Riaceo.
Nell'autunno del 1987 i soci di minoranza SFIT, San­tamato,
Albonico, Zorli Papini e Viganò, citano in giudizio l'arch. Monti,
chiedendo che assolva all'impegno assunto di ac­quistare le loro
azioni. Ma l'avv. Marco Iani (e questo potrebbe essere un
riferimento per compiere un'ulteriore indagine, ho qui l'indirizzo
e il numero di telefono qualora fosse interessata la Giunta),
difensore di Monti, capisce che il suo cliente corre il rischio di
trovarsi con il 40 percento delle azioni SFIT, in quanto la prima
parte, il 60 percento, era stato ceduto diretta­mente da Melchioni
e da Petetti a Chamonal, sborsando una consistente cifra di denaro
senza avere la possibilità di rivendi­ta o di influenza sulle
decisioni nell'ambito di SFIT e, tanto meno, nell'ambito di
SITAV.
L'avv. Iani decide di respingere la richiesta fatta dai soci di
mi­noranza, e di sostenere l'alternativa che se la famosa lettera
sottoscritta da Monti doveva essere considerata impegno
irre­vocabile e idoneo a determinare l'acquisto, tale impegno
doveva valere anche nei confronti delle azioni Melchioni e Petetti,
ven­dute direttamente a Chamonal, o meglio alla sua fiduciaria, la
EVAT, poco prima. In sintesi, Iani chiede che siano consegnate al
suo cliente anche le quote Melchioni e Petetti e a questo sco­po
procede ad istanze di sequestro.
Riesce ad ottenere il sequestro sulle azioni Melchioni e custode
è l'avv. Salvatore Triffirò di Milano (anche questo è un elemen­to
che può essere utile a questa indagine conoscitiva), ma non riesce
nei confronti di Petetti, che le sottrae all'azione cautela­re.
Iani ricorre perfino in cassazione ma senza esito.
La causa fra l'arch. Monti e gli azionisti SFIT prosegue e,
im­provvisamente, nel 1992 Santamato e Albonico dichiarano di voler
rinunciare all'azione.
La dichiarazione di rinuncia viene presentata da uno studio
legale notoriamente collegato con l'avv. Gelmi e questo, in
particolare, conferma la notizia che Santamato e Albonico avrebbero
venduto a Chamonal, che così sarebbe passato a controllare oltre
l'80 percento del capitale SFIT.
Successivamente si apprende che anche Zorli Papini avrebbe
venduto a Giovanni Cotta, già alleato con Chamonal; Zorli Papini
smentisce, ma Giovanni Cotta, con l'ausilio dell'avv. Gelmi,
procede al sequestro delle azioni.
Attualmente l'arch. Monti sta proseguendo nella sua azione
le­gale contro Chamonal, ormai convinto che, se riuscisse a
vince­re la causa, si troverebbe in possesso di un pacchetto
azionario SITAV pari al 22 percento, pacchetto in grado di incidere
sulla maggioranza degli azionisti e quindi vendibile a peso
d'oro.
La vertenza civile pende innanzi alla VIII Sezione del
Tribuna­le civile di Milano. Mi sembra anche questo importante per
ve­rificare attentamente e puntualmente quello che ora sto
dicen­do.
Sono più che noti i contrasti di interessi fra SFIT e SITAV; si
veda ad esempio la recente assemblea del 16 luglio scorso, dove la
SFIT ha chiesto la messa in liquidazione di SITAV.
Tutta la vicenda SFIT è diffusamente conosciuta in Valle
d'Aosta, ma la relazione dei commissari non ne fa alcun cenno e la
documentazione fornita ad integrazione del requisito 2 fa sparire
ogni traccia della vicenda, includendo fra gli azionisti SFIT
coloro che hanno già venduto a Chamonal (i fratelli Mel­chioni) e a
società a responsabilità limitata che sono la INIFIL e la SAN
BABILA S.r.l., che devono essere necessariamente intestatarie e
fiduciarie di Chamonal. Infatti, queste società, così come la EVAT,
hanno sede in Valtellina, ed i detentori delle quote non hanno la
fama di essere possessori di grandi ri­sorse patrimoniali; in
particolare il sig. Locatelli, che compare nei documenti, è un ex
funzionario della Camera di commercio ed assieme a lui compaiono i
suoi due figli.
Quindi mi sembra che qui la Regione abbia il potere-dovere di
indagare, verifi­cando i fatti esposti presso gli avvocati che ho
citato. Appare evidente che se l'Amministrazione regionale si
accontentasse della superficiale disamina della commissione
speciale, come dicevo prima, o anche della disinvolta
documentazione che è stata fornita da SITAV in questa occasione,
tale punto potrebbe costituire in un futuro molto prossimo un
elemento di ricorsi in via amministrativa o addirittura di
verifiche da parte della magistratura penale.
In SFIT compare addirittura un socio defunto, Virginia Petetti;
altro indice dell'oscurità della composizione societaria. La don­na
è deceduta nel 1989; nel 1991 compariva nell'assetto socie­tario
insieme ai suoi eredi, nel 1993 gli eredi sono scomparsi e rimane
lei. Mi chiedo se la morte sia o no causa ostativa all'esercizio
del diritto di voto.
Ma chiudo questa vicenda SFIT. Chamonal ha tuttavia intrec­ciato
altri rapporti con soggetti all'interno di SITAV per creare quella
che è la scalata all'interno del capitale azionario. Anzi­tutto
SFIT possiede il 2,18 percento della GRANDE UFFICIA­LE RIVELLA, e
queste azioni provengono dall'eredità di Cotta. La SFIT è una
finanziaria che fa capo al conte Zorli di Bagna­cavallo e non era
mai stata azionista degli eredi Rivella, anzi era sempre stata in
contrasto con i medesimi.
Bruno Masi per anni aveva mediato questi contrasti fra il gruppo
di Milano fa­cente capo a Zorli e i gruppi di Torino, divisi fra
loro nella con­trapposizione fra i fratelli De Giovanni e gli eredi
Cotta, e in mezzo stanno le signore Elisabetta Milano e Rossi
Borzone. Quindi anche questa presenza del 2,18 percento nella
GRAN­DE UFFICIALE RIVELLA costituisce un elemento di ulteriore
quota posseduta da SFIT.
Chamonal sembra che controlli, o forse ha addirittura
acquista­to, buona parte delle azioni della famiglia Cotta,
equivalenti a quasi l'8,5 percento delle azioni SITAV. Nella
documentazione fornita da SITAV sono comprese tre istanze di
sequestro e i relativi decreti sono concessi dal tribunale.
Le istanze sono state promosse in due casi da Giovanni Cotta nei
confronti della sig.ra Zorli Papini, per ottenere il sequestro di
circa 910mila azioni SITAV e di 139mila azioni SFIT, e in un caso
dalla contessa Barsanti Cotta nei confronti della sig.ra Armosi­no,
per ottenere il sequestro di 116mila azioni SITAV. In tutti e tre i
casi il Tribunale di Monza per Giovanni Cotta e quello di Milano
per la Barsanti Cotta hanno concesso il sequestro. Ma qual è
l'elemento importante di questa vicenda: il fatto che tutte e tre
le istanze siano state presentate dall'avv. Gelmi per conto degli
interessati.
L'avvocato che è amministratore unico di EVAT S.r.l., già
intestataria di quel 60 percento famoso delle azioni SFIT, è il
professionista che dal 1987 assiste Chamonal nella vicenda SFIT. Il
fatto che l'avv. Gelmi assista anche la famiglia Cotta è la
dimostrazione documentale dell'accordo in­tervenuto fra codesta
famiglia e Chamonal, o forse addirittura della intervenuta vendita
di azioni fra i due soggetti.
Ultimo punto, sempre per valutare il peso specifico di Chamo­nal
all'interno dell'azionariato SITAV, è che sembra che con­trolli,
tramite Giovanni Cotta e il suo avvocato Gelmi, le azioni della
famiglia Zorli Papini, pari a circa il 5,50 percento di SI­TAV.
In conclusione, qual è il riassunto schematico che si può dare
dell'azionariato SITAV?
Esistono due grossi gruppi contrapposti: da un lato, gli eredi
della GRANDE UFFICIALE RIVELLA più UNIFIDE, che as­sommano il 38,8
percento del capitale sociale, dall'altro, SFIT più gli eredi
Cotta, più le azioni vendute da Zorli Papini, che più o meno
assommano al 36 percento di SITAV. Fra loro c'è il 21,21 percento
di VALSER, che sono le quote sequestrate, e po­co più di un 3
percento della sig.ra Milano.
A questo punto appare evidente che il futuro di SITAV dipende
totalmente dalla sorte di VALSER, le cui quote sono ancora sotto
sequestro. Riassumendo, la posizione societaria di Cha­monal
all'interno di SITAV potrebbe essere la seguente: il 25 percento di
VALSER, che equivale al 5,30 percento, la totalità del capitale
SFIT pari al 22,6 percento, le azioni della famiglia Cotta pari
all'8,5 percento, le azioni della famiglia Zorli Papini pari al
5,50 percento, per un totale del 41 percento. In caso di
dissequestro delle azioni VALSER è più facile che Masi e
Gio­vannini cedano a Chamonal le proprie quote piuttosto che al
gruppo rappresentato da Casella e Gerini.
É evidente che si potrebbe arrivare alla situazione paradossale
che un pregiudi­cato abbia il controllo della maggioranza assoluta
di SITAV e la Regione vada a trattare con questa persona.
Chiudo la parentesi sulla trasparenza dell'azionariato, per
aprire quella sulla affidabilità, sempre da un punto di vista
tecnico. Lo Statuto SITAV prescrive che ogni delibera assem­bleare
debba essere approvata con la maggioranza rappresen­tata da una
quota di capitale pari ad almeno il 51 percento.
Data la notoria litigiosità dell'azionariato SITAV, è stato
creato un patto di sindacato che lo supera, arriva a circa il 60
percen­to, ma, per superarlo, ha dovuto ottenere l'adesione della
ma­gistratura di Torino. Pertanto SITAV è una società in cui ogni
decisione assembleare, anche in materia di conduzione azienda­le,
deve essere preventivamente sottoposta all'appro­vazione dei
giudici. Questa situazione potrebbe essere facil­mente ribaltata il
giorno in cui Chamonal, ottenuto il disse­questro delle azioni
VALSER, riuscisse a sindacare le azioni SFIT con quelle VALSER e
con quelle della famiglia Cotta.
Su questi punti chiedo una maggiore verifica e riflessione
rispetto a quelle che finora la commissione "ad hoc", o la IV
Commissio­ne, o il Consiglio regionale hanno dedicato.
Il requisito 3 non presenta problemi particolari, mentre ci sono
nel requisito 4, che richiede comprovate capacità manageriali. La
Commissione "Bortoli" dichiara incompleta la documenta­zione
fornita da entrambe le società, soffermandosi sulla man­canza di
qualche referenza aziendale.
Mi sembra una metodo­logia di valutazione piuttosto
formalistica: come è possibile che la commissione abbia ignorato
totalmente che tre manager SI­TAV sono sottoposti dalla
magistratura aostana ad indagini giudiziarie, per ipotesi di reato
che sono abbastanza gravi e so­prattutto inquietanti, visto il
concorso attribuito con i cosiddetti prestasoldi o cambisti, che
costituiscono l'area grigia intorno al Casinò, in cui si sospettano
infiltrazioni di criminalità e di ope­razioni di riciclaggio di
denaro sporco?
Non mi sembra, infine, che la commissione o forse il Consiglio
regionale possano o debbano esimersi da una valutazione con­creta
delle capacità manageriali dei dirigenti SITAV, valutando lo stato
della gestione aziendale in questi ultimi anni, e i risul­tati che
sono ben noti e visibili nella loro compiutezza, tanto più che
quotidiane ed insistenti sono le critiche che provengono dalla
clientela e dal personale dipendente.
Nell'ultima gestione, quella del 1993, mi risulta che la Regione
sia intervenuta, ai sensi dell'articolo 13, erogando già una
quantità di denaro che si aggira sui 6 miliardi. Però sono dati che
ho in via ufficiosa e non in via ufficiale, quindi mi limito solo a
citarli.
Requisito 5: patrimonio o garanzie equipollenti di almeno 40
miliardi a garanzia del livello degli introiti attuale. La società
FINOPER non ha dimostrato, secondo i professori, il possesso di
tale requisito alla data del 15 luglio 1991, come d'altronde anche
SITAV non ha dimostrato, secondo noi, la trasparenza e
l'affidabilità dell'azionariato.
Premesso che alla data del 30 luglio 1993 la solidità economica
è stata ampiamente dimostrata - quindi in una data a noi più vicina
il requisito ha comunque ricevuto una certa dimostra­zione - sembra
che FINOPER avrebbe potuto dimostrare tut­tavia questa mancanza di
garanzia patrimoniale di solidità economica solo nove giorni dopo
quel 15 luglio, quella data con­venzionale, e cioè il 24 luglio
1991.
Infatti, se al 15 luglio FI­NOPER dimostrava secondo gli esperti
- il cui parere è comun­que opinabile - un valore patrimoniale o
garanzie equipollenti per quasi 18 miliardi, al 24 luglio tale
valore era superiore alla soglia dei 40 miliardi. Basta sommare i
35,7 miliardi di patri­monio netto più i 4,7 miliardi di garanzia
equipollente. Per no­ve giorni FINOPER non ha quella solidità,
quindi è stata esclu­sa da un'eventuale trattativa privata, non
dico dalla trattativa privata.
Stando alla documentazione contabile, dunque, FINOPER avrebbe
dimostrato il possesso del requisito della credibilità fi­nanziaria
solo nove giorni dopo la data del 15 luglio, mentre SITAV, sulla
trasparenza e affidabilità - che comunque per noi è un requisito
predominante - non l'ha mai dimostrato, tant'è che la delibera del
Consiglio regionale del 10 gennaio scorso ha approvato una delibera
della Giunta Lanivi, che bloccava la trattativa privata con SITAV
per l'assenza di questo requisito. Non ci sono stati ricorsi,
quindi l'atto amministrativo è diventa­to definitivo e valido a
tutti gli effetti di legge.
Requisito n. 6: disponibilità finanziaria per circa 70 miliardi
per investimenti di sviluppo. E qui la situazione mi sembra an­cora
più paradossale, perché un medesimo ragionamento può essere fatto
per lo studio di questo requisito.
Solo la lettera del Crédit Agricole sembra soddisfare, secondo i
professori, la ri­chiesta finanziaria ed è comunque, anche
considerandola isola­tamente, sufficiente alla dimostrazione della
garanzia doman­data dal bando: Crédit Agricole concede un
affidamento per 70 miliardi, quindi non riesco a capire come mai
sia stata utilizza­ta questa severità nei confronti di una società
e una certa leg­gerezza nei confronti dell'altra.
Mi sembra che fra tutte le let­tere prodotte fra SITAV e
FINOPER, sia l'unica che attesti l'avvenuta concessione di un fido
per un periodo illimitato; pe­raltro, la commissione mette in
dubbio in maniera stupefacente il significato di una frase:
"...destiné à l'investissement et au développement du Casino de
Saint-Vincent...",
insinuando che il fido possa essere stato
concesso sia per il finanziamento delle operazioni di rilevamento o
costruzione delle infrastrutture ac­cessorie alla Casa da gioco,
come previsto dal requisito succes­sivo, che è il numero 7, sia per
gli investimenti successivi e con­seguenti, come richiesto da
questo requisito di cui vi sto par­lando.
Mi sembra che i dubbi che hanno condizionato il parere di questa
commissione siano fugati da una attenta lettura di tutta la lettera
di affidamento. In apertura, il documento del Crédit Agricole parla
esplicitamente di
..."procédure d'acceptation pour la reprise de
la gestion du Casino de Saint-Vincent"
, quindi su questo punto
la critica della Commissione "Bortoli" mi sembra addirittura
esasperata.
Le altre lettere di affida­mento di FINOPER possono essere anche
contestate, ma alla medesima conclusione si può arrivare anche per
quelle SITAV. Infatti, a prescindere dalla valutazione della
potenziale capaci­tà di indebitamento, le lettere rilasciate dalle
banche a SITAV sono incomplete e di dubbia interpretazione.
La COMIT, la Banca Commerciale Italiana, si dichiara disposta a
concedere finanziamenti a SITAV previa idonea garanzia; il fatto
che le garanzie non siano definite dimostra che non si tratta di un
af­fidamento, anzi l'affidamento non è stato deliberato; si tratta
piuttosto di una lettera di intenti e basta.
La stessa cosa per quanto riguarda l'Istituto S. Paolo di
Torino. La Cassa di ri­sparmio di Torino addirittura non ha
concesso a SITAV un af­fidamento bancario deliberato dall'organo
competente, ma una semplice dichiarazione di benevolenza della
filiale, che si di­chiara disponibile a sottoporre la richiesta
all'organo competen­te. Ma anche qui, come si fa ad intendere tali
documenti lettere di affidamento? Mi chiedo sulla base di quali
elementi questi professori abbiano potuto fondare il loro
parere.
Ultimo requisito, il n. 7: disponibilità di infrastrutture
accesso­rie alla Casa da gioco o di capitale sufficienti a
rilevarle o co­struirle. Questo è il requisito più anomalo, perché
prima cosa non indica quali sono queste infrastrutture, non sono
indicate dal bando, e questa è una carenza del bando; purtroppo,
non abbiamo potuto valutarla prima per il fatto che la frettolosità
non ci ha permesso di fare un esame più completo.
E poi il valo­re: il bando non dice nemmeno qual è il valore
potenziale ove la società subentrante, o la medesima società,
dovrebbe far fronte come impegno finanziario.
Come può una qualsiasi società di­mostrare di possedere capitali
sufficienti a rilevare o costruire tale infrastruttura quando il
bando non lo specifica? La SITAV ha le infrastrutture; ma qualsiasi
altro candidato allora è ma­tematicamente escluso, perché non sa
quanti soldi deve impe­gnare o deve investire in quella
direzione.
Chiudo questo momento tecnico, che mi sembrava necessario
portare alla luce dei Consiglio, perché potrebbe dare lo stimolo a
fare ulteriori approfondimenti non solo su determinati re­quisiti,
ma su tutti i requisiti richiesti nel bando.
La cosa più sconcertante è quella relativa alla trasparenza e
affidabilità dell'azionariato, che non so come si possa dimostra­re
che esista. Non so con quale coraggio oggi noi consiglieri possiamo
dire che la SITAV lo ha dimostrato. Voi mi direte che, in effetti,
la delibera prevede un ulteriore esame; sono d'accordo, è contenuto
nel documento che oggi an­diamo a valutare.
Ma perché allora prendiamo solo in conside­razione SITAV, che
deve dimostrare la trasparenza e l'affida­bilità - è il requisito
fondamentale -, e non prendiamo in consi­derazione anche FINOPER,
che possa dimostrare in un sup­plemento di istruttoria successivo
anche la sua solidità finan­ziaria, che per nove giorni dalla data
del 15 luglio 1991 non è mai stata dimostrata? Perché questa
severità con gli uni e questa leggerezza con gli altri?
Tornando alla trasparenza ed affidabilità, mi sembra doveroso da
parte della Giunta approfondire la reale partecipazione azionaria
di Chamonal, della quale ho dato qui alcune indica­zioni; sono però
indicazioni che mi sembrano pesanti, gravi. Devono comunque dare
origine ad una fase di verifica successi­va.
Come facciamo ad andare a trattare oggi con SITAV, quan­do
sembra che una persona che è stata condannata per reati contro la
pubblica amministrazione - condanna in terzo grado, condanna
definitiva, inoppugnabile - sia stata scacciata dalla
Police de
jeux
francese? Come mai oggi non viene considerato tale fatto o
viene sottovalutato, o perlomeno c'è stato tutto questo momento di
silenzio, in questo mese o in questi due me­si, su fatti che magari
alcuni di voi conoscevano e che io ho sco­perto facendo indagini
personali?
Non penso che possiamo chiudere un occhio di fronte a questi
problemi, perché non sono di secondaria importanza. Problemi che
sono stati sollevati non solo in sede aostana, ma vengono sollevati
anche in sede romana da un'interpellanza dell'On. Borghezza della
Lega Nord, dove chiede alcuni chiarimenti sulla presunta relazione
fra i fondi neri del Sisde e la dirigenza dell'azionariato
SITAV.
Parlo di presunzione, non conosco oltre determinate misure la
veridicità di quanto è scritto in quest'interpellanza, dove si dice
fra l'altro:
"...sembra che l'au­torità giudiziaria stia
indagando ad Aosta circa vicende relati­ve alla inchiesta di fondi
neri del Sisde in connessione con la gestione del Casinò di
Saint-Vincent".
Sono argomentazioni gravi, che devono essere comunque provate,
non spetta a me farlo; però, è dovere di quest'Amministrazione non
mettere la testa sotto la sabbia, ma cominciare a darsi da fare
seriamente per risolvere questi problemi sulla trasparenza e sulla
affida­bilità, che ormai vanno avanti da due anni e mezzo.
La decisione è politica, torno un attimo su questo importante
concetto. Siamo noi che dobbiamo decidere in tale sede e il
Consiglio regionale è l'organo sovrano; dobbiamo decidere quale
sarà la sorte di tutto il lavoro che è stato fatto fino adesso; mi
riferisco, ovviamente, alla nuova legislatura, e comunque que­sta
valutazione degli esperti è assolutamente insufficiente e non può
essere presa come presupposto per delle considerazioni
successive.
Non penso che il nostro Presidente della Giunta, che è una
per­sona di cultura ed intelligente, voglia assumersi la
responsa­bilità di una decisione
contra legem
, perché sarà
poi lui che do­vrà sottoscrivere una convenzione eventuale con il
gestore; quindi, penso che abbia la sensibilità e l'intelligenza
necessaria per valutare attentamente e approfonditamente le
questioni che oggi ho sollevato.
É evidente che comunque questa delibera contiene in sé una
profonda contradditorietà politica. Ho notato il
revirement
di molti partiti e movimenti sull'atteggiamento da tenere nei
con­fronti della questione "gestione della Casa da gioco": alcuni
mesi fa gli stessi partiti avevano proposto soluzioni esattamen­te
contrarie, se non opposte, a quelle che oggi vengono a noi proposte
in aula. Vorrei sapere perché, cosa è cambiato da pri­ma ad oggi:
mi sembra proprio niente, anzi forse la situazione si è
aggravata.
Era già grave nel 1983, quando intervenne la magistratura, in
dieci anni si è sclerotizzata, si sono acuiti i dissensi fra i soci
all'interno di SITAV, forse sono intervenute infiltrazioni
criminali che oggi non conosciamo e neppure ci siamo preoccupati di
conoscere, questo è il grave.
Sono cambiate tante maggioranze, sono cambiate tante giunte e
tante amministrazioni, ma il metodo è rimasto lo stesso - di­ceva
Riccarand il 9 febbraio 1992 - quello di fare trattative pri­vate
con la SITAV, e qui mi riallaccio al discorso che ha fatto prima
Florio, che voleva condire di una certa eloquenza la po­sizione dei
Verdi.
I Verdi hanno esattamente cambiato rotta e non potete negarlo,
perché l'Assessore regionale addirittura scrisse un libro sul
Casinò, dove le sue prese di posizione usci­rono nette. Cosa è
cambiato oggi per i Verdi? É cambiato tutto, quando solo pochi mesi
fa la posizione era contraria? Non mi pare che dalle scarse
argomentazioni, da quelle poche frasi che ha detto prima Florio,
sia giustificato questo vostro atteggia­mento. Riccarand diceva:
"...il fare trattative privata con SITAV indica in modo
eloquente una subordinazione da parte della Giunta regionale nei
confronti di SITAV, o addirittura l'esi­stenza di interessi che
sono esterni al Consiglio regionale".
Oggi, mi sembra che queste parole siano più che mai attuali, non
ve­do cosa è cambiato. Perché oggi Riccarand è contrario alla
par­tecipazione di più società al tavolo delle trattative, quando
era lui che addirittura lo proponeva qualche mese fa? Oltretutto la
partecipazione alla trattativa plurima - ammesso che esista, che
vengano verificate le precondizioni; non dico di arrivare,
comunque, alla trattativa plurima - permette di collocare la
Regione in una posizione di forza contrattuale maggiore.
La Regione si trova di fronte a due concorrenti, che sono
comun­que obbligati ad offrire il meglio di loro stessi per potersi
ag­giu-dicare l'appalto. Invece, la trattativa privata solo con una
società, sia essa SITAV o FINOPER o qualsiasi altra, mette la
Regione in una posizione di subordinazione, comunque svan­taggiata,
non in grado di tutelare gli interessi della comunità valdostana;
ma forse di tutelare gli interessi della società che la gestisce e
forse qualche altro interesse, come sembra sia stato tutelato in
questa interpellanza parlamentare di cui vi ho fatto cenno.
Anche qui, a noi consiglieri regionali, appena insediati il 30
giugno, tanto valeva dire: facciamo la trattativa privata con SITAV
e poi verifichiamo se esistono i requisiti. Questo ci avrebbe
evitato una perdita di tempo, inutili logorroiche criti­che
all'interno di quest'aula, ma avremmo comunque valutato tutti i
medesimi requisiti di questa società. Bastava dire: ab­biamo la
volontà di portare avanti la trattativa privata solo con SITAV,
perché SITAV è quasi 50 anni che gestisce la Casa da gioco di
Saint-Vincent e vogliamo verificare se è ancora in gra­do di
gestirla, valutando trasparenza, affidabilità, solidità, qualità
della gestione, che è stata completamente dimenticata, anche se
nella convenzione qualche piccolo cenno c'è. E ovvia­mente:
situazione occupazionale, garanzie nella assunzione, e via di
seguito.
Purtroppo no. É stata instaurata la farsa della preselezione; si
ricomincia con questa forma garantistica per cui facciamo
par­tecipare 6 società, poi ne partecipano solo 2 perché le altre 4
erano società di secondaria importanza, e poi si scarta una delle 2
società e si arriva a questa trattativa privata, ma non passando
attraverso la griglia della legalità.
Mi sembra che l'esclusione dell'una società o la presa in
considerazione dell'altra sia stata esclusivamente politica e non
tecnica. Quindi, il requisito della obiettività è stato
completamente messo nel cassetto.
Lo stesso Dino Viérin, oggi Presidente della Giunta, criticò
fortemente la decisione di trattare con SITAV, soprattutto per­ché
si giustificava una decisione sulla base di un semplice giu­dizio
tecnico. Sono perfettamente d'accordo con lei, Presidente, su
quello che esprimeva qualche mese fa. Però anche lei oggi si
esprime in senso completamente diverso.
Proprio Dino Viérin poneva l'accento sulle ombre che già allora
esistevano sulla SFIT, la non corrispondenza fra i documenti
presentati e la realtà; è verbalizzato. E ancora: la sua richiesta
a voce alta di fare una verifica più approfondita, le richieste di
rinvio - allora eravate alla opposizione e forse le scelte
politiche avevano un altro significato -, le sue lamentele sulla
riduzione del potere contrattuale della Regione di fronte ad un
singolo candidato. Oggi è tutto diverso, forse è cambiata
tatticamente la posizione logistica della poltrona e anche le
scelte sono prese in altra di­rezione.
La questione dell'accerchiamento: sono anni che si enfatizza
questo discorso della rottura dell'accerchiamento. Però adesso
dietro questo nodo cruciale da risolvere si dice che pur di
rom­pere l'accerchiamento, accettiamo determinate condizioni.
Quindi siamo noi che ci abbassiamo a delle scelte che sono
inopportune ed ingiustificate, per limitare a 50 anni di distanza
lo strapotere consolidato di una società, che ha fatto i propri
af­fari ed è riuscita a gestire al meglio i propri interessi,
penaliz­zando la Regione per l'incapacità degli amministratori che
si sono succeduti nel tempo e che non sono stati in grado di
verifi­care questa grande espansione di SITAV nelle aree attorno
alla Casa da gioco.
Convenzione breve, ed è la proposta di Riccarand. Analizziamo un
attimo questa delibera. Ma come fa una società privata, caro
Florio, ad accettare una convenzione di 5 anni, dove si preve­dono
investimenti miliardari? Con quale garanzia? Per poi sa­pere di
essere spedita dalla Regione, o per avere il dubbio: "rimarrò, non
rimarrò?". Mi sembra improponibile. Facciamo prima a dire a SITAV
di fare le valigie ed andarsene.
Cerchiamo di avere il coraggio di fare le cose con coerenza:
co­me si fa a proporre ad un imprenditore privato di accettare una
conven-zione di durata quinquennale, come fa una qualsiasi so­cietà
a fare investimenti di sviluppo, a migliorare le capacità
professionali del gruppo dirigenziale, del gruppo manageriale, o
addirittura ad au-mentare in maniera qualitativa e quantitati­va il
proprio per-sonale, la clientela, tutta una serie di fattori
produttivi, in così poco tempo? La convenzione quinquennale è
semplicemente ridicola.
Penso che, di fronte agli elementi che vi ho elencat, sia
comun­que necessario fare una immediata verifica da parte della
Giunta regionale, un supplemento di istruzione breve, rapido, per
conoscere la realtà dei fatti. SITAV potrebbe anche starci bene,
però a condizione che abbia i veri requisiti, non i requisiti
documentali che sono stati presentati alla Commissione
"Bortoli".
Oltretutto una commissione che nelle sue conclusioni dice:
"A
rigore né la SITAV né la FINOPER hanno dimostrato attraverso la
produzione di una documentazione totalmente esaustiva di possedere
integralmente i requisiti richiesti".
Quindi contesto quanto è
scritto in premessa nella delibera, che oggi siamo chiamati ad
approvare, come si dice,
"che sulla base delle risultanze
derivanti dall'esame della documentazione delle due società, solo
la SITAV ha superato la fase di presele­zione".
Come ha fatto a superare la fase della preselezione, che anche
lei non ha dimostrato una parte dei requisiti fondamen­tali
richiesti dal bando? Come fa ad essere ammessa alla trat­tativa
privata per l'eventuale affidamento della Casa da gioco di
Saint-Vincent?Per entrambe le società esistono quindi lacune di
carattere docu-mentale, entrambe le società potrebbero essere
chiamate a colmare tali lacune in sede di trattativa per
l'eventuale affida­mento della gestione; ma non solo una, perché
solo una e non l'altra?
Un supplemento di istruzione e una prova d'appello, insomma, per
entrambe le concorrenti in brevissimo termine, e una fun­zione
senz'altro più marcata della IV Commissione, non 26 giorni di
inat-tività di fronte a problemi così importanti per la realtà
valdostana.
Se questa istruzione dà risultati positivi, si procede: con
en­trambe, se sono state colmate da entrambe le parti le lacune;
con l'una o con l'altra, se solo una delle due società le ha
colma­te; altrimenti si procede al commissariamento della Casa da
gioco di Saint-Vincent. Questo primo intervento lo concludo così;
lascio a voi le ulte­riori deduzioni.
Presidente -
Ha chiesto la parola il Consigliere
Chiarello.
Chiarello (RC) -
Quello che ha detto Tibaldi
conferma le conclusioni che tirerò alla fine. Noi siamo nuovi qui,
ma penso che qualcuno qui den­tro ne ha sentite di queste
disquisizioni sul Casinò, forse ne ha abbastanza e penso che ne
abbiano abbastanza anche i dipen­denti del Casinò, di aspettare
decisioni che non sono mai venu­te. Preciso che avevo sentito dai
giornali, perché non ero ancora in questo Consiglio, presidenti
della Giunta dire che era una fortuna non aver deciso, dato che si
trattava di una patata bol­lente che nessuno voleva risolvere.
Ho avuto l'onere di far parte della commissione che aveva avuto
mandato da questo Consiglio di valutare la documenta­zione,
sot-tolineo "valutare" la documentazione in possesso, con­segnata a
questo Consiglio dalle due società; non aveva avuto il mandato di
andare a constatare se quello che era dichiarato in quei documenti
era vero, o se c'era del falso; e doveva dare un parere indicativo,
perché la Giunta e il Consiglio potessero la­vorare più
speditamente.
Però, già all'inizio, ci sono state delle cose che non mi sono
piaciute e ne ho dedotto che non sono cambiati i metodi di governo,
nonostante siano cambiati quelli che hanno in mano il bastone in
questo momento.
La mancata partecipazione del Presidente della Giunta a que­sta
commissione significa forse che il Casinò non è importante per la
Regione Valle d'Aosta? E la sua sostituzione con il Capo di
gabinetto? Capo di gabinetto che, a lavori ultimati, ho saputo che
ha il figlio che lavora alla SITAV, ed è molto grave. Mi chiedo se
fosse opportuna questa scelta. Non metto in dubbio la sua onestà e
professionalità; chiedo al Presidente della Giunta se sia stata
opportuna questa scelta.
Un membro della commissione firma le conclusioni e dichiara poi
alla stampa che aveva forti dubbi sulle conclusioni che ha firmato;
insomma questi metodi non li digerisco proprio.
Ora voglio dire quello che penso su questo problema: sono
con­vinto, come dichiarato davanti alla IV Commissione, che il
la­voro da noi svolto è stato corretto e puntuale, anche se
limitato, non avendo avuto mandato di approfondire se ciò che c'era
sulla carta corrispondeva a verità.
Gli esperti hanno fatto pre­sente alla IV Commissione che i
requisiti non fossero stati ben specificati, quindi se si voleva
entrare in certi particolari, si do­vevano esprimere diversamente.
Ma si voleva veramente arri­vare a risposte diverse, ad esempio su
infrastrutture o equiva­lente, per acquisirle? Se la IV Commissione
o la Giunta ritene­vano opportuno, potevano fare questi
approfondimenti; non potevano, ad esempio, dire che SITAV non era
affidabile, per­ché a norma di legge con la documentazione
presentata questo non risultava.
Però, chi ha letto le conclusioni della commissio­ne, vede che
le conclusioni sono state messe in negativo, cioè al momento
attuale non sussistono requisiti per dire che non è af­fidabile.
Sono d'accordo con Tibaldi quando dice: ma di chi sa­ranno domani
le azioni di Chamonal? Di chi sono in questo momento?
Risultava appunto che possessori di azioni della società erano e
sono condannati per reati contro questa Regione; allora mi chiedo
se sia opportuno continuare i rapporti con questa socie­tà. Come mi
chiedo se la Giunta non avesse potuto richiedere prove comprovanti
la reale situazione e disponibilità finanzia­ria della società
FINOPER.
Qual è la posizione di Rifondazione? Dato per assodato che il
Casinò in questo momento è una componente insostituibile per
l'economia valdostana, diciamo che l'Ente pubblico deve uscire
dalla gestione del Casinò, si devono fare appalti diversi,
euro­pei, in cui si stabilisca una cifra che il privato deve dare
alla Regione, con una rivalutazione annua da definire (quello che
voglio dire è che il principio deve essere diverso dall'attuale),
puntualizzando che il privato deve rispettare le leggi (pensiamo
che il Presidente della Giunta è anche Prefetto in questa Re­gione
e penso che le leggi le può far rispettare), e conservare il
patrimonio regionale e garantire l'occupazione.
Queste sono le priorità che si devono chiedere ad un privato che
deve gestire un casinò. E ci sono tanti esempi di queste cose in
Austria, dove i casinò funzionano bene. In Italia, tutti i casinò
sono gestiti dalla pubblica amministrazione in parte o
direttamente.
Ad esempio, a Sanremo, metà dirigenti e metà consiglieri
comunali sono in galera per il Casinò; a Venezia il Casinò non si
tira più fuori per clientele o perché ha il doppio dei dipendenti
che deve avere, e forse anche per incapacità di gestione. Ritengo
che un privato - e pensate cosa è per me parlare di privato, ma in
questo caso sono convinto che il pubblico è più dannoso che il
privato specialmente nel casinò - se lavora bene e guadagna, meglio
per lui, e per il prestigio del casinò stesso.
É chiaro che si vanno in questo modo ad eliminare le assunzioni
politico-clientelari, i favoritismi, ma è ora di fare un passo
coraggioso nell'indirizzo di una trasparenza che tutti chiedono e
che noi siamo in dovere di dare. Quindi non riteniamo valida
politica­mente la proposta della Giunta regionale.
Presidente -
Ha chiesto la parola il Consigliere
Rini.
Rini (DC) -
Prima di tutto ringrazio la Giunta che
ha ritenuto opportuno convocare questo Consiglio straordinario,
come richiesto dal sottoscritto e dall'amico Lanièce. L'aver
portato l'argomento alla discussione del Consiglio darà la
possibilità di realizzare un confronto aperto e potrà portare alla
definitiva soluzione del problema.
Risolvere l'annoso problema della Casa da gioco di
Saint-Vin­cent ha un'importanza enorme per l'intera Valle d'Aosta,
in quanto il Casinò fornisce alla Regione delle entrate necessarie
e indispensabili all'attività finanziaria ed amministrativa. Quindi
dobbiamo tutti insieme, al di là degli schieramenti poli­tici, fare
in modo che si possa addivenire ad una soluzione che scongiuri la
possibilità di arrecare alla nostra Valle dei danni, che sarebbero
irreparabili e metterebbero in crisi il nostro bi­lancio, e quindi
gli impegni assunti anche da questo Consiglio.
Oltre a questo primo aspetto, è da tenere in evidenza anche e
soprattutto la situazione di incertezza in un momento di crisi
occupazionale come quella che stiamo purtroppo attraversando,
incertezza da parte degli oltre 1000 dipendenti del Casinò e dei
300 occupati presso il Billia, oltre alle numerose aziende ed
at­tività che ruotano intorno al Casinò. Penso che sia arrivato il
momento di fare una scelta e, per quanto mi riguarda, non essendo
un esperto del settore, ritengo che il rapporto della commissione
speciale, cosiddetta Commis­sione "Bortoli", abbia dato delle
indicazioni che ci suggeriscono le linee da seguire.
Non ho motivi per dubitare dell'operato della stessa, per cui
ritengo che, come indicato dalla commis­sione speciale
all'unanimità, la convenzione vada fatta con la SITAV. Il problema
è ora quello di fare una convenzione che tenga conto degli
interessi della Regione, del Comune di Saint-Vincent, di quello di
Châtillon e soprattutto delle aspettative dei lavoratori.
Bisognerà fare in modo che durante la trattativa vengano
col­mate le lacune di carattere documentale, che la commissione
speciale ha evidenziato, soprattutto per quanto riguarda la
tra­sparenza, l'affidabilità e la capacità manageriali. Bisognerà
fare il massimo sforzo per far sì che la Regione pos­sa avere il
controllo sugli aspetti gestionali del Casinò e di im­pegnare al
massimo la SITAV nella compartecipazione agli oneri per il rilancio
promozionale, onde poter recuperare l'im­magine che il Casinò della
Valle aveva qualche anno fa e, pos­sibilmente, arrivare a dei
traguardi ancora più ambiti.
Altri elementi importanti della convenzione saranno sicura­mente
l'eliminazione dell'articolo 13 dell'attuale convenzione, che
prevede l'intervento finanziario regionale nel pagamento degli
stipendi, quando le entrate non arrivano a coprire una quota
superiore ad una certa percentuale; l'acquisizione dei beni
funzionali dell'attività della Casa da gioco e di controllo sugli
aspetti societari, gestionali e patrimoniali della
concessio­naria.
Spero si possa giungere ad una convenzione che tenga conto di
quanto ho messo in evidenza, pur pensando che la trattativa sarebbe
stata sicuramente migliore di quella che si andrà a fa­re, se non
si fosse perso così tanto tempo. La convenzione an­dava fatta già
un anno fa, quando alcune forze politiche e sin­goli consiglieri,
in questa sede, si battevano per la proroga della concessione alla
SITAV fino al 31 dicembre 1993.
Mi riservo di intervenire successivamente per la dichiarazione
di voto, che terrà conto di quanto emergerà dalla discussione.
Si dà atto che, dalle ore 17,43, presiede il Vicepresidente
Aloisi.
Presidente -
Ha chiesto la parola il Consigliere
Lavoyer.
Lavoyer (ADP-PRI-Ind) -
Cercherò di essere
estremamente breve, anche perché su que­sto argomento in questi
anni ormai si è detto tutto e il contrario di tutto. Allora vorrei
evitare di partecipare ad una rappresen­tazione di tipo teatrale
del gioco delle parti.
Anche perché nella mia, seppur modesta, esperienza
sull'argomento ho potuto no­tare in questi anni che tutte le
maggioranze che si sono alter­nate sono comunque giunte a
determinazioni, se non uguali, molto simili.
Varie commissioni più o meno tecniche, più o me­no politiche,
sono giunte sempre ad una unica conclusione; dirò di più, forze
politiche, che avevano criticato aspramente quando erano alla
opposizione, ora, esaminando con serenità ed obiet­tività la
situazione, pur con i comprensibili "distinguo", indivi­duano nella
scelta della Giunta regionale l'unica strada per­corribile in
questo momento, pur essendo consapevoli che non vi è la certezza di
raggiungere il risultato finale.
Oggi, infatti, non si vota la convenzione, ma si avvia una
trattativa fissando delle condizioni precise sui contenuti della
stes­sa, ed è sui contenuti che il nostro Gruppo, il Gruppo della
Fe­derazione autonomista, ADP, PRI, Indipendenti, APA, vuole porre
l'attenzione.
Detto questo, il Gruppo della Federazione autonomista su questo
argomento, di così vitale importanza per la nostra Re­gione, vuole
evitare la strada della dietrologia chiarendo sin da subito che noi
non siamo schierati a favore o contro qualsiasi sigla societaria;
noi siamo qui in qualità di consiglieri regionali, con il compito
di fare gli interessi dell'Amministrazione regio­nale, basandoci
anche su valutazioni di natura esclusivamente politica, in
riferimento ai risvolti che le nostre decisioni possono avere sul
quadro economico più generale.
Al momento ci rendiamo conto che per ritardi decisionali
accu­mulati dal '47 ad oggi, ci troviamo di fronte ad una scelta
quasi obbligata; non dimentichiamo infatti il problema costituito
dalle proprietà SITAV che accerchiano il Casinò, e che sicura­mente
condizionano ed avrebbero ancor più condizionato deci­sioni diverse
da quelle oggi proposte dalla Giunta.
La Federa­zione autonomista si schiera quindi solo a favore
degli interessi generali a tutela della Pubblica amministrazione;
il nostro at­teggiamento sarà costruttivo, ma vigile all'interno
della maggioranza. Per questo motivo, anche confortati, seppur con
le innumerevoli perplessità del caso, dalle conclusioni alle quali
le varie commissioni sono giunte, voteremo a favore del deliberato
che il Governo regionale ci sottopone, con le seguenti motiva­zioni
e raccomandazioni.
Le motivazioni vanno ricercate soprattutto dal fatto che la
deli­bera proposta contiene una serie di paletti e di impegni che
non potranno che caratterizzare positivamente i contenuti di una
eventuale futura convenzione. E voglio sottolineare in
partico­lare:
- una clausola per l'acquisizione dei beni ritenuti funzionali
all'attività della Casa da gioco entro 18 mesi. A noi pare che tale
condizione renda già di per sé qualificante l'atto proposto.
Infatti, una delle cause principali per cui l'attuale trattativa è
per certi versi condizionata, come sottolineavo prima, scaturi­sce
proprio dalla particolare anomala situazione oggettiva esi­stente,
che nel passato non si è riusciti a modificare a favore dell'ente
Regione;
- l'eliminazione dei contenuti dell'articolo 13 dell'attuale
con­venzione, altro punto qualificante del deliberato, che
superando posizioni meno precise e chiare, quali termini
attenuazione dell'impatto dell'articolo 13, si usa una formulazione
precisa senza possibilità di equivoci: eliminazione della norma. E
penso sia inutile sottolineare l'importanza di tale decisione;
- controllo della Regione sugli aspetti societari. Proprio
questo paletto del deliberato rivestirà un'importanza enorme nel
pro­sieguo della trattativa per fugare le perplessità e le
incertezze che in questo momento ancora il Consiglio regionale ha
sulla trasparenza dell'azionariato SITAV;
- la partecipazione della concessionaria agli oneri necessari
per la valorizzazione della Casa da gioco e per l'adeguamento delle
relative infrastrutture accessorie e funzionali. Su questo punto il
nostro Gruppo invita il Governo regionale ad elaborare pro­poste
che tengano conto delle istanze delle Amministrazioni comunali di
Saint-Vincent e marginalmente di Châtillon, maggiormente
interessate, sia dal punto di vista urbanistico che
socio-economico, dalla ipotesi di sviluppo che la convenzio­ne
stessa potrà prevedere.
Proprio da queste considerazioni nascono le raccomandazioni e i
suggerimenti che il Gruppo della Federazione Autonomista vuole
sottoporre al Consiglio regionale e alla Giunta che dovrà trattare
i contenuti della convenzione, sottolineando alcuni aspetti che
direttamente o indirettamente potranno essere condizionati dai
contenuti strategici della convenzione stessa.
Il rilancio delle Terme di Saint-Vincent: è necessario
recupera­re al massimo livello l'attività dello stabilimento
termale, sia come elemento stesso di promozione del territorio, sia
come supporto ad altre tipologie turistiche; le Terme attrezzate
per la cura del corpo, eventualmente collegate con una struttura
ri­cettiva specializzata, localizzata all'Hôtel Source,
contribuireb­bero in modo sostanziale alla complementarietà degli
interessi turistici che si vogliono perseguire.
Inoltre, qualsiasi ipotesi di intervento per il recupero
ambientale di Saint-Vincent deve avere un filo conduttore, che nel
caso specifico si può identifica­re nel recuperare il territorio
comunale al suo passato migliore, ricreando un ambiente termale
permeato dall'acqua, da fontane e da giardini.
Il secondo punto è il golf: se si ricerca un turismo di qualità,
non si può fare a meno di pensare al gioco del golf. La
localiz­zazione di un campo per il gioco del golf in Comune di
Fénis è sicuramente funzionale anche alle esigenze turistiche di
Saint-Vincent. Ma non è da scartare l'ipotesi, qualora permangano
difficoltà a concretizzare tale soluzione, di realizzare un campo
per il gioco del golf di Saint-Vincent.
Il terzo punto è rappresentato dal calendario delle
manifesta­zioni: al di là di una revisione dell'attuale
organizzazione delle manifestazioni comuni, Regione e SITAV, si
evidenzia l'esi­genza di decentrare una seppur minima parte delle
manifesta­zioni all'esterno del Centro congressi di Saint-Vincent;
questo, per rivitalizzare un paese che si sente soffocato dal punto
di vista economico dalla presenza della Casa da gioco.
L'esperienza attuale evidenzia come sia necessario
istituziona­lizzare una sede di confronto fra le varie
responsabilità: Am­ministrazione regionale, amministrazione
comunale, gestore, rappresentanti degli operatori turistici,
azienda di promozione turistica. Oggi non vi è alcuna produttiva
forma di dialogo ed i risultati sono sotto gli occhi di tutti.
D'altro canto, in una si­tuazione che contrappone una forza
economica preponderante nei confronti delle possibili controparti,
siano esse l'ammini­strazione comunale o l'operatore privato o la
stessa APT, non può essere di rapporto costruttivo. La forza
preponderante riu­scirà nei fatti a perseguire i propri esclusivi
interessi.
Non si vuole, con questo, limitare il diritto del gestore a
perse­guire i propri interessi o altro; si vuole semplicemente
proporre la istituzione di un ambito all'interno del quale tutte le
compo­nenti operative abbiano voce per chiarire le rispettive
posizioni, evidenziare i problemi e trovare le soluzioni
ottimali.
In conclusione, il Gruppo della Federazione Autonomista moti­va
il suo voto favorevole al deliberato proposto della Giunta,
sot-tolineando i contenuti del punto d) del deliberato stesso, che
al di là delle sigle societarie dovranno essere recepiti dalla
convenzione.
Nel nostro ruolo di gruppo facente parte della maggioranza, ma
non presente nell'esecutivo, al di là del contenuto del deliberato
oggi in discussione, sin d'ora vogliamo sottolineare l'importanza
che vogliamo dare, e daremo per quanto ci riguarda e nel no­stro
ruolo, agli aspetti qualificanti di un'eventuale convenzione a
favore dell'Amministrazione regionale e delle comunità locali, con
particolare riferimento ai suggerimenti e alle raccomanda­zioni
sopra esposte.
Presidente -
Ha chiesto la parola il Consigliere
Parisi.
Parisi (VAP) -
Il mio intervento sarà brevissimo,
tenderà solo a chiarire i mo­tivi che mi hanno indotto ad esprimere
un parere positivo sulla delibera predisposta dalla Giunta
regionale e che oggi è in di­scussione.
Premesso che la mia esperienza diretta per quanto riguarda
questo problema risale al luglio scorso, quando cioè a seguito di
quella sentenza del Consiglio di Stato si è resa necessaria la
creazione di quella commissione tecnica, a cui facevano
riferi­mento altri miei colleghi, con il compito di effettuare la
prese­lezione; prendendo atto, quindi, di quello che è stato il
lavoro di questa commissione, vorrei capire anche dall'intervento
del Consigliere Tibaldi se alla conclusione di quella commissione
che era stata creata "ad hoc" per esprimere esattamente quelli che
erano gli elementi per partecipare o meno alla preselezione, se
oltre a quella commissione dovevamo crearne un'altra per esprimere
un giudizio sul parere di quella commissione, perché credo che
l'unico elemento oggettivo per poter dare un parere era solo quello
che era il lavoro e il risultato di questa commis­sione.
Mi pare che nella lettura del Consigliere Tibaldi ci sia stata
una lacuna, quella delle conclusioni, ma delle conclusioni
inte­ramente lette e scritte su quello che era il lavoro della
commis­sione.
Premetto però che la relazione è stata sottoscritta da tutti i
componenti di questa commissione, quindi anche dal Consigliere
Chiarello che in questo momento ha dei dubbi. Perciò, se nel
momento in cui si discuteva di questo, nell'ambito di quella
commissione ci fossero stati dei problemi, credo che dovevano
essere sollevati nel momento in cui si discuteva.
Nella decisione, dicevo, si parla chiaramente che l'unica
società che era ammessa alla trattativa, pur avendo delle lacune di
ca­rattere documentale, era la SITAV, mentre l'altra società
dove­va essere ritenuta esclusa, proprio per mancanza di
documen­tazione di carattere rilevante.
Volevo solo fare questa premessa, altrimenti ci troveremmo ad
essere fuorviati da quello che è stato tutto l'intervento
pregevo­le del Consigliere Tibaldi, però io non ho nè studi legali,
nè tanto meno dei consulenti ai quali rivolgermi. La mia decisione
si basa esclusivamente su quello che è un parere che credo non mi
dà degli elementi oggettivi per mettere in dubbio quello che è il
lavoro di questa commissione.
D'altra parte, voglio dire che noi ci siamo trovati dopo
tantissi­mo tempo ad assumere un atteggiamento di carattere
politico, che tenesse conto di quella che è una situazione reale di
fatto, nella quale ci siamo tutti trovati. Perché a distanza di due
mesi - a dicembre scadrà l'ultima proroga della convenzione - la
Ca­sa da gioco si potrebbe trovare nelle condizioni di chiudere i
battenti.
Allora la preoccupazione per chi si trova in questo momento ad
affrontare tale problema credo sia innanzitutto quella dell'aspetto
occupazionale dei mille e più dipendenti che operano all'interno di
questo settore, altrimenti se perdessimo di vista questo problema
di carattere fondamentale, andremmo sicuramente a trovarci in una
situazione di estrema dramma­ticità verso la quale, forse, non
troveremmo più alcuna soluzio­ne alternativa a quella che è la fase
nella quale ci stiamo av­viando.
E voglio premettere che, d'altra parte, qui si tratta solo di
dare l'autorizzazione ad avviare la prima fase, quella di una
tratta­tiva; trattativa che, secondo il mio modesto avviso, non si
pre­senta né facile né tanto meno con un esito già scontato.
Ecco perché avevamo chiesto, e me ne rammarico che ancora la
Giunta non abbia avuto la possibilità di presentare questo
do­cumento, di predisporre un atto legislativo che prevedesse la
gestione diretta della Casa da gioco; proprio perché, di fronte
alla malaugurata situazione che si venga a creare il fallimento
della trattativa, noi comunque dobbiamo avere in mano uno strumento
per fare in modo che l'attività della Casa da gioco non si blocchi,
perché credo che la drammaticità sarebbe enor­me, se ci trovassimo
nella condizione di non avere la possibilità di assicurare il posto
di lavoro a quei dipendenti che attual­mente operano
all'interno.
Credo che in un momento così difficile per la Valle d'Aosta,
oggi chiunque di noi deve assumere un atteggiamento responsabile e
non possa che tenere conto di quello che dicevo prima.
La seconda fase sarà quella di andare a verificare se vi sono le
condizioni o meno per siglare la convenzione. Credo che quegli
elementi che sono stati indicati dalla Giunta nella propria
deli­berazione, sicuramente danno il segnale di cambiamento
ri­spetto ad una situazione del passato.
Forse qui mancano alcuni protagonisti che in passato,
strumentalmente o per altri motivi, su questo problema hanno
scritto delle storie infinite. Credo però che in questo momento
ognuno di noi, tenuto conto che questo Consiglio è quasi rinnovato
per due terzi, debba essere convinto che finalmente sono finiti i
tempi di fare le furberie o di fare i sotterfugi, e si abbia
veramente la capacità operativa per arrivare ad essere protagonisti
nella risoluzione di tale problema.
D'altra parte, in tutti questi anni forse non si è voluto
affronta­re nella sua giusta dimensione un problema che invece
andava sicuramente affrontato, e riguarda non solo gli obiettivi
che la Giunta vuole raggiungere, ma anche tutte quelle cause che
hanno permesso in passato il crearsi di situazioni non certo
edificanti per l'immagine non solo del Casinò, ma dell'intera Valle
d'Aosta.
Credo e ci auguriamo che al di là delle parole vi sia la precisa
convinzione da parte di tutti che si possano trovare i modi per
inserire nell'eventuale convenzione delle clausole che permet­tano
un effettivo controllo ed il potere di incidere profondamen­te
sulle scelte future della Casa da gioco.
Come ho già detto nel mio breve intervento, forse questa
solu­zione non è quella che tutti noi avremmo voluto. Probabilmente
avendo avuto più tempo a disposizione si sarebbe potuto
intra­prendere un'altra strada. Sono tuttavia convinto che, allo
stato attuale, l'unica soluzione possibile è quella di iniziare
immedia­tamente la trattativa, con esiti vantaggiosi per la
Regione, e che entro breve termine si possa siglare questa
convenzione.
La mia convinzione è avvalorata anche dal fatto che la
conclu­sione della vicenda permetterebbe di salvaguardare, come
dice­vo prima, i livelli occupazionali della Casa da gioco; questo,
mi pare un obiettivo di primaria importanza nel momento in cui la
situazione è difficile e, nel contempo, permetterebbe di
intra­prendere una forte azione di rilancio della stessa Casa da
gioco, la cui immagine negli ultimi due anni è stata abbastanza
dete­riorata. Ne danno testimonianza anche gli incassi: mi sembra
che gli stessi, negli ultimi tempi, siano diminuiti rispetto a
quello che era un gettito del passato.
Quindi credo che le motivazioni che mi hanno almeno
perso­nalmente convinto della bontà di questa azione, a prescindere
dai dubbi che sicuramente ci possono essere, sono innanzitutto
quelle legate ai motivi occupazionali; dall'altra parte, a quelli
di avviare finalmente questa trattativa per non trovarci da qui a
breve tempo in una situazione drammatica e senza possibilità di
svolta. Per cui annuncio il mio voto favorevole alla proposta di
delibera presentata dalla Giunta regionale.
Presidente -
Ha chiesto la parola il Consigliere
Marguerettaz.
Marguerettaz (DC) -
Chiedo ai colleghi
consiglieri, dopo aver ascoltato gli interventi delle diverse forze
politiche che si sono susseguite e l'intervento del Consigliere
Rini, di avere la pazienza e l'attenzione per ascoltare quella che
è la posizione della DC rispetto a questo problema.
Ci troviamo di fronte ad un atto che ha origini antiche, siamo
oggi chiamati a prendere una decisione che risale a circa due anni
fa, quando tutta la macchina per giungere al rinnovo della
concessione per la gestione della Casa da gioco di Saint-Vincent
ebbe il suo inizio.
Due anni sono tanti; in due anni evidentemente si sono
accu­mulati dei ritardi e quindi vedremo quali sono le cause di
questi ritardi.
Anzitutto credo sia necessario, per quanto riguarda la mia
for­za politica, sgombrare il campo da diversi equivoci che nel
corso degli ultimi mesi si sono affacciati sulla scena politica
della nostra Regione.
In particolare, alcuni organi di stampa, troppo sovente, troppo
sbrigativamente, hanno annunciato, soprattutto attraverso dei
titoli, la posizione contraria della DC nei confronti dlla SITAV.
Questo è il primo equivoco di cui bisogna disfarsi. La DC ha
af­frontato con serietà e si è confrontata a lungo, nel suo
interno, su questa problematica; ha cominciato il suo ragionamento
da un punto ben preciso, che ora mi sembra non essere stato colto
in modo totale e in modo completo, negli interventi che si sono
susseguiti .
Il punto preciso è il ruolo che questa Casa da gioco deve avere
nella nostra Regione. É un argomento che in questi due anni è stato
più volte sollevato sotto diverse angolature, sotto diverse
prospettive; il ruolo che questo Casinò ha nella nostra Regione è
sicuramente di estrema importanza per l'aspetto occupaziona­le, per
l'aspetto economico, per l'indotto che crea in tutta la Valle e
direi, in particolare, nella zona di Saint-Vincent.
Ab­biamo già avuto modo di dire, nello scorso Consiglio, come
però non siano tutte rose le cose che ci porta il Casinò. Il Casinò
ci porta, accanto alle cose positive che ricordavo prima, una serie
di grosse problematiche di cui tutta la Regione può farne le spese,
delle quali tutti noi siamo ben coscienti e dalle quali tutti noi
dobbiamo cercare di guardarci.
Fatta questa premessa, risulta evidente come la DC, di fronte a
tale prospettiva che la Giunta ci sottopone oggi, non abbia dei
giudizi preconcetti. Vale a dire, non è partita con l'idea di
vota­re a favore o contro della trattativa privata, ma è partita
con una riflessione su chi e in quale modo negli anni futuri potrà
gestire meglio la Casa da gioco di Saint-Vincent, rispettando tutte
quelle condizioni, tutte quelle cose positive di cui parlavo
poc'anzi.
In quest'analisi, non ci interessa in particolare una o l'altra
so­cietà: a noi interessa che la Casa da gioco sia gestita nel
miglior modo possibile e con la maggiore chiarezza ed efficienza
pos­sibili.
Quindi, tutte le cose che andrò a dire nel mio intervento - vi
prego di credere a quello che dico -, non intendetele come una
posizione strumentale nei confronti di questo o di quello, ma
intendetele invece come tutta una serie di richieste alle quali
vogliamo avere risposta, proprio per poter votare con estrema
serenità nella direzione che dicevo prima.
La prima domanda che tutti noi dobbiamo farci è questa: oggi, 4
novembre 1993, possiamo affermare con tranquillità l'affi­dabilità
e la trasparenza della società con la quale vogliamo iniziare
questa trattativa privata? Noi non diamo un giudizio su questo, noi
lo chiediamo; poniamo tale domanda alla mag­gioranza che sottopone
al Consiglio questa decisione.
Se lo chiediamo, è perché evidentemente noi non abbiamo delle
certezze, non siamo certi che la società alla quale ci stiamo
ri­volgendo abbia quelle caratteristiche di affidabilità e di
traspa­renza di cui sopra. Abbiamo qualche perplessità, abbiamo
qual­che dubbio che ci auguriamo, prima di giungere alla votazione
dell'eventuale convenzione con SITAV, verranno chiariti.
Ma da dove nascono queste perplessità? Siamo dei nuovi
consiglie­ri, Florio ricordava prima che molti elefanti - così li
ha descritti - hanno abbandonato giocoforza o per altri motivi
quest'aula. Noi siamo tutti nuovi; io personalmente vedo un rischio
che spero realmente non accada in quest'aula e cioè che questi
"elefanti" che non sono più presenti, non trovino, in quei due
terzi di nuovi consiglieri, qualche portavoce all'interno di
quest'aula, perché allora non avremmo più la presenza fisica di
quei consiglieri, ma il loro spirito continuerebbe ad aleggiare in
questo senso.
Noi nuovi consiglieri, dicevo, come potevamo conoscere questa
situazione? É fin lapalissiano rispondere a questa domanda:
ri­correndo alle documentazioni, fra l'altro di una mole notevole,
che per la verità erano a nostra disposizione. Ed è proprio
scor­rendo questi atti che nascono le perplessità.
Per procedere con chiarezza, senza stare a mettere tutte
insie­me le approfondite questioni di cui ha parlato il Consigliere
Ti­baldi, seguirei due filoni di questi atti. Il primo, la
relazione della commissione tecnica; il secondo, i resoconti delle
passate sedute consiliari, proprio per cercare di capire cosa
succede.
L'impressione che si ha - ed alcuni interventi che hanno
prece­duto il mio lo hanno confermato - è che questa delibera si
ap­poggi con forza (il dubbio è che non si appoggi con tutta la sua
forza) sulla relazione della commissione tecnica, la quale, nelle
conclusioni, dice le cose che sono già state ricordate e quindi non
le cito ulteriormente.
Qualcuno ha anche detto, mi è sembrato di coglierlo negli
in­terventi, che di fatto, siccome la commissione tecnica si è
espressa in quel modo, il Consiglio regionale è quasi giocoforza
obbligato a seguire questa strada.
Se noi andiamo però a legge­re l'unico momento - questo è un
fatto gravissimo, che mi sento di denunciare con forza - che i
consiglieri, o per meglio dire, i membri della IV Commissione hanno
potuto avere di incontro con questa commissione tecnica, se andiamo
a vedere il risulta­to di questo incontro, scopriamo che questa
affermazione non è vera. Scopriamo, ad esempio, che sia la parte
politica, imperso­nata in questo senso dal Presidente della
commissione, sia la parte tecnica impersonata in questo senso dal
dott. Zanetti, raf­forzano questa tesi.
"Se dovessimo fare una sintesi molto generica"
, Lanivi
dice quasi alle conclusioni di questo incontro,
"potremmo
concludere dicendo che le conclusioni della stessa commissione
(quella tec­nica) lasciano impregiudicata la scelta"
.
E la parte tecnica afferma:
"Se notate l'espressione, il
suggeri­mento ve lo abbiamo proprio già dato, perché non diciamo
l'af­fidabilità c'è, ma diciamo non abbiamo elementi per dire che
non c'è. Il messaggio",
aggiunge Zanetti, direi con un senso di
impotenza
, "non possiamo che darvelo così. La cosa ha peso
perché le parole pesano".
Certo su un tema di questo genere
bi­sogna stare molto attenti.
Ma Zanetti si sbilancia ancora ulteriormente:
"Noi abbiamo
tutte le perplessità che voi esprimete"
, le perplessità sono
già quelle che in gran parte sono state sollevate oggi e ricordiamo
che ha appena detto che le parole pesano,
"e ve le abbiamo
se­gnalate attraverso questo messaggio. Di più non possiamo fare.
Guardate gli altri requisiti dove vedete che si è molto
espliciti".
E tutta la serie di punti che prendeva in
considerazione il Con­sigliere Tibaldi permettono di concludere:
sì, hanno tutto, op­pure no, manca qualcosa.
"In questi
l'esplicitazione c'è ma va pesata. Avete l'esca per ragionare come
volete. Ripeto, io ove fos­si investito della vostra posizione,
avrei degli atteggiamenti che credo sarebbero anche molto duri.
Però qui è una cosa diversa".
Questa è una fonte di dubbio, è una fonte di perplessità per
noi. Questa è l'ultima fase di questi due anni, la conclusione,
dove credo che le parole che ho appena letto non possono, ma
real­mente non possono, in ogni singola coscienza, non sollevare
dubbi, perplessità, interrogativi, perché queste sono le
conclu­sioni.
Le conclusioni non sono solo quelle allegate alla delibera dove
si dice che né l'una né l'altra delle due società hanno ri­sposto
al cento per cento dei requisiti, eccetera; non sono solo queste le
conclusioni del lavoro della commissione tecnica. Le conclusioni
del lavoro della commissione tecnica sono anche queste che ho letto
io, che risultano verbalizzate.
Se poi andiamo a vedere quello che è stato il passato di questa
storia, questi ultimi due anni, ci rendiamo conto che la causa
(senza voler entrare in strumentalizzazioni di tipo politico,
per­ché diceva bene qualcuno prima, in questo settore non ci
inte­ressa) che forse più di ogni altra ha provocato il ritardo a
cui abbiamo tutti assistito, al di là del discorso della società
FINO­PER, è fondamentalmente una. Qual è questa causa? Il fatto che
le varie giunte che si sono susseguite negli ultimi due anni
avevano quei dubbi che ho espresso in maniera molto
amplifi­cata.
Vale a dire, qual era il freno, cos'è che mancava, al di là
delle strumentalizzazioni politiche? Mancava la trasparenza,
man­cava l'affidabilità.
Sotto la presidenza del Consigliere Lanivi, ripeto, non per
strumentalizzare ma proprio perché personalmente mi ci sono
ritrovato in queste dichiarazioni, più volte dal settembre al
di­cembre 1992, negli ultimi tre mesi del 1992, più volte l'allora
Presidente Lanivi nell'aula consiliare dichiarava la carenza di
questo dato. Scusa?
(...interruzione...)
Mettiamoci pure anche Bondaz, ma ripeto non mi interessano le
strumentalizzazioni, sto facendo una analisi.... ognuno poi è
responsabile delle sue scelte.
L'allora Presidente Lanivi diceva il 23 settembre:
"Questa
maggioranza ha posto il problema della trasparenza
dell'azio­nariato, dell'affidabilità dell'interlocutore, condizione
pregiudi­ziale per l'avvio delle trattative; a tutt'oggi non
riteniamo di avere avuto risposte esaurienti".
E ancora, sempre nel mese di settembre:
"Abbiamo per la terza
volta chiesto tutti quei chiarimenti, che non sono ricerca di
mo­tivi per rallentare o per rinviare la conclusione della
trattativa, sono richieste prioritarie per poter andare avanti e
procedere con sicurezza e tranquillità per tutto il Consiglio
regionale"
, che è quello che chiediamo proprio oggi.
Il 10 novembre riaffermava:
"Non siamo nelle condizioni di
poter dire di avere certezze o assicurazioni sufficienti per aver
sciolto questo nodo".
E potremmo ancora continuare.
Ma sempre nell'ottica di quel periodo, proprio per sottolineare
le perplessità di cui dicevo, - e confesso la mia carenza dal punto
di vista della comprensione di tutta l'argomentazione esposta dal
collega Tibaldi: le vendite, le azioni, i passaggi, ec­cetera,
limitandomi però alla lettura dei resoconti consiliari - qualche
dubbio mi è venuto. Spero che chi illustrava questi dubbi allora,
ci spieghi come mai questi dubbi oggi non ci sono più, se non ci
sono più, oppure se esistono ancora, però...
L'allora Consigliere Riccarand, oggi Assessore, affermava:
"Sappiamo infatti che le azioni VALSER sono sotto sequestro e
quindi partecipa all'assemblea dei soci il rappresentante nomi­nato
dalla magistratura. Ma se un giorno queste azioni fossero
dissequestrate
(mi sembra che la soluzione prospettata possa
valere anche oggi),
ci troveremmo a trattare con una società che
è contro la maggioranza, e soprattutto con persone all'interno
della VALSER o della SFIT, che lo stesso Presidente della SI­TAV ha
definito in commissione come persone poco raccoman­dabili".
Se
le parole pesano...
"in particolare"
, continuava Riccarand,
"è stato
dichiarato che al controllo di questo pacchetto di azioni di
minoranza ci sareb­be Chamonal, una minoranza quindi che rischia
sempre di di­ventare una maggioranza. Noi riteniamo quindi che
l'affidabi­lità della SITAV non esista, così come non esiste di
fatto una totale trasparenza dell'azionariato. Probabilmente il
Presidente della Giunta ha acquisito informazioni solo sulla
maggioranza dell'azionariato, ma non abbiamo i dati completi
rispetto a tutto l'azionariato. Siamo quindi da un lato contrari
alla pro­roga, dall'altro siamo anche ostili ad una concessione
alla SI­TAV ".
Le parole pesano, come si dice: parla
chiaro.
Più avanti, ricordando un intervento dell'ex Consigliere
Bene­forti, dice:
"Come diceva Beneforti, possiamo tutti
sottoscrivere che la situazione della SITAV non cambierà, perché
non è pen­sabile che con i conflitti fra SFIT, VALSER e gli altri
soci ci sia una possibilità di miglioramento nell'affidabilità
della SITAV ".
Una domanda, fra le tante che possono sorgere leggendo queste
cose e proprio per avere la dovuta informazione che i consiglieri
hanno il diritto di richiedere, era la domanda che poneva l'al­lora
Consigliere Riccarand e che io riformulo: ma Chamonal controlla
ancora la SFIT?
Mi avvio alla conclusione, per fare una considerazione. C'è una
sensazione di fondo, che spero sia smentita, ma, anche qui, ho dei
dati che me la provocano, non parto da un pregiudizio. La
sensazione di fondo è che, di fronte a questa situazione che si
trascinava nel tempo, la via di uscita che sembra questa Giunta
abbia trovato sia quella di togliere la pregiudiziale sulla
trasparenza e l'affidabilità.
Perché dico questo? É una sensa­zione, che non aspetta altro di
avere smentita. Perché fino a questa legislatura vi era quella
famosa delibera della Giunta Bondaz, nella quale si mettevano gli
obiettivi, così come oggi si fissano altri obiettivi, che la
Regione doveva raggiungere nella trattativa con SITAV. Cosa diceva
questa delibera? Ed è bene ricordare che gli obiettivi di tale
delibera furono successiva­mente riconfermati sotto la Presidenza
Lanivi con una amplis­sima maggioranza di votazione del
Consiglio.
In questa delibe­ra il Consiglio regionale indicava questo: in
via preliminare ef­fettuare controlli sulla trasparenza e
l'affidabilità dell'aziona­riato.
Questa, dicevo, è stata la causa principale - e credo di averla
documentata prima - del ritardo che si è accumulato; ora, come si
cerca di fare il passo? Dicendo: "la commissione tecnica si è
pronunciata in quel modo".
Ma la commissione tecnica, come abbiamo visto, non ha detto che
la SITAV è affidabile, così come non ha detto che la SITAV non è
affidabile. La commissione tecnica, in pratica, su questo punto non
si è pronunciata.
Allora chi deve pronunciarsi? Chi oggi ci propone quest'atto,
chi ci deve spiegare perché con un giudizio di tipo politico (guai
se fosse un giudizio meramente tecnico) ha acquisito gli elementi
per dire: "a nostro avviso questa società è affidabile". E questa è
la domanda che in fondo aspetta la risposta ed aspetta dei suffragi
alla risposta.
Dicevo, sensazione che spero venga smentita. La stessa
com­missione, commissione... per sollevare un po' il clima,
altri­menti diventa veramente pesante, quando Florio metteva
l'ac­cento sul Presidente Viérin, credo che tutti l'abbiano
sopran­nominata Commissione "Bortoli".... per un po' di
ilarità...
Dicevo, questa commissione parla di lacune documentali. Allo­ra
uno pensa: mancano solo dei documenti in fondo, manca qualche
carta; ed a questo si può porre rimedio.
Del resto, questa sensazione è presente, e vi prego di credermi
che non voglio fare polemica, ma è veramente per capire meglio le
cose: il Presidente Viérin il 10 dicembre 1992 diceva delle co­se
che a fronte delle considerazioni che ho fatto mi fanno venire un
po' di pelle d'oca.
Allora, 10 dicembre 1992, il Presidente Viérin sembrava aver già
trovato la strada; direi che con le di­chiarazioni che ha fatto in
un certo senso (mi permetta la bat­tuta) si era già candidato alla
Presidenza della Giunta.
Dice l'allora Consigliere Viérin:
"Je partage l'avis exprimé
par d'autres, en parlant de la transparence et de la fiabilité, que
ce n'est pas le problème véritable; je suis moi-même convaincu
qu'il faut dépasser la vérification de ces conditions préalables,
parce que tant qu'on reste à ce stade, on fait que du
surplace".
Dichiarazioni premonitrici, che mi auguro vengano spazzate via
anche in modo brutale.
Come Democrazia Cristiana ci siamo posti anche un altro
pro­blema: se la maggioranza, se la Giunta attuale vuole percorrere
questa strada - poi come è stato più volte ripetuto bisognerà
vedere se andrà a buon fine o meno -, comunque vuole iniziare una
trattativa privata, a fronte di tutta questa non chiarezza dal
punto di vista dell'azionariato, del patto di sindacato, ecce­tera,
c'è una strada che la Giunta potrebbe già intravedere oggi affinché
con la situazione contingente qual è quella che ci tro­viamo
davanti, la Regione possa avere maggiori certezze su quello che
sarà l'interlocutore SITAV?
A mio avviso una strada è indicata dall'avv. Speranza, membro
della commissione tecni­ca, il quale dice:
"A me risulta che si
potrebbe anche ipotizzare che in sede di trattativa si dica: "Va
bene diamo la concessione, però voi formate fra di voi un patto di
sindacato che non ci esponga a questo rischio, di avere poi delle
azioni che ne esco­no".
Non essendo un legalista, non intendendomi assolutamente di
quello che è il diritto, credo che questa prospettiva che ha
indi­cato come possibile l'avv. Speranza non vada lasciata
cadere.
Non so se questo è possibile, non ho presentato neppure un
emendamento in questo senso, proprio perché ho un grosso punto
interrogativo; però chiedo al Presidente della Giunta di verificare
se questa strada è percorribile, perché in questo sen­so la Regione
potrebbe avere una maggior chiarezza e una maggiore tranquillità
nei rapporti futuri con SITAV.
Mi avvio alla conclusione dicendo che tutte le perplessità che
ho esposto necessitano di trovare delle risposte da qui a quando la
maggioranza presenterà in questo Consiglio la deliberazione
dell'affidamento della Casa da gioco.
In questo senso presenteremo una serie di emendamenti a questa
delibera, che vogliono sotto-lineare il fatto di questa posizione
della DC rispetto al problema.
Abbiamo già avuto modo di ascoltare nelle dichiarazioni del
Presidente della Giunta che alcune di queste nostre riflessioni e
di queste nostre esigenze fanno parte anche delle necessità sentite
dalla Giunta e quindi dalla maggioranza; una di queste, era
l'assoluta necessità di predisporre una legge che permetta il
commissariamento. Questo non per voler giungere al
commis­sariamento, ma perché questa Regione acquisisca durante la
trattativa con SITAV un certo peso contrattuale che, senza questa
soluzione, non avrebbe di fatto.
Ci sarebbe un'altra considerazione da fare sui cosiddetti
"paletti", come qualcuno li ha chiamati. Voglio essere molto
realista su queste cose, perché non credo invece di aver sentito
interventi a questo riguardo altrettanto realisti. Ho sentito dire
che questi "paletti" sono ferrei, sono rigidi, potrebbero
addirit­tura impedire che la trattativa vada a buon fine.
Non credo che sia così. A me non sembra che questi siano dei
"paletti" rigidi; sono degli obiettivi che il Consiglio regionale
si dà, ma gli obiettivi tutti sappiamo che si possono raggiungere e
non si possono raggiungere. Chi dovrà decidere se si è raggiunto un
certo numero di obiettivi tali da poter portare la Regione a
de­cidere la sottoscrizione della convenzione? Sarà la Giunta, sarà
la maggioranza, mi auguro che questo lo faccia il Consiglio
in­tero.
Però, perché lo faccia il Consiglio intero, di questo mi
ri­servo di parlare quando illustrerò gli emendamenti, mi sembra
assolutamente necessario che il Consiglio venga coinvolto nel
periodo della trattativa, altrimenti le cose si complicheranno.
Si dà atto che, dalle ore 18,39, riassume la presidenza il
Presi­dente Stévenin.
Presidente -
Ha chiesto la parola il Consigliere
Dujany.
Dujany (PVA) -
Riallacciandomi all'intervento che
aveva fatto Rini, credo che si possa da questo intervento prendere
atto di quella che è la si­tuazione generale del problema "Casinò".
E cioè le due posizioni che sono emerse nel tempo: da una parte, la
valutazione di una perdita di tempo nel non aver concluso anzitempo
questa con­venzione con SITAV; dall'altra, la posizione di chi
riteneva di dover passare ad una trattativa nei confronti di quelle
società che avessero dato prova di trasparenza ed affidabilità.
Faccio questa premessa perché mi sembra doveroso, per quanto
riguarda anche il nostro Gruppo, poiché mi sembra che in poli­tica
sia il dato essenziale, valutare se nei comportamenti del passato e
del presente vi sia una coerenza; soprattutto per chi, non facendo
parte di un partito politico nell'ambito del quale si possono di
volta in volta variare posizioni, è quindi tenuto ad una maggior
coerenza nei confronti di chi ha espresso il proprio consenso.
Dico questo per rappresentare anche questa posizione, che tro­va
le sue origini nella delibera di Giunta Lanivi del 13 novem­bre
1992, nella quale si faceva presente che la SITAV all'epoca non
aveva ancora fornito alcun elemento di affidabilità e di
tra­sparenza, tale da poter fare decollare la procedura in una fase
successiva.
Quella stessa posizione di allora è la posizione che
contraddi­stingue anche attualmente il Gruppo consiliare Pour la
Vallée d'Aoste, nel senso che, rispetto all'efficientismo fine a se
stesso, riteniamo doveroso che l'Amministrazione tratti
esclusiva­mente con quelle società che diano indicazione di
possedere tutti i requisiti di trasparenza e di affidabilità. E poi
spiegherò perché riteniamo importanti e preliminari questi
requisiti.
Nel luglio scorso il Consiglio nominava una commissione che
aveva dei compiti ben specifici: di non assolutamente sostituirsi
alla volontà consiliare, ma unicamente compiti di valutare una
certa documentazione che era stata richiesta. Niente di più di
questo aspetto.
Quindi, parlare di obbligo consequenziale di provvedimento,
parlare di attività della commissione limitata o comunque non
completa, mi pare non esatto, nel senso che la commissione si è
limitata a valutare i documenti che erano stati sottoposti alla
stessa e nulla di più. Senza per questo non poter neanche
minimamente, non rientrando nei suoi compiti, andare al di là di
quest'analisi ristretta.
Come ha concluso questa commissione? Questa commissione ha
concluso i suoi lavori dicendo che nessuna delle due società
partecipanti aveva quei requisiti che facevano parte di quella
documentazione, su cui la commissione stessa si era
pronuncia­ta.
Ha peraltro lasciato intendere che per quel che riguarda la
posi-zione FINOPER, la stessa non avrebbe potuto neppure in una
fase successiva colmare quelle lacune già allora presenti, men­tre
ha rilevato, per quel che concerne la posizione SITAV, che queste
la-cune - parliamo ancora di trasparenza ed affidabilità -,
avrebbero potuto, in una fase successiva, essere colmate. Ecco
perché ci siamo battuti affinché il deliberato non prendesse atto
di una trattativa che doveva andare avanti con la SITAV, ma perché
in questo deli-berato fosse evidenziato che a questa fase
successiva si passasse solo nel momento in cui fossero state
eliminate quelle lacune di carattere documentale che la
com­missione stessa aveva rilevato.
Ma non solo questo, perché co­me dicevo prima la commissione si
è limitata ad esaminare al­cuni documenti. Per esempio, qualche
consigliere prima di me lo ha ricordato, qui ci sono delle
direttive CEE precise per quel che riguarda i requisiti dei soci;
evidentemente sotto questo profilo la commissione non ha detto
nulla, ma non poteva dire nulla perché era un compito totalmente
fuori da quello che era il compito stesso che il Consiglio le aveva
conferito.
Ecco perché riteniamo che sia doveroso, in questa fase, non solo
provvedere alla valutazione e al riscontro di quell'affidabilità e
trasparenza che non emerge finora, ma anche verificare la
sussistenza in capo a SITAV dei requisiti richiesti dalla legge
vigente. Aspetto che non era stato sottoposto alla commissione.
Secondariamente, perché riteniamo che la trasparenza e
l'affi­dabilità siano essenziali per noi al prosieguo per la
trattativa? Riteniamo questo perché la nostra preoccupazione è
quella di valutare che le diverse vicende giudiziarie che si sono
succedu­te nel tempo in Valle d'Aosta siano proprio conseguenza di
questa leggerezza nel conferire anche tali concessioni di grande
portata. Vogliamo cioè evitare che le istituzioni valdostane si
ritrovino in prospettiva ancora una volta, come in passato,
co­involte in gravi procedimenti penali che hanno comportato già
gravi danni di immagine e di credibilità a questa comunità al suo
esterno. Ciò è avvenuto, non dimentichiamolo, in presenza di
convenzioni con la SITAV.
Qui richiamerò solo quello che sta scritto nell'ultima sentenza
della Cassazione penale, depositata il 30 settembre scorso, nella
quale si ricorda come è finita la Valle d'Aosta a seguito di questo
ultimo processo; situazione per cui il Casinò di Saint-Vincent
veniva utilizzato da espo­nenti di organizzazioni criminali di tipo
mafioso per il riciclag­gio di denaro proveniente da attività
malavitose, una serie di illiceità finanziarie nei rapporti fra
Regione e SITAV a seguito anche del 75 percento delle quote
decadali di spettanza della Regione, un intreccio societario fatto
di fittizie composizioni di titolarità di azioni fra facenti capo a
Masi, Chamonal e Gio­vannini, volte a collegare sotto vari aspetti
la SAISET e la SI­TAV, e poi ancora il teatro di ruberia nella
quale veniva ad operare questo Casinò e nel quale hanno trovato
condanna al­cuni soci SITAV, Chamonal fra questi. Mi pare che non
si possa dimenticare questo quadro che sta dietro alla vicenda in
detto momento.
Oltre a ciò a me pare indispensabile che in tale fase si possa,
pro-prio per i limitati compiti che aveva questa commissione, che
non poteva minimamente chiedere un'integrazione di do­cumentazione
- più volte la commissione ha rilevato che non poteva dare che un
parere se non sulla base della documenta­zione formulata e sulla
base dei documenti forniti che si ritene­vano veritieri solo perché
presentati dalla società stessa -, ac­quisire il patto di
sindacato.
Qui, abbiamo un'attestazione della SITAV, che rileva che
sussiste questo patto di sindacato; non abbiamo il patto di
sindacato sottoscritto dalle parti, non sap­piamo in realtà quale
sia l'omogeneità di linea della SITAV in prospettiva. Non
conosciamo quali sono i poteri del custode giudiziario: teniamo
conto che abitualmente i poteri del custode sono poteri meramente
di ordinaria attività e non di straordi­naria attività, e qui siamo
certamente in presenza di una at­tività del tutto
straordinaria.
Non abbiamo minimamente ele­menti in base al fatto su cosa
succederà nel momento in cui si esaurirà questa attività del
custode giudiziario, così come, per i motivi che dicevo prima, non
abbiamo nessuna valutazione an­che in merito alla applicazione
delle direttive CEE, che impon­gono agli azionisti di non essere
incorsi in condanne penali, e sotto questo profilo non abbiamo
nessuna valutazione perché questa valutazione non era stata
richiesta alla commissione stessa.
Abbiamo poi delle conclusioni della commissione che, mentre
sotto gli altri profili ricorda la sussistenza dei requisiti alle
date dell'inizio della trattativa, e cioè del 15 luglio 1991, alla
data convenzionale del 30 luglio 1993, relativamente all'aspetto
affi­dabilità e trasparenza, non esiste nulla di tutto questo.
Quindi per noi è indispensabile procedere in questa attività di
chiarimento.
Mi sento infine di poter valutare che tutto sommato questa che,
secondo il Consigliere Rini, viene ritenuta una perdita di tem­po,
in realtà abbia già evitato alla Regione di ritrovarsi un su­per
Casinò tecnologico, mentre credo che adesso l'indirizzo ge­nerale
sia di andare verso un potenziamento delle attuali strutture,
utilizzando le attuali strutture presenti, e tutto sommato questo
aspetto della trasparenza e dell'affidabilità sia prioritario a
tutti gli altri, per contare di vedere la Valle d'Ao­sta un po' più
serena nei prossimi anni.
Presidente -
Ha chiesto la parola il Consigliere
Lanièce.
Lanièce (DC) -
Dopo gli interventi precisi e
puntuali dei colleghi democristiani Rini e Marguerettaz, non mi
resta molto da aggiungere, anche se ritengo opportuno fare delle
brevi considerazioni, anche a costo di ripetere certe frasi già
dette.
Dagli atti risulta che lo scorso anno, a dicembre, la Giunta
La­nivi chiese la proroga di un anno, affermando in via
pregiudi­ziale la necessità del raggiungimento di due punti
fondamen­tali: la trasparenza dell'azionariato, l'affidabilità
della società.
L'allora Presidente della Giunta, Lanivi, affermò che occorreva
tempo per accertare i presupposti necessari per il rinnovo della
convenzione; inoltre, aggiunse che si voleva cercare un
interlo­cutore serio, sicuro e certo, e che le risposte allora
pervenute dalla SITAV erano considerate insufficienti, non
soddisfacenti l'Am-ministrazione regionale.
Inoltre fu sottolineato che gli azionisti con cui si trattava,
ave­vano una esigua maggioranza, la società era travagliata al suo
interno, c'era della litigiosità fra gli azionisti.
A distanza di un anno è stata scelta la SITAV, come risulta
dalla delibera.
Le domande che ne derivano sono le seguenti: che cosa è
cam­biato in questo anno di proroga concesso alla SITAV? La SITAV è
diventata di colpo affidabile e trasparente? Ha risolto i suoi
problemi interni? Questa maggioranza, che è quasi la stessa
maggioranza che sosteneva la Giunta Lanivi, su quali presup­posti
ha preso questa decisione, dal momento che la SITAV è nella stessa
situazione di un anno fa? Forse che allora, portan­do avanti la
trattativa, si aveva paura di incorrere in incidenti di percorso
durante la trattativa stessa? Incidenti che avrebbe­ro potuto dar
luogo ad eventuali attacchi in campagna elettora­le?
Comunque una cosa è certa: è stato perso del tempo invano, si è
preferito rinviare una trattativa quando la si poteva iniziare e
chiudere; si è preferito far deteriorare la gestione della Casa da
gioco in termini sia produttivi che occupazionali, con le se­guenti
conseguenze. Si è preferito rinviare alla nuova Giunta il problema,
pur sapendo che nel frattempo nulla sarebbe cam­biato, e tutto
questo incuranti di quanto affermato dalle forze di opposizione,
dai dipendenti stessi e da alcune forze della stessa maggioranza di
allora, che si erano dichiarate in un primo tempo contrarie alla
proroga. Comunque si preferì attua­re la politica del rinvio.
Di fronte a queste prese di posizione, noi ci sentiamo in dovere
di prendere le nostre distanze, anche se non siamo affatto
con­trari alla scelta SITAV; siamo contrari ad una evidente perdita
di tem-po, che non ha portato niente di più all'Amministrazione
regionale dal punto di vista dei requisiti richiesti rispetto ad un
anno fa.
Ma questo problema senz'altro ha portato a far sì che questa
politica del rinvio abbia portato ad una perdita di entra­te
economiche, conseguenti ai mancati investimenti che la so­cietà
prescelta avrebbe potuto iniziare ed attuare. Ed inoltre alla
possibilità, nel caso in cui ora la trattativa non vada in porto,
di giungere al commissariamento con le rischiose conse­guenze.
Mi auguro comunque che nella trattativa vengano considerati
fermi diversi punti, a mio avviso fondamentali, fra i quali: la
revisione dell'articolo 13, una durata non superiore ai sei anni
della convenzione, predisporre una legge sul commissariamento (come
è già stato affermato dal Presidente), l'acquisizione dei beni
immobili della SITAV che accerchiano il Casinò, la gestio­ne unica
dei giochi americani e francesi, e specificare nella con­venzione
le strutture da acquisire in modo che sia tutto chiaro.
Si dà atto che, dalle ore 18,53, presiede il Vicepresidente
Marco Viérin.
Presidente -
Ha chiesto la parola il Consigliere
Ferraris.
Ferraris (GV-PDS-SV) -
Credo che, come è emerso
dal dibattito adesso, la situazione che stiamo discutendo è una
situazione complessa, è una situazione che per certi versi questo
Consiglio comunale ha ereditato. É intervenuta, come ricordava il
Presidente della Giunta, una sentenza del Consiglio di Stato, si è
deciso nel mese di luglio di seguire una strada che consisteva nel
fatto di affidare ad una commissione tecnica la valutazione
dell'ammissibilità delle so­cietà che avrebbero chiesto di essere
ammesse alla gara.
Direi che la discussione che si fa qui oggi, indubbiamente verte
sui risultati della commissione stessa e vedo che, oltre alle forze
della maggioranza, anche da parte di alcune significative forze
della opposizione (mi riferisco in particolare all'intervento di
Rini e seppur con alcune differenze all'intervento di Lanièce), le
ragioni della maggioranza per certi versi vengono accolte, nel
senso che si accolgono quelle che sono le conclusioni cui è
per­venuta la commissione e che sono contenute nella deliberazione
che è proposta al Consiglio.
Viviamo un momento molto difficile; non so qui se rallegrarmi
per un possibile allargamento della maggioranza o preoccupa­rmi per
il fatto che rischiamo in una situazione come questa di andare ad
una diminuzione della minoranza in questo Consi­glio, che ha un
ruolo importante ed insostituibile.
L'intervento di Tibaldi ha sollevato alcune questioni molto
in­quietanti; viviamo, dicevo, in un momento difficile, quasi tutti
ieri sera abbiamo sentito l'intervento di Scalfaro ed allora se
abbiamo degli elementi che dimostrano che all'interno del Ca­sinò
di Saint-Vincent è nato il riciclaggio di fondi neri del Sisde,
credo che questo problema non vada risolto con un'interpel­lanza
fatta dall'On. Borghezzi, ma si debba andare alla Procura della
Repubblica.
Altrimenti ritengo sia estremamente negativo creare e mantenere
in piedi un clima di sospetto intorno alla Casa da gioco. Sappiamo
che questa non è sicuramente un col­legio di educande: ci ricordava
il Consigliere Dujany, preceden­temente, gli esiti di una sentenza
della Corte costituzionale; però credo che le accuse, se sono
fatte, debbano essere circo­stanziate.
Non dobbiamo mai dimenticarci una cosa, che mi pa­re sia emersa
un po' da tutti gli interventi: che la Casa da gioco ha una
importanza fondamentale nella Regione per quanto ri­guarda
l'occupazione, per quanto riguarda l'autonomia finan­ziaria, per
quanto riguarda aspetti legati al turismo, e direi che da qui
dobbiamo partire.
Abbiamo ascoltato per quasi un'ora l'intervento del Consigliere
Tibaldi, che in buona sostanza ci portava a far riflettere sul
fatto che ci sono molti elementi da chiarire all'interno della
tra­sparenza dell'azionariato della SITAV. Mi pareva però che
quell'intervento avesse il taglio di un intervento fatto in
occa­sione della firma della convenzione, o comunque di una
propo­sta al Consiglio regionale di firma di convenzione.
Siamo in una fase sicuramente preliminare; abbiamo una fase di
trattativa e all'interno della trattativa credo che nella delibe­ra
proposta dalla Giunta le preoccupazioni che sono state espresse con
un lungo intervento da parte di Tibaldi, con l'in­tervento
suc-cessivo del Consigliere Marguerettaz, sono in so­stanza
contenute al punto c) per quanto riguarda la questione della
trasparenza, quando si dice che è necessario acquisire ulteriori
elementi che colmino le lacune di carattere documen­tale,
evidenziate dalla commissione speciale in ordine ai re­quisiti di
cui al punto 2.4. Vedi al punto 2, in particolare, la questione
della trasparenza.
Questo per dire che la scelta che è stata fatta da questa
mag­gioranza, in cui mi riconosco come PDS e GV, è quella di
anda­re a vedere le carte della SITAV. Lo diceva qualcuno prima:
qui nessuno ha sposato la SITAV, si tratta di andare a vedere; la
cosa migliore è quella di aprire una trattativa e fare in modo che
vengano garantiti gli interessi della Regione, perché penso che sia
sostanzialmente questo il ruolo che noi dobbiamo rico­prire. Perché
i motivi di preoccupazione ce li abbiamo tutti, e per quanto ci
riguarda c'è un problema dei tempi: questa trat­tativa non può
andare avanti all'infinito, c'è un impegno anche della maggioranza
di chiudere in tempi certi questa cosa. Ma direi che ci sono alcuni
elementi che ci preoccupano e che sono legati alla gestione della
Casa da gioco in termini di calo di pre­senze, in termini di calo
degli introiti, della necessità di predi­sporre un vero e proprio
piano di riorganizzazione della stessa. Così come è oggi, la Casa
da gioco si trova in una situazione difficile.
Situazione difficile che deve tenere conto anche di quello che
succede intorno a Saint-Vincent; il fatto che c'è una crisi
eco­nomica che indubbiamente pesa su questa situazione, e che ci
deve fare agire con maggiore oculatezza in un momento come questo;
il fatto che è ipotizzabile anche se non certa l'apertura di nuove
case da gioco; il fatto comunque che c'è una concorren­za non solo
nazionale potenziale, ma c'è anche una concorrenza internazionale
che può essere aggressiva nei confronti della Casa da gioco.
Un'ultima questione, ma sicuramente non l'ultima, è il proble­ma
dell'occupazione e di quello che la Casa da gioco crea in termini
economici ed occupazionali per quanto riguarda la Valle d'Aosta.
Quali sono gli obiettivi che ripropone la delibera proposta? Uno è
quello di riconquistare con forza una capacità contrattuale da
parte della Regione; è necessario poi prevedere un piano di
riqualificazione del Casinò, e sono d'accordo con chi diceva che è
importante definire una chiarezza di rapporti, chiarire bene questo
problema della trasparenza.
Ma credo che, oltre a quanto è stato definito nella delibera,
sia possibile nella convenzione utilizzare degli strumenti
specifici per avere ga­ranzie sugli aspetti societari, perché
queste sono delle clausole che consentono di concludere
positivamente la trattativa.
Quindi trasparenza da una parte, ma soprattutto affidabilità
dell'azionariato: avere la garanzia che chi sottoscriverà il patto,
semmai questo patto verrà sottoscritto, lo possa garantire an­che
in futuro.
La questione dell'accerchiamento, molti lo ricordavano, è una
questione fondamentale, nel senso che tutte le trattative sulla
Casa da gioco rischiano di essere trattative truccate. Allora ha
ben ragione Tibaldi a dire: meglio averne due piuttosto che uno;
però, viste le conclusioni della commissione, diventa dif­ficile
ammettere anche la FINOPER a questo tipo di trattativa.
Ma perché ci siano delle trattative serie aperte a più
concor­renti, il problema dell'accerchiamento è fondamentale, cioè
che la Regione rientri in possesso di quelle attività funzionali
alla Casa da gioco che oggi non sono di proprietà della Giunta
stes­sa.
Altri ricordavano il problema del coinvolgimento degli enti
lo­cali, la necessità di fare in modo che i problemi occupazionali
vengano risolti, come pure venga la risolta la questione
dell'ar­ticolo 13.
Come ricordava nel suo intervento il Consigliere Florio, questa
strada è per certi versi un atto dovuto: nel momento in cui nel
mese di luglio questo Consiglio ha assunto una determinata
decisione, questa decisione ha portato a determinate conse­guenze.
Cosa vuol dire questo: che la trattativa con la SITAV è conclusa e
che abbiamo già la convenzione con la SITAV? Sicu­ramente no.
Questa è una trattativa aperta; dovremo verificare nel merito la
realizzabilità e la concretizzazione degli obiettivi presenti nella
delibera, ma se questi non si realizzano, se esiste uno strapotere
della SITAV, esiste una possibilità alternativa per la Regione.
Tutti, è vero, abbiamo dei dubbi e se ne potreb­bero aggiungere
molti altri a quelli che sono già stati detti, però credo che oltre
a manifestare dei dubbi una maggioranza abbia anche un dovere.
Quello ad un certo punto di scegliere, ovvia­mente scegliere a
ragion veduta, scegliere all'interno di una di­fesa degli interessi
della Regione e della collettività regionale. Credo che questa
delibera contenga tali elementi.
In più va aggiunta una cosa, che è già stata detta ma che penso
vada ricordata, ed è che nel momento in cui non sia possibile
giungere con la SITAV ad una trattativa conclusiva e positiva per
la Regione, esiste uno strumento (che nessuno oggi vuole utilizzare
perché viene concepito come estrema difesa da parte degli interessi
della Regione) che è quello del commissariamen­to, strumento che in
quanto tale rafforza la posizione della Re­gione.
Quindi credo che al di là dei dubbi e delle perplessità che ci
possono essere, esista una posizione che consente oggi di
af­frontare questo problema, di concludere in tempi certi e
positivi una questione che si sta trascinando da troppo tempo.
Presidente -
Ha chiesto la parola l'Assessore
all'ambiente, territorio e tra­sporti, Riccarand.
Riccarand (VA) -
Oggi ci sono due aspetti su cui
bisogna discutere e decidere. Il primo, è se aprire o meno una
trattativa con la SITAV, il se­condo, sono alcuni punti orientativi
di questa trattativa.
Relativamente al primo punto, credo che oggi aprire la
trattati­va con SITAV sia un atto dovuto. Dico oggi e non nel
gennaio 1992, perché ci troviamo oggi in una situazione diversa, in
cui c'è una differenza sostanziale, e la differenza sostanziale sta
nel fatto che questa volta il Consiglio regionale ha scelto di
de­signare un arbitro che doveva valutare la documentazione, doveva
valutare l'ammissibilità delle società a partecipare alla
trattativa. Questo è il dato essenziale.
Allora qui, qualcuno, si comporta come chi, nominato l'arbitro e
giocata la partita, siccome l'esito non è quello che si voleva,
chiede di squalificare l'arbitro. Questo è un comportamento che non
può essere accettato in alcun modo.
Come Gruppo Verde Alternativo abbiamo sempre detto (e non
cambiamo certo idea) che sarebbe stato meglio fare la trattati­va
plurima; oggi non è possibile, sulla base della relazione fatta
dalla commissione, fare una trattativa plurima.
Così come personalmente ritengo che la SITAV non sia una società
affidabile, e ci sono tutti gli elementi per continuare ad
affermarlo. Le vicende di Chamonal le conosciamo e sappiamo qual è
l'intreccio societario.
Però il parere mio, come quello di tante persone in questo caso,
deve passare in secondo piano ri­spetto ai lavori di una
commissione, che è stata chiamata a da­re un certo giudizio e lo ha
dato, chiaro ed inequivocabile.
Esi­stono delle regole nel procedimento amministrativo, che
devono essere rispettate, e queste regole dobbiamo seguirle,
altrimenti se tutti squalifichiamo l'arbitro e diciamo che ognuno
di noi di­venta arbitro per conto suo, vuol dire che non abbiamo
più delle procedure a cui ci atteniamo.
Oggi la posizione di chi dice "no" all'apertura della trattativa
con SITAV è una posizione debolissima. Cosa si propone: di
ammettere alla trattativa anche la FINOPER? E come si fa a farlo
dopo una relazione che ci dice che la FINOPER non ha i
requisiti?
Oppure si dice: oggi non ammettiamo nessuno, commissariamo il
Casinò. Ma anche qui, sulla base di quali presupposti
com­missariamo il Casinò oggi, dopo che la relazione di una
com­missione all'unanimità ci ha detto che esiste una candidata che
può partecipare alla trattativa? Sotto questo piano non c'è
nes­suna scelta che stia in piedi giuridicamente e che abbia un
sen­so.
Infatti, non mi sembra neppure che sia stata proposta que­sta
strada, perché vorrei sapere se qualcuno facesse una pro­posta di
questo genere, in questo Consiglio quanti voti racco­glierebbe.
Però, siccome il problema dell'affidabilità SITAV esiste, ed è
un problema che è sul tappeto, sul quale nessuno si nasconde e che
ci preoccupa, abbiamo fatto in modo che nella convenzione, se si
farà, ci siano i meccanismi per controllare la situazione. E non
per caso è stato messo un punto ben preciso sul controllo della
società, sul controllo dell'azionariato, in modo da avere la
pos­sibilità in qual-siasi momento di sapere cosa succede se si
spo­stano delle azioni.
Del resto, anche la scelta di fare una convenzione breve è
lega­ta ad un giudizio che si dà su questa società, quindi sulla
ne­cessità di avere un momento in cui si chiude un'epoca e se ne
apre una nuova. Questa è sicuramente una convenzione di pas­saggio
da una storia precedente ad una storia nuova che si vuole aprire. E
se la si fa con i contenuti che sono stati previsti dalla
deliberazione proposta al Consiglio, si chiude un'epoca e se ne
apre una nuova.
Non solo, siccome c'è la preoccupazione forte di non chiudere
questa trattativa con SITAV perché i punti che si sono messi oggi
sono punti pesanti, che rendono difficile la chiusura, molto
impegnativa, che richiederà una grande volontà politica, pro­prio
perché c'è questa situazione, si è messo in cantiere un
pr­ovvedimento che consente in qualsiasi momento
all'Ammini­strazione regionale di andare a gestire direttamente con
com­missariamento la Casa da gioco.
Credo che sotto questo aspetto il comportamento della Giunta, la
proposta che viene oggi presentata, la scelta che fa oggi il
Consiglio, è chiara, lineare, coerente, non ha alternative, se si
vuole essere coerenti con un certo tipo di regole e di
procedure.
Per quanto riguarda i contenuti che già si prefigurano con
questa deliberazione, sono contenuti impegnativi, precisi, netti,
vincolanti; a nostro avviso, tali da chiudere un'epoca che ha
si­gnificato "monopolio SITAV", per aprire un'epoca in cui quel
monopolio non esisterà più. Perché nel 1999, se si fa quel tipo di
convenzione, la SITAV non avrà più il controllo della situa­zione
come ce l'ha adesso, in una situazione in cui ha fatto sì che tutte
le altre società siano state messe fuori gioco.
Sono contenuti ben diversi, questo va sottolineato con forza,
andate a confrontare i contenuti della deliberazione del 10 gennaio
1992 con questi contenuti: quella deliberazione diceva 12 anni di
convenzione, e diceva certe cose sul piano delle opere da
realizzare che sono sostanzialmente diverse da quelle che sono
dette in questa deliberazione. E noi ci riconosciamo fino in fondo
nelle cose che sono dette in questa proposta che oggi vie­ne al
Consiglio.
La scelta che si fa oggi spero che sia confortata da un voto
molto ampio in Consiglio, perché è una scelta lineare e corretta, e
credo ci sia bisogno di un sostegno forte da parte del Consiglio su
questa linea, perché la fase che si apre è molto difficile, i tempi
sono molto ristretti per riuscire a chiudere la trattativa e le
condizioni non sono facili. Ci vorrà molta determinazione, ci vorrà
un sostegno convinto da parte del Consiglio, il più ampio
possibile, altrimenti se prevarranno spinte di settore e di parte,
credo che non si chiuderà questa trattativa.
Ed io temo che nel momento in cui si arriverà al momento
decisivo, perché fino adesso si è fatto della pretattica, non si è
entrati nel merito dei veri problemi che sono i contenuti della
convenzione; quando si entrerà veramente nel gioco duro, voglio
vedere anche rispetto a molti che adesso mettono in discussione la
trattativa con SI­TAV, dove verranno piazzati gli altoparlanti
SITAV, voglio ve­dere dove verrà fuori potente il messaggio SITAV
per andare a sradicare questi "paletti" che oggi abbiamo messo.
Temo che nel momento in cui si andrà a definire i contenuti, a
quel punto le pressioni saranno molto forti e a quel punto sarà il
momento di verità: vedremo chi vuol portare avanti un di­scorso di
cambiamento di un certo tipo di rapporti e chi invece ha fatto un
po' di "melina" ma poi ha giocato un ruolo di alto­parlante
SITAV.
Presidente -
Ha chiesto la parola il Consigliere
Tibaldi.
Tibaldi (LN) -
É necessario dare delle risposte a
degli ulteriori quesiti che so­no sorti in quest'aula. Anzitutto è
inutile scendere in inutili campanilismi (come ho sentito da parte
di qualcuno) o in di­chiarazioni cariche di demagogia. In questo
momento dobbiamo analizzare concretamente quali sono i problemi,
quindi non si trat-ta di fare "melina", Riccarand, si tratta di
dare una soluzio­ne o co-munque chiedere una risposta, ma a voce
alta, a dei dubbi e a delle perplessità che sono state sollevate
non solo da Tibaldi, da Marguerettaz, ma anche da Dujany,
componente della mag-gioranza, o da altri componenti della
coalizione di maggioranza, dubbi e perplessità che sono stati
espressi poco prima.
Nel discorso introduttivo del Presidente della Giunta si dice
che la funzione di questa delibera è quella di uscire da un momento
di
impasse
. Non è questo il modo di uscire
dall'
impasse
in cui si sono arenati la Giunta e il
Consiglio, ma bisogna percorrere un'altra strada, o perlomeno
cominciare a chiarire dei quesiti che sono fondamentali.
Mi sembra di aver capito anche dall'in­tervento di Florio e
dello stesso Riccarand che la trasparenza e l'affidabilità
dell'azionariato sono punti fondamentali. Punti che sono stati
comunque ribaditi dall'allora Consigliere Ricca­rand nella seduta
del gennaio scorso, quando si trattava la questione.
Quanto ai punti preliminari alla convenzione, anche qui non si
tratta di fare "melina"; abbiamo già contestato che una durata
quinquennale è semplicemente ridicola. Un controllo della Regione
sugli aspetti societari, che già esi­steva in convenzione, poi è
stato tolto; farlo
ex post
non so quale efficacia potrà
sortire. E così via.
Poi gli interventi fatti a sostegno dell'occupazione, va bene;
il problema dell'occupazione in quest'aula l'abbiamo tutti
presen­te costantemente, non si tratta di chiamarlo in causa perché
lì ci sono alcune persone che ci sentono e domani vanno a riferire,
Consigliere Parisi.
Tutti pensano agli interessi fondamentali della Regione, ma
sotto il profilo occupazionale, sotto il profilo della
produttività, sotto il profilo dell'efficienza, e sotto il profilo
della qualità del servizio.
Parisi (VAP)
-
. ... Hai il diritto di
dirlo anche te...
Tibaldi (LN)
- ... Non è che abbia chiesto
un'altra commissio­ne, scusa, Parisi, adesso ti rispondo... ho solo
posto dei forti dubbi, che sono gravi e pesanti, e mi rivolto
essenzialmente al Presidente della Giunta, che è anche prefetto,
quindi massimo tutore dell'ordine pubblico. Se a voi va bene andare
a trattare con un pregiudicato, se questo pregiudicato fosse Nitto
Santa Paola, a voi andrebbe bene lo stesso.
Poi verificheremo le sue qualità morali quali sono, questo poco
importa - si dice - l'importante è andare a trattativa, chiudiamo
questa parentesi, sono due anni e mezzo che la portiamo avan­ti,
sarebbe impopolare per una Giunta regionale in detto mo­mento avere
un momento di
impasse
politico, non giuridico.
Mi sembra che si sia sorvolata la questione delle precondizioni.
Una precondizione essenziale che è sempre stata un punto fer­mo di
questo Consiglio sin dal 7 giugno 1991, era quella di ve­rificare
la trasparenza e l'affidabilità; oggi questo requisito può essere
dimostrato dopo. Non sono d'accordo con quello che dice
Marguerettaz, che qui ci sono lacune documentali; qui ci sono
lacune sostanziali.
C'è stata una parziale dimostrazione docu­mentale e basta, sia
per la società SITAV sia per la società FINOPER. Non sono qui né ad
essere l'accusatore di SITAV né ad essere paladino di FINOPER; dico
solo che la Regione deve verificare attentamente il soggetto con
cui andrà a trattare.
Mi va bene SITAV, ma SITAV deve dimostrare di avere queste
qualità, e non le ha dimostrate. E mi sembra che questa sia
un'opinione abbastanza diffusa, solo che è difficile portarla di
fronte all'opinione pubblica in questo momento.
Queste incomprensioni sulla situazione societaria meritano
comunque un approfondimento; non ho fatto la
boutade
della
presunta connivenza fra il Sisde e vertici della dirigenza SI­TAV,
e forse l'On. Borghezzi è l'unico, caro Ferraris, che si sta
preoccupando della questione, perché a molti altri politici forse
stanno bene i fondi neri e le tangenti rosse, tanto hanno sem­pre
convissuto con questo sistema e questo sistema può tran­quillamente
andare avanti.
A voi non va bene, forse a voi va bene. La qualità morale,
l'onorabilità del soggetto con cui ab­biamo a che fare, devono
essere i cardini fondamentali per l'inizio di una trattativa seria,
che possa garantire e gli aspetti della produttività, della
efficienza e dell'occupazione.
Ma qui non bisogna far demagogia in questo momento, non bi­sogna
spendere parole propagandistiche, elettoralistiche; qui si tratta
di vagliare requisiti, punti che sono veramente fonda­mentali. Solo
che la convenienza politica in questo momento impone di
superare.
Quindi, Dujany, perché eliminare le lacune di carattere
docu­mentale solo per una società? Perché lo dice il responso dei
tecnici? Questo però non vuol dire rafforzare contrattualmente la
Regione, questo vuol dire indebolirla. Non mi sembra che ci sia
coerenza nel discorso prima fatto: se colmiamo le lacune, la
posizione contrattuale della Regione si rafforza; non è
assolu­tamente così.
Quanto a Riccarand, non è vero che questo è un atto dovuto. Più
che un atto dovuto, è un atto voluto. É un atto voluto dalla
mag-gioranza, perché è necessario sostituire al buon senso in
questo momento (come avete già dimostrato sul problema della Casa)
le logiche politiche degli schieramenti. Quindi bisogna superare il
problema del rinnovo della convenzione in maniera diversa.
Non è assolutamente vero che ci si deve attenere a quanto
scritto nel responso finale della commissione "ad hoc", perché la
Pubblica amministrazione, in questo caso l'Ente Regione, ha la più
ampia discrezionalità; solo che in questo momento non in­tende
usarla. Le ragioni politiche occulte che ci sono non le co­nosco,
non faccio parte della maggioranza, comunque in questo momento ci
si spoglia dell'abito politico per avallare una deci­sione molto
statica, molto labile circa la propria credibilità, per portare
avanti altri interessi.
Quegli altri interessi che Ricca­rand ha denunciato fino al
gennaio scorso, quando parlava dai banchi dell'opposizione; ma
oggi, anche lui preferisce superare in maniera più o meno brillante
questa grossa sorta di
impasse
.
Ribadisco la posizione contraria della Lega Nord di fronte a
questa delibera, perché assolutamente non costituisce una
so­luzione, perlomeno momentanea, al problema, e soprattutto non dà
le risposte che tutti stiamo chiedendo. C'è qualcuno che dai banchi
della opposizione ha il coraggio di porli questi que­siti; c'è
qualcun altro che li conosce perfettamente (Riccarand lo ha appena
detto): la conosciamo la situazione di Chamonal, della SFIT, della
SITAV.
Bene, bravi, la conoscete più di me perché avete venti,
quindici, dieci anni di esperienza in Con­siglio regionale; questo
vuol dire che avete sempre glissato su queste questioni? Continuate
a glissare, continuiamo a met­terci un coperchio sopra per evitare
di portare alla luce questa sporcizia? Noi non siamo d'accordo,
perché da noi devono parti­re presupposti morali differenti, non
questioni tipo: Borghezzi ha fatto o Borghezzi non ha fatto.
Cominciamo a renderci conto di quello che abbiamo qui a casa,
cominciamo a vedere se la persona con la quale dobbiamo andare a
trattare ha l'onorabil­ità che si merita.
Si dà atto che, dalle ore 19,21, riassume la presidenza il
Presi­dente Stévenin.
Presidente -
Ha chiesto la parola il Consigliere
Chiarello.
Chiarello (RC) -
Sono stato un po' ad ascoltare ed
ho capito che il parere della commissione è vincolante, o almeno vi
sono Giunte che non hanno deciso per degli anni e adesso una
commissione, della quale facevano parte due consiglieri regionali,
ha dato parere vincolante.
Questa Giunta si nasconde dietro un parere di una commissione
composta da due consiglieri regionali. Veramente mi stupisco e do
doppio peso al fatto che il Presidente della Giunta non abbia
partecipato a questa commissione: penso che non la ritenesse così
importante.
Quello che abbiamo detto in IV Commissione e quello che ha detto
Zanetti è che se si volevano delle risposte valide su tutte e due
le società, se si voleva andare a vedere se c'era credibilità
oppure no, erano altre le domande che dovevano essere fatte alla
commissione. Voglio solo che la maggioranza si prenda le sue
responsabilità e non si nasconda dietro una commissione. Abbiamo
continuato a dire che è stato un lavoro tecnico quello che ha
svolto la commissione. Lo ha riportato in IV Commissio­ne e non ci
sono state....
(...interruzione dell'Assessore Riccarand...)
- ... va bene, è un lavoro tecnico, però anche Zanetti dice che
se si vuole veramente andare a fondo, quelle cose che verranno
richieste nella convenzione alla SITAV, come dici tu, Riccarand, si
richiedono anche alla FINOPER. Questo, se si vuole fare un lavoro
di serietà e che serva anche alla Re­gione. Diciamo che c'è la
tendenza a preferire la SITAV.
Io non preferisco né SITAV né FINOPER, anzi ho delle idee
diverse, però non nascondiamoci dietro una commissione, che aveva
solo il compito di sbrogliare una situazione.
Vogliamo degli approfondimenti, vogliamo capire se la FINO­PER
aveva i soldi? Bastava che, invece di aspettare un mese dopo che si
è riunita la IV Commissione, la Giunta avesse detto: vediamo se
effettivamente i crediti che la FINOPER vanta possiamo metterli
sulla carta, come chiediamo alla SITAV se accetta di nominare i
suoi dirigenti, d'accordo con la Giunta, d'accordo con questo
Consiglio.
Mi sembra che vi siano veramente nelle dichiarazioni che fate
delle scelte di parte, perché per una c'è una chiusura. É stato
detto, è vero, nel paragrafo conclusivo; ma perché guardiamo il
paragrafo conclusivo che serve a dare l'ok alla SITAV, e non quello
dove si dice che entrambe non hanno tutti i requisiti?
Presidente -
Ha chiesto la parola il Consigliere
Marguerettaz.
Marguerettaz (DC) -
A fronte delle cose che dicevo
nel corso del mio primo interven­to, stavo riflettendo, dopo aver
sentito le parole dell'Assessore Riccarand, in questo senso:
menomale che l'Assessore Ricca­rand non è il Presidente della
Giunta, perché finora da quei banchi sono arrivate solo le sue
dichiarazioni, e se erano le sue dichiarazioni a dover illuminare
quei dubbi di cui parlavo pri­ma, questo costituirebbe un ulteriore
passo indietro.
L'Asses­sore Riccarand ha dichiarato che la società non è
affidabile, e lo ha detto in maniera chiara e categorica, e poi ha
fatto un per­corso che era esattamente quello che denunciavo nel
primo in­tervento. Cioè, pur denunciando la non affidabilità di
questa società, l'Assessore Riccarand dice che c'è un arbitro. Ecco
l'equivoco di cui dobbiamo venire a capo.
L'equivoco è proprio che l'arbitro non era la commissione;
l'arbitro è questo Consiglio regionale. Zanetti nelle cose che
di­cevo prima lo urla a tutto il Consiglio. Quando dice le cose che
ricordavo:
"Noi non potevamo fare altro... se volevate altro,
do­vevate chiederci altre cose... non potevamo dire niente di
diver­so..."
, cosa sta urlando Zanetti a tutti noi oggi? Urla
il fatto che lui è un guardialinee, che è stato chiamato lì a
segnalare ciò che arrivava come documentazione da SITAV e
FINOPER.
E questo era il ruolo della commissione, non era il ruolo di
essere arbitro. Sarebbe del resto tremendo se la decisione di
questa maggioranza, da un punto di vista politico, venisse
consegnata nelle mani dei tecnici; in quel caso, il ruolo politico
di questo Consiglio regionale a fronte di una scelta così
importante an­drebbe a farsi benedire. Allora facciamo un governo
di tecnici, così magari evitiamo di pagare delle commissioni.
Mi riallaccio brevemente alle cose che diceva il Consigliere
Fer­raris, il quale ha detto delle cose in gran parte non
condivisibi­li, ma che comunque ha fatto un intervento realista. Il
Consi­gliere Ferraris dice che una maggioranza deve scegliere; è
vero.
Però, Assessore Riccarand, non cominciamo con le
giustifica­zioni che lei ha dato a delle domande che noi abbiamo
avanza­to, o meglio: con le giustificazioni che lei non ha dato a
delle domande che noi abbiamo avanzato; non cominciamo a mettere
avanti le mani, non cominciamo a dire questa delibera deve
ri­cevere i consensi unanimi, o molto ampi di questo Consiglio,
altrimenti la Regione si trova in una situazione di debolezza.
Non cerchiamo di confondere le idee a nessuno, né qui dentro né
in altri ambienti, perché il problema è che noi abbiamo di­chiarato
una disponibilità ad andare alla soluzione della con­cessione della
Casa da gioco di Saint-Vincent, una disponibilità che però ha
bisogno di tutti quegli elementi di cui dicevamo prima.
Dicevo che mi sembra veramente un mettere le mani avanti,
per-ché la scarsa forza contrattuale della Regione nei confronti
della SITAV, verso la quale si inizierà questa trattativa priva­ta,
Asses-sore Riccarand, non sarà perché alcune forze in questo
Consiglio si asterranno o voteranno contro la trattativa privata;
sarà piuttosto perché si sono finora delineate delle ipotesi che
già di fatto, a prescindere dal numero dei consiglieri regionali
che voteranno questa scelta, indeboliscono la parte contrattuale
della Regione.
Presidente -
Ha chiesto la parola il Consigliere
Lanivi.
Lanivi (PVA) -
Un intervento molto breve, più che
altro per chiarire e specifi­care alcune cose ed anche spiegare
nella evoluzione storica di questa vi-cenda, almeno negli ultimi
due anni, alcuni momenti che mi sem-brano importanti, per capire
quello che sta succe­dendo oggi, non-ché per rispondere ad alcuni
interrogativi che sono stati avanzati.
Mi pare che gli interrogativi siano almeno due. Una domanda, che
merita una risposta, è di considerare questo tempo come tempo
perduto. Cioè, considerare il periodo che è intercorso fra il
luglio dello scorso anno e ciò che abbiamo deciso nel luglio di
questo anno un tempo volutamente perduto.
Mi permetto di contraddire queste affermazioni. Non si tratta di
tempo perduto, perché se si fosse realizzato quello che veniva
chiesto da qualche consigliere della maggioranza che ha prece­duto
quella che ho diretto, ci saremmo trovati effettivamente in grandi
guai.
Molti consiglieri dicono che sono giovani, che non conoscono la
materia; però mi pare strano e vorrei suggerire loro di leggere non
solo le dichiarazioni precedenti per poterle confutare o fare un
po' di polemica in Consiglio, ma anche tutta la documenta­zione che
è stata consegnata a tutti i consiglieri, e che, se letta
attentamente, potrebbe oggi portare questo Consiglio a discute­re
non dico con serenità, ma, se abbiamo come obiettivo gli in­teressi
regionali, ad avere dei tagli di intervento diversi.
Non si tratta di perdita di tempo e suggerirei al Consigliere
Lanièce, quando legge le deliberazioni, di leggere tutte le parti,
perché la motivazione del rinvio al 31 dicembre 1993, è vero,
conteneva il punto dell'affidabilità e della trasparenza che non
voglio nascondere, e di cui non voglio neppure avere tutto il
merito, perché leggendo la corrispondenza fra il Presidente di
allora (Lanivi) e la SITAV, Lanivi parlava non solo del Governo
regionale ma si qualificava come "rappresentativo della volontà
complessiva della maggioranza di allora", maggioranza di cui
esprimevo il Governo. Questo era uno dei motivi.
Il secondo motivo, su cui quasi tutti hanno sorvolato - e che
in­vece è importante e ne abbiamo visto le conseguenze - è la
sentenza del Consiglio di Stato.
C'era stato un ricorso, il Con­siglio di Stato aveva fissato la
riunione al 26 ottobre 1992, se­duta in cui prendere la decisione;
riunione, che poi è stata rin­viata al gennaio 1993, e della
sentenza relativa l'Amministra­zione regionale è venuta a
conoscenza il 6 o il 7 aprile 1993, questa data coincidente con
l'ultima riunione del Consiglio re­gionale della Valle d'Aosta.
Quel consigliere o quei consiglieri - perché Marguerettaz ha
parlato di elefanti... - avevano presentato un emendamento con cui
volevano impegnare la Giunta a chiudere la trattativa entro
ottobre, quando noi nel primo rinvio di scadenza avevamo posto il
31 dicembre 1992.
Immaginate se avessimo ascoltato quegli "elefanti"; avremmo
chiuso la trattativa con la SITAV in pen­denza di una sentenza del
Consiglio di Stato, che avrebbe potu­to dire: "Signori, avete
sbagliato tutto".
Quindi, il 6 aprile arriva la sentenza del Consiglio di Stato e
le motivazioni per stabilire al 31 dicembre 1993 la proroga della
convenzione con la SITAV erano supportate da tre elementi: il primo
è quello citato, il secondo è la conoscenza della sentenza del
Consiglio di Stato, il terzo è che c'erano le elezioni regionali il
30 maggio 1993. Per cui la scelta del 31 dicembre 1993 era una
scelta ragionata e di buon senso.
La sentenza del Consiglio di Stato è la base di alcune scelte
fatte dopo, perché cosa ha detto questa sentenza?
Ha detto due cose fondamentali, di cui è stato tenuto conto
nelle decisioni del luglio di quest'anno, anche se non come
obbligo, perché l'Am­ministrazione regionale poteva ancora
scegliere diversamente.
Obietta il Consiglio di Stato: cara Regione, ti sei affidata
allora ad un privato esterno, hai preso questo parere e l'hai
tenuto buono.
Traduzione: avete detto alla Baincuneo di valutare le of­ferte
pervenute, vi ha detto che c'era solo la SITAV, vi siete adattati a
questo tipo di indicazione. In secondo luogo, sempre il Consiglio
di Stato, obietta: guardate che i requisiti che avete posto alle
società erano dei requisiti imprecisi, non precisati bene.
Queste erano le due obiezioni. La scelta che fa questo Consiglio
a luglio di quest'anno, tenendo conto della sentenza del Con­siglio
di Stato, è la seguente: non sceglie di riazzerare tutto il
discorso, ed ecco la motivazione della data del 15 luglio 1991.
Prende in esame le offerte pervenute allora, precisa i requisiti
approfondendo e richiedendo della documentazione per avere un
quadro più completo delle offerte pervenute, e nomina una
commissione.
É una commissione non solamente tecnica, ester­na, ma una
commissione comprensiva di tecnici, nelle varie di­scipline
interessanti una possibile convenzione con una casa da gioco, un
rap-presentante della maggioranza, un rappresen­tante
dell'op-posizione e il Presidente della Giunta.
Arriva il rapporto conclusivo firmato da tutti i componenti;
al­lora mi vengono dei forti dubbi sia dai tecnici che dai
politici: o si condivide o non si condivide. Se non si condivideva,
si doveva scegliere una stesura diversa, oppure richiedere delle
integra­zioni e delle diverse valutazioni.
Ma questo è un rapporto fir­mato da tutti e sei i componenti e
questi teoricamente "rappresentativi" del Governo,
dell'opposi-zione, della maggio­ranza e della parte tecnica di
questo Consiglio.
Ciò per rispondere anche al Consigliere Tibaldi, perché il ruolo
della IV Commissione è stato diverso. Mentre lo scorso anno una
commissione di questo tipo non c'era, questo Consiglio ha
attribuito a detta commissione il compito di esprimersi, di
valu­tare e di dare anche degli orientamenti.
La IV Commissione è stata informata tempestivamente, ha avuto un
incontro con i tecnici, sono state sollevate le domande; io stesso
le ho solleva­te, io stesso ho delle preoccupazioni che credo siano
preoccupa­zioni di tutto il Consiglio.
Questo per dire che la IV Commissio­ne con la nomina della
commissione "ad hoc" sui problemi del rinnovo della convenzione
della Casa da gioco, non era più in­vestita direttamente come lo
scorso anno della gestione di que­sto discorso, ed ha fatto le
riu-nioni che a mio avviso hanno fornito ad ogni singolo
commissario gli elementi per poter as­sumere dei comportamenti, che
si possono discutere, ma che sono tutti legittimi in questo
Consiglio.
(...interruzione del Consigliere Tibaldi...)
Certo, alcuni problemi li ho sollevati anch'io, ed i tecnici
hanno fornito delle risposte. Non ho un fatto personale con il
Consi­gliere Tibaldi, voglio dire che il Consigliere Tibaldi ha
posto delle domande ai tecnici; può dichiarare di essere
soddisfatto o meno delle risposte, e tutto questo è riportato in un
verbale, niente è stato nascosto.
Anche perché credo che nessuno in questo Consiglio possa dire
che le condizioni sono fra le più fe­lici; la Regione si trova di
fronte ad un problema molto com­plesso, si trova in una situazione
oggettivamente difficile.
Il Consigliere Lanièce parla nel suo intervento di perdita di
soldi, dovuta all'incertezza sull'attribuzione della Casa da
gio­co: non cre-do che un giocatore che parte da Milano sia
mini­mamente interes-sato se è la SITAV o è la FINOPER a gestire la
Casa da gioco; se ci vengono di meno è perché ci sono meno soldi
che girano, anche. Cioè, se questa incertezza può aver gio­cato,
ammettiamolo; non possiamo però dire che ci sono meno entrate
perché la convenzione invece di esserci al 31 dicembre era al 30
settembre o cos'altro.
(...interruzione del Consigliere Lanièce...)
... allora dovresti dimostrare che ci sono delle crescite
vertiginose negli altri casinò, o dovresti dirmi che in una fase di
profonda recessione come quella che stiamo vivendo l'incremento
degli investimenti nella casa da gioco ha come conseguenza
l'aumento del volume del gioco. Queste sono delle fantasie; si
possono usare anche questi argomenti, ma siamo al di là del
razionale.
Il problema oggi è la valutazione della deliberazione della
Giunta; in definitiva, la filosofia che guida questa deliberazione
è di questo tipo: poniamo delle condizioni all'avvio della
tratta­tiva della SITAV - non alla chiusura di una convenzione -
che diano delle garanzie sufficienti alla Regione.
In linea con quanto è affermato nel lavoro della commissione
circa le lacune sui temi "affidabilità e trasparenza della SITAV",
chiede della documentazione integrativa o degli approfondimenti,
fissa al­cuni contenuti (o almeno contorni di contenuti) della
possibile o eventuale convenzione, e su questo si dovrà verificare
la pos­sibilità o meno, raggiunti questi obiettivi, di concludere
con la SITAV.
Allo stato attuale ritengo sia giusta l'affermazione di chi dice
che non vi è nessuna certezza che questo possa essere raggiun­to;
si raggiungerà se i temi: trasparenza, affidabilità e condi­zioni
poste nella delibera stessa, saranno verificati negli incon­tri con
la SITAV.
Concludendo, ci sono alcune considerazioni che il Consigliere
Tibaldi ha fatto; sono degli interrogativi che vengono posti co­me
dati acquisiti: ad esempio, SFIT uguale Chamonal.
Credo che lo dica con un grosso interrogativo, perché mentre
sentivo quest'affermazione mi chiedevo: se Chamonal è in VALSER, se
il gruppo con cui VALSER pare legato nel patto di sindacato
all'interno della SITAV, se il gruppo SFIT pare irrimediabil­mente
contrario a questo tipo di maggioranza, ci sarebbe uno Chamonal che
sta sparando contro un altro Chamonal. Cioè ci sarebbe uno Chamonal
in SFIT che spara contro lo Chamonal in VALSER, che è in
maggioranza con UNIFIDE e soci.
(...interruzione del Consigliere Tibaldi...)
Però allora diciamo che c'è uno Chamonal più grande, che spa­ra
contro uno Chamonal più piccolo; il ragionamento è quello. Se si
pone SFIT uguale Chamonal, cioè tutta la SFIT è di Chamonal, quindi
grande Chamonal, poi c'è uno Chamonal in VALSER, ma i due sono con
le pistole puntate fra di loro.
Fra parentesi, la documentazione dello scontro fra SFIT e questa
maggioranza, al punto di chiedere la liquidazione della stessa
SITAV, credo che dica dei rapporti all'interno.
La SITAV è un interlocutore molto difficile per la Regione,
direi pericoloso per la Regione, proprio per questi aspetti: perché
ha una litigiosità forte al suo interno e perché il patto di
sindacato comprende (e sono determinanti) le azioni sotto
sequestro.
Queste cose credo che non possiamo né nasconderle né far finta
che non esistono; sarà, al di là delle piccole polemiche che
pos­sono sorgere in questo Consiglio, un duro impegno della
Regio­ne, quello di ottenere sufficienti garanzie su tutti questi
piani per poter affidare la gestione della Casa da gioco.
Questa mag­gioranza mi pare abbia la volontà: di agire con buon
senso, sen­za aprioristiche decisioni, ma verificando, sui
contenuti e sul soddisfacimento delle condizioni, risultati
positivi, a cui mi au­guro possa contribuire anche con apporti di
tipo critico l'oppo­sizione stessa.
Presidente -
Ha chiesto la parola il
Vicepresidente, Viérin Marco.
Viérin M. (DC)
- Volevo ricordare a tutti i
presenti che le perplessità sono di tutti noi, quello che è emerso
qui, oggi, è questo.
Chiaramente ci sono posizioni diverse fra coloro che danno un
peso a queste inaffidabilità o un peso diverso alle stesse; è
questo il centro del discorso.
Richiamando le battute del collega Parisi, che dice: la
situazio­ne è difficile, quindi è anche difficile per lo stesso
discorso occu­pazionale. Prettamente, su questo concordo perché è
una delle priorità a cui dobbiamo guardare; però è anche vero che
se non guardiamo ad un'azienda o ad una attività come quella del
Ca­sinò che abbia un certo futuro di mantenimento, i problemi li
avremo comunque.
Quindi decidere per una società che poi do­mani ha dei problemi
interni, vuol dire decidere come si è deci­so in passato nel
settore dell'industria. Non si può dire che si guarda
all'occupazione, per cui è necessario chiudere in questo caso, come
viene proposto dalla Giunta, andando ad una trat­tativa privata con
la SITAV.
Lo stesso Lanivi poc'anzi riconosceva che la SITAV non è
affi­dabile e che è pericoloso trattare con la stessa; questo è un
se­gno ancora più tangibile della situazione con cui abbiamo a che
fare.
Per quanto riguarda il lavoro della commissione, non bisogna
leggere solo l'ultimo paragrafo, ma bisogna leggere quello che
dice; è già stato detto qui che quello che dice non è per niente
uguale a quello che dice l'ultimo paragrafo come conclusioni,
perché dice delle cose molto concrete.
In chiusura, volevo dire ai colleghi Riccarand, Lavoyer e
Lani­vi, che hanno parlato di "paletti", di condizioni, eccetera,
che questa delibera prevede - anzi il collega Lavoyer ha detto
anche alcune cose che in delibera non sono dette, tipo il
coinvolgi­mento delle Amministrazioni locali di Saint-Vincent e
Châtil­lon, su cui sono d'accordo, le Terme di Saint-Vincent, il
campo da golf e così via - volevo ricordare ai colleghi che il
punto d) della delibera prevede di precisare che la trattativa
dovrà esse­re finalizzata al conseguimento, non usa un tempo al
condizio­nale.
Quindi metto le mani avanti proprio sul fatto di quello che è
stato detto dai colleghi Riccarand, Lavoyer e Lanivi, che queste
sono delle condizioni; da qui, il famoso discorso di vede­re,
quando si andrà a dibattere la convenzione in questa sala, chi avrà
ascoltato i megafoni di qualcuno. Perché oggi si parla di
condizioni, la delibera dice conseguimento: vedremo quante di
queste saranno conseguite e finalizzate, quindi saranno at­tuate e
realizzate. Con questo metto le mani avanti proprio sul perdersi in
questi termini. Quindi era da capire anche se sono condizioni, o se
è solo un discorso di indicazioni, perché non è chiaro.
Presidente -
Ha chiesto la parola il Consigliere
Linty.
Linty (LN) -
Ho sentito dire che l'esito di questa
commissione è lampante e chiaro. Ho sentito parlare di atto dovuto.
Al paragrafo 8) la commissione dice:
"A conclusione dell'esame
condotto, rileva che a rigore né la SITAV S.p.A. né la FINOPER
S.p.A. hanno di­mostrato attraverso la produzione di una
documentazione to­talmente esaustiva, di possedere integralmente i
requisiti ri­chiesti".
Allora se è chiaro e se è lampante il fatto che due società non
hanno i requisiti richiesti, e poi si procede con una società,
allo­ra forse sono io che non comprendo la lingua che si parla in
questa relazione. Quindi non vedo nulla di così lampante e di così
chiaro.
Altro argomento. Ci sono degli organi istituzionali preposti dal
Regolamento del Consiglio, quali le commissioni; possiamo de­cidere
anche in questa sede, se queste commissioni sono inutili, di
nominare per ogni problema la commissione tecnico-politica.
Aboliamole, perché visto che è stato dato tutto in mano ad una
commissione tecnico-politica, possiamo fare a meno delle
com­missioni consiliari.
Al Consigliere Chiarello: non sta scritto da nessuna parte che
ci dobbiamo uniformare alla decisione di questa commissione. Per
tornare a quello che è stato detto, il Consiglio ha la sua
so­vranità, la commissione ha espresso un parere e il Consiglio può
recepirlo oppure può votare contro questo parere.
Certa­mente, ci troviamo di fronte ad una situazione che
continuiamo a ritenere ben poco chiara, anche perché tutti
ammettono che la SITAV non ha la trasparenza, non ha
l'affidabilità, ma poi - ed è la cosa che mi lascia stupito - sono
quasi tutti propensi a procedere con la trattativa.
Allora dobbiamo valutare l'onora­bilità delle persone con cui
andiamo a trattare e mi sembra che queste persone non abbiano i
requisiti che si richiedono ad una buona amministrazione
pubblica.
Sono stati posti in quest'aula dei quesiti dal collega Tibaldi,
ai quali nessuno ha dato risposta. Intanto, liceità di posizioni
sogget-tive dei singoli azionisti: abbiamo davanti agli occhi, se i
misteri del Sisde dovranno ancora essere chiariti, un morto che ha
le azioni, e questo mi pare che sia un dato di fatto abbastan­za
rilevante. Così come abbiamo davanti agli occhi un pregiudi­cato.
Le supposizioni vanno bene, tutti i punti interrogativi vanno bene;
ma qui, mi sembra che i punti siano esclamativi. Quindi riteniamo,
come ha già detto il collega Tibaldi, di votare contro questa
proposta.
Presidente -
Ha chiesto la parola il Consigliere
Rollandin.
Rollandin (UV) -
Je fais des réflexions au nom du
Groupe, et j'espère d'en être bon interprète.
Les possibilités de discuter à propos de la Maison de jeux sont,
après ce que j'ai entendu, les plus différentes: on peut dire tout
et le contraire de tout.
Une question s'impose et, en espérant de prendre la note de
Florio concernant les éléphants comme bonne mémoire, je voudrais
être à même de rappeler deux aspects. Depuis toujours, avoir des
rapports avec une société est sans doute difficile, et si on veut
pousser le paradoxe, je crois que demain ce serait difficile
d'avoir des rapports avec l'Olivetti, en suivant le même
raisonnement.
J'ai lu des choses affreuses à ce sujet et j'ai apprécié une
réflexion qui a été faite dans ces derniers jours: attention au bon
boulanger, ce qui veut chaque jour tout mélanger, tout dire. Mais
en ce moment, vu que sur un point tous les conseillers sont
d'accord, c'est-à-dire l'intérêt de l'Administration régionale,
alors si on veut se concentrer sur ce point, on doit entrer dans le
mérite de deux aspects, la forme et la substance.
Aujourd'hui on a une délibération qui présente sans doute des
points faibles, et c'est inutile de se le cacher. Je crois qu'il a
été honnête de le dire. On a repris dans les prémisses de cette
délibération l'ensemble des conclusions de la commission
compétente.
J'ai relu les tâches de cette commission:
"nominare la
commissione per valutazione dei documenti che verranno inviati e
per la formulazione della proposta di preselezione"
. Ni
choisir, ni faire des choix, parce que c'est le Conseil qui doit
choisir. Là j'espère qu'il n'y a pas de doutes: ce n'est pas la
commission qui doit choisir, elle devait arriver à une proposition,
avec toutes les limites que cette proposition reprend.
Et c'est la raison pour laquelle dans tous les groupes il y a eu
une discussion, que j'estime a été différente selon la compétence
et selon la connaissance qu'on avait au sujet des rapports avec le
problème de la Maison de jeux.
Dans cette salle combien de fois on a parlé de ce thème, trop de
fois; pendant presque une législature on ne parlait que de ce
thème. Aujourd'hui on est là pour faire un choix, qui a le but
d'éclaircir la situation.
Ici on ne dit pas: on est pour donner un mandat à la SITAV; on
est pour éclaircir si la SITAV est à même de répondre à certaines
questions. Le moment venu, on revient dans cette salle, on donne le
résultat, et face au résultat on dit si on est d'accord ou non.
Et si on était déjà à même d'arriver aujourd'hui à ce point, je
crois que ce serait du temps gagné pour une série de problèmes:
pour éclaircir les rapports, pour éclaircir le futur de la Maison
de jeux - ce qui est à la base du tracas de plusieurs conseillers -
même face à la question des rapports avec les travailleurs.
Quel est le plan de programmes possibles, si on va repousser
chaque fois le délai pour arriver finalement à commencer la partie?
J'ai entendu parler d'arbitre: mais ici il n'y a pas encore la
partie commencée, on est encore aux prémisses. Jusqu'à présent il y
a eu un travail difficile et sans doute important pour éclaircir
les idées sur le travail à accomplir. Il n'a pas été du temps
perdu, et quelqu'un justement réclame encore d'avoir des
éclaircissements. J'espère que ce sera possible; permettez-moi de
dire que ce sera difficile d'en avoir davantage, car tout ce qui
était présentable a été présenté. A présent, il s'agit de dire
qu'est-ce qu'on pourra faire avec un interlocuteur, qui est là
encore à comprendre quelles seront les intentions à ce sujet.
C'est la raison pour laquelle le Groupe vote cette délibération,
en sachant très bien qu'il y a encore des points d'interrogation,
qu'il y a encore des questions qui ont été correctement posées de
la part des autres collègues.
Je trouve appréciable même l'effort de certains collègues qui
ont mis l'accent sur certaines questions, qui ne sont pas
négligeables: les questions posées par M. Tibaldi ne sont pas
négligeables, mais je crois qu'on peut les aborder en même temps
qu'on a la possibilité de démarrer finalement avec un rapport avec
l'interlocuteur, pour savoir si on est à même de continuer ou non.
Autrement on continue dans l'impasse et c'est là le risque qui a
convaincu plusieurs de nous sur le fait d'arriver quand même à une
décision avec tous les doutes possibles.
On ne veut rien cacher, on ne veut absolument pas dire que tout
le monde est convaincu sur ce qui a été dit; bien loin, mais compte
tenu qu'une majorité doit décider, à présent ou bien on décidait
qu'il fallait faire un pas en avant, autrement on était encore dans
l'impasse de dire: allons en avant, allons en arrière, qu'est-ce
qu'on va faire?
On donne mandat à la Junte d'avoir toute une série d'assurances,
on n'a pas confié un papier en blanc; on a donné un mandat qui est
très clair et sur lequel on sera à même d'évaluer et de s'exprimer.
Au moment où il n'y aura pas les conditions, la première tâche de
la Junte sera de revenir dans cette salle pour dire qu'on est plus
à même de continuer, ou bien on arrivera à dire quelles sont les
conclusions et après on discutera.
Il y aurait des questions importantes, qu'on pourra reprendre,
dont je crois que les collègues ont pris note et je crois qu'on
sera à même de suivre, avec attention, ce qui se passe les jours à
venir. J'espère qu'il y aura le temps pour décider sur cette
question si importante avec toute la tranquillité nécessaire.
C'est un des dossiers les plus difficiles depuis toujours; tout
ceux qui abordent ce dossier ont toujours eu des difficultés. On
donne un mandat et j'estime qu'on aura dans le plus bref délai la
possibilité finalement d'examiner le résultat de ce mandat. Je
répète qu'on votera cette délibération.
Presidente -
Ha chiesto la parola il Consigliere
Rini.
Rini (DC) -
Prima della dichiarazione di voto
vorrei rispondere alla battuta del Consigliere Ferraris. Avevo
premesso che per risolvere un problema così importante come quello
della Casa da gioco di Saint-Vincent, era (ed è indispensabile) che
ogni consigliere possa esprimere la propria opinione anche al di à
degli schie­ramenti po-litici. Il fatto che il sottoscritto abbia
esternato il suo pensiero signi-fica che nel partito a cui
appartiene esiste la li­bertà di opinione, a differenza della
rigida disciplina di partito che probabilmente esiste nella
formazione politica cui appar­tiene Ferraris.
Comunque tralasciamo queste battute politiche e parliamo di cose
più serie.
Voterò a favore del procedimento propostoci dalla Giunta, a
condizione che vengano accettati gli emendamenti che come gruppo DC
abbiamo proposto.
Questi emendamenti tendono a migliorare le proposte della Giunta
regionale, proposte che come ho già detto condivido. Se gli
emendamenti non verranno accolti, significa che la proposta della
Giunta non può essere rivista in nessuna parte e ritocca­ta, e che
certi miglioramenti che proponevamo e che potevano essere fatti a
vantaggio della Regione, non vengono presi in considerazione. Se
gli emendamenti non verranno accolti, mi asterrò.
Presidente -
Dichiaro chiusa la discussione
generale.
Ha chiesto la parola il Presidente della Giunta, Viérin
Dino.
Viérin D. (UV)
- Je veux avant tout remercier tous
ceux qui sont intervenus dans le débat; leur intervention a sans
doute permis de mieux aborder ce thème, qui a été défini par tous
complexe et important, et surtout de fournir tous ces éléments qui
doivent nous permettre de prendre la meilleure des décisions.
Je crois qu'il est également important de souligner quelques
aspects. Tout d'abord, on n'est pas ici en faveur de A ou de B, on
n'est ni pour A ni pour B, ni contre quelqu'un. On n'a pas non
plus, comme quelqu'un l'a laissé entendre, d'intérêts personnels;
c'est important de souligner ce fait, parce qu'au delà du goût de
la boutade, le temps n'est pas à brouiller davantage un problème
qui présente déjà de par lui-même suffisamment des difficultés.
Je crois donc qu'on ne peut formuler le propos d'être en faveur
d'une société ou d'une autre, et, en même temps, soutenir le
contraire ou faire simplement un procès aux intentions.
Il s'agit d'un problème qui depuis longtemps est à l'attention
du Conseil, pour beaucoup il s'agit d'un héritage, et donc il faut
l'affronter non pas uniquement avec les "si" ou avec les "ma", mais
avec un sens de responsabilité et avec la conviction d'oeuvrer pour
la sauvegarde des intérêts de l'Administration régionale.
On ne peut pas suivre uniquement, comme procédure, celle de
faire une comparaison entre des situations qu'il y a un an, deux
ans, la situation d'aujourd'hui, qui soit fondée exclusivement sur
la situation des interventions; situation qui, souvent - avec les
limites de toutes les situations, qui ne peuvent pas tenir compte
du contexte dans lequel ces affirmations ont été effectuées ou qui
ne peuvent pas tenir compte de l'intervention dans sa globalité -
risque de créer davantage des confusions, risque de ne pas prendre
en considération un procédé qui a été redéfini au mois de juillet
de cette année.
Un procédé, qui a été redéfini sur la base également des
indications fournies par une sentence du Conseil d'Etat, et je veux
citer aussi deux de ces conditions, qui donnent une clé de lecture
de la proposition qui aujourd'hui est mise à l'attention du
Conseil. Premier élément, la définition des conditions requises par
rapport au mois de juillet 1991 et, en prenant les mêmes
conditions, l'indication de toute une série d'éléments qui doivent
être présentés, afin de prouver que ces conditions existent.
Deuxième élément, le fait de nommer une nouvelle commission: une
commission mixte, composée d'experts et de représentants
politiques. A cet effet, je ne crois qu'il y a eu de notre part une
volonté d'induire en erreur quiconque, dans le sens que la
proposition qui a été soumise au Conseil a été celle pour ce qui
concerne le Président du Gouvernement:
"il Presidente della
Giunta regionale, o suo delegato, con funzioni di presidente".
Donc, je crois que c'était déjà inscrit dans la délibération et il
ne s'agit pas là d'une tromperie vers quiconque.
Comme je crois que le fait d'avoir utilisé ce pouvoir qui
m'avait été confié, ce n'était pas absolument parce qu'on ne
considérait pas le thème important, mais c'était pour permettre à
cette commission de disposer du temps nécessaire et donc de pouvoir
travailler sans les entraves dues à la présence obligatoire du
Président du Gou-vernement. Compte tenu aussi de la présence
d'autres problèmes auxquels il faut répondre, on ne peut pas
arrêter tout et pendant 15 jours s'occuper exclusivement d'un
problème. Donc, la finalité était une finalité différente par
rapport à celle qui a été évoquée.
Egalement, le fait qu'on se trouve aujourd'hui à délibérer sur
la base d'une proposition du Gouvernement, proposition adoptée sur
la base de l'avis de la majorité, suffisamment met en évidence le
caractère politique de cette décision.
Il est vrai, il s'agit d'une décision et d'un choix que nous
faisons aujourd'hui comme Conseil, qui ont essentiellement une
nature politique - et je ne crois pas qu'on ne pourrait demander
autrement à un Conseil régional -, mais qui sont fondés sur un
procédé, sur un avis, sur un rapport qui nous a été présenté en
tant que élément pour mieux guider notre décision.
A cet effet, il est également important de mieux définir la
signification du mot "impasse", et par rapport à la situation (là
encore partielle) de mon intervention au mois de décembre 1992, et
par rapport à l'interprétation qu'on a pu donner du fait qu'on veut
assimiler impasse à la nécessité de ne pas prendre ou de ne pas
tenir en considération certains éléments importants, dont la
transparence et la fiabilité. Je crois que là la signification de
ce mot est tout à fait différente: la signification de ce mot va
dans le sens de pouvoir finalement arriver à une décision, qui
puisse nous permettre soit de proposer au Conseil une nouvelle
convention, soit de gérer directement cette Maison de jeux.
L'impasse est dans le fait que, tant qu'on demeure dans une
phase de présélection, nous continuons à aborder certains thèmes
qui sont sans doute des thèmes importants, mais toujours d'une
façon préliminaire, d'une façon formelle, sans aborder la
substance, sans aborder le contenu. Il est important de souligner
ce fait, pour éviter qu'il y ait de malentendus, ou qu'il y ait
d'interprétations qui ne correspondent pas à la volonté de cette
majorité.
Par rapport à toute une série de problèmes qui ont été soulevés
et qui ont trait à des aspects techniques, il faut là aussi avoir
au moins la possibilité du doute; il s'agit d'affirmations qui sont
souvent de caractère général et on ne peut pas suivre une méthode
de ce genre.
On peut tenir compte de certaines perplexités, et dans cette
direction va la volonté du Gouvernement, mais on ne peut pas
simplement adopter cette méthode en prétendant qu'il s'agit là des
affirmations véritables et que tout le reste est dans l'erreur. Si
on devait suivre cette logique, on serait toujours dans une
incertitude totale, soit pour les interventions qui doivent encore
avoir des réponses ou qui doivent encore être prouvées, soit pour
d'autres nouvelles qui nous sont relatées par les journaux.
Vous en avez une ici qui contribue également, si l'on veut
suivre cette logique, à compliquer davantage la situation. "Il
Corriere della Sera" de mercredi 3 novembre 1993, dans sa page
financière, en citant le "Wall Street Journal", dit:
"Il Lefevre
d'Ovidio ancora nei pasticci: l'accusa è di frode".
Donc, nous ne pouvons pas suivre cette méthode; il est de notre
volonté de nous baser et de fonder nos décisions sur des
comportements qui soient cohérents et clairs, et qui puissent nous
donner les assurances nécessaires quant au bien-fondé des décisions
que nous allons prendre.
Il s'agit encore de faire un dernier pas, donc ce n'est pas
encore aujourd'hui qu'on dira le dernier mot, et à cet effet c'est
une donnée positive, parce que si elle nous permet d'aborder le
contenu du problème et d'arriver au Conseil avec une décision, elle
nous donne encore le temps nécessaire pour effectuer ces
vérifications que nous estimons opportunes.
Et si le pouvoir est donné au Gouvernement, et c'est là une
décision nécessaire également du point de vue de la définition des
fonctions et des responsabilités, il n'y a pas d'opposition à que
ce même Gouvernement tient un lien, qu'on peut définir ensemble,
avec la commission compétente du Conseil, parce que de toute façon
non seulement l'acte définitif devra être approuvé par le Conseil,
mais également comment cette négociation va avancer. Il est
important que de cette négociation une information soit donnée
constamment au Conseil.
Si donc il y a cette volonté, également il y a eu l'engagement,
que j'ai exprimé au nom du Gouvernement et de la majorité, de
soumettre à l'approbation du Conseil un projet de loi qui puisse
permettre la gestion directe de la Maison de jeux par le biais d'un
commissaire. Là aussi il y a un point de convergence que je
considère important, surtout en tant que manifestation de la
volonté réelle qui est liée à la présentation de cette
délibération.
Comme j'estime également qu'il est important, et nous pourrons
le faire en abordant le thème de la convention, de mieux définir
quelle est la fonction de cette Maison de jeux, quel est donc le
rôle que cette Maison de jeux doit remplir dans la réalité
valdôtaine, et plus précisément dans le contexte territorial
environnant.
Je me réfère aux sollicitations qui ont été évoquées, concernant
les collectivités locales, concernant la définition dans ce
contexte de caractère général de toute une série de problèmes qui
se rapportent directement et à la présence de cette Maison de jeux,
et au rapport de cette présence et des activités avec les
communautés locales environnantes, notamment avec les Communes de
Saint-Vincent et de Châtillon.
Je crois donc que l'intention de la majorité et du Gouvernement
va dans cette direction, et cette intention est davantage soulignée
par le fait que dans la délibération même l'on précise que l'on
devra procéder à l'acquisition d'éléments ultérieurs, susceptibles
de combler ces lacunes qui ont été montrées, concernant notamment
les deux conditions requises qui ont animées le débat
d'aujourd'hui.
Il y a donc cette volonté, il y a également la volonté de
définir avec cette convention toutes ces garanties qui puissent au
mieux sauve-garder les intérêts de l'Administration régionale, et
je crois que la vérification de ces finalités sera effectivement la
convention elle-même, parce que ce sera dans cette occasion que
tous les thèmes qui ont été évoqués pourront trouver une réponse
définitive.
Quant aux amendements qui ont été présentés, pour accélérer leur
discussion, et également en considération qu'ils ont été présentés
à la fin de la discussion générale, et donc il y a la nécessité de
les approfondir au sein de la majorité, il est nécessaire - je
formule déjà la proposition - une suspension de séance, pour que
nous poussions les examiner et donner une réponse quant à leur
recevabilité ou moins du point de vue du Gouvernement.
Presidente -
Comme vient de demander le Président
du Gouvernement, une suspension de quelques minutes va être
acceptée par le Conseil, comme d'habitude.
Si dà atto che la seduta è sospesa dalle ore 20,36 alle ore
20,48.
Presidente -
Riprendono i lavori del
Consiglio.
Ha chiesto la parola il Presidente della Giunta, Viérin
Dino.
Viérin D. (UV)
- Je voulais concorder avec ceux
qui ont présentés les amendements la procédure que nous voulons
suivre: j'interviens tout de suite, en exprimant quelles sont les
appréciations de la majorité quant aux amendements qui ont été
présentés, ou bien sur les différents amendements que les
conseillers voudront illustrer j'interviens à cet instant. Comme
vous le préférez.
Presidente -
Si passa all'esame degli emendamenti
così come sono stati pre­sentati dal Gruppo della DC.
Emendamento n. 1
Tra il punto c) e il punto d) del deliberato aggiungere il
se­guente nuovo punto:
"di sottoporre l'esame dell'ulteriore documentazione acquisita,
con un conseguente parere, alla Commissione di cui alla
delibe­razione del Consiglio regionale n. 75/X del 26 luglio
1993".
Ha chiesto la parola il Consigliere Marguerettaz.
Marguerettaz (DC) -
Prima di andare
all'illustrazione di tutti gli emendamenti che abbiamo presentato,
ritengo opportuno fare un preambolo sulla necessità che ci ha
portato a presentare questi emendamenti.
Fatto salvo tutto ciò che abbiamo detto negli interventi nel
cor­so della discussione, abbiamo ritenuto presentare questa serie
di emendamenti perché riteniamo che gli emendamenti stessi possano
facilitare, in un certo senso, possano permettere a tutto il
Consiglio di poter avere una visione più ampia di quella attuale da
qui, al momento (ancora ipotetico), in cui si andrà alla
discussione della convenzione.
La speranza nel Gruppo DC è ancora presente di poter avere
maggiori elementi di quelli attuali, da qui al momento in cui si
andrà a votare la conven­zione.
Detto questo, l'emendamento n. 1 propone, vista la
disponibili­tà del dott. Zanetti di continuare il suo lavoro -
disponibilità che risulta dai verbali dell'incontro fra la
commissione tecnica e la IV Commissione consiliare - di
approfittare delle stessa, e di appoggiarsi a questa commissione
perché essa possa esaminare quell'ulteriore documentazione che la
Giunta riterrà opportuno richiedere per colmare le lacune di cui
abbiamo parlato.
Questo senza pretendere che la commissione cambi il suo ruolo:
il ruolo rimarrà quello che le è stato assegnato il 26 luglio
scorso; do­vrà, però, terminare il lavoro su quella documentazione
che oggi è mancante.
Presidente -
Ha chiesto la parola il Consigliere
Tibaldi.
Tibaldi (LN) -
Come ribadisco, in questo mio breve
intervento, i cinque emen­damenti presentati dalla DC costituiscono
un'iniziativa meri­toria, però manca la sostanza, manca la
struttura sulla quale si devono innestare questi emendamenti.
Lo ha detto anche il Consigliere Rollandin nel suo intervento,
la delibera ha molti punti deboli, secondo noi sono grossi punti
deboli che la inficiano, la sottopongono a ricorsi amministrativi,
ma non è escluso che la sottopongano anche a procedure giudi­ziarie
di diverso tipo. Sono emendamenti che dimostrano la buona volontà
di una for­za di venire incontro alla proposta della maggioranza,
però, mancando la struttura di base, da parte nostra non possono
es­sere accettati.
Vorrei solo cogliere l'occasione per rispondere brevemente a due
brevi considerazioni che sono state fatte prima dal Presidente
della Giunta. Che non si sia né a favore né contro nessuno, è un
dato acquisito; questo non solo per i rappresentanti della
mag­gioranza, ma anche e soprattutto per noi.
Che il Lefevre d'Ovi­dio è ancora nei pasticci, ne prendiamo
atto anche noi, anzi lo ringraziamo dell'informazione, ma questo fa
capire che anche in questa società ci sono evidenti problemi, che
non sono solo di una certa natura ma anche di altra natura.
Comunque, vogliamo sottolineare che in questa delibera manca
quel necessario approfondimento dei dati e dei requisiti che
costituiscono la precondizione necessaria prevista dalla legge, o
meglio prevista da quelle leggi che sono in cantiere in Parla­mento
o che sono state recepite dallo Stato italiano con la di­rettiva
CEE; manca il requisito di legalità e c'è questa sottova­lutazione
da parte della delibera amministrativa in questione.
Mi fa piacere che anche il Consigliere Rollandin si renda conto
che ci sono dei quesiti irrisolti; comunque, tali quesiti
continue­ranno ad essere irrisolti, se si continua a ragionare in
questa maniera, se non si pongono le basi per poter trovare una
rispo­sta agli stessi.
Infine, un'ultima osservazione: nella delibera il Presidente
della Giunta poteva delegare, sì, un suo funzionario. Ma quale
funzionario è stato delegato? E questo accresce le possibilità di
ricorsi. É stato delegato un funzionario che ha un figlio che
la­vora in SITAV.
Questo non mi sembra un fatto di secondo pia­no, mi sembra un
fatto che avrebbe dovuto essere preso in estrema considerazione,
perché come nella commissione "ad hoc" Collé ha lasciato il posto a
Chiarello perché lui è dipenden­te SITAV, la stessa cosa si poteva
fare con un po' di buon senso da parte della Presidenza della
Giunta, e trovare un funziona­rio che non avesse degli interessi
indiretti con una delle società candidate.
Torno agli emendamenti, per confermare il voto contrario della
Lega Nord.
Presidente -
Ha chiesto la parola il Presidente
della Giunta, Viérin Dino.
Viérin D. (UV)
-
La majorité ne votera pas
cet amendement, et les raisons sont celles-ci. Au mois de juillet
dernier on a constitué cette commission, à laquelle a été attribuée
une fonction précise. Elle a rempli cette fonction, elle a conclu
ses travaux.
Donc, de ce point de vue, le fait de soumettre à l'examen de
cette commission la documentation ultérieure ou les éléments que
l'on doit demander pour combler les lacunes qui existent, nous
croyons que ne puisse pas être fait simplement par la présentation
de cet amendement, et que de plus c'est une procédure qui risque de
créer davantage des problèmes par rapport aux finalités que l'on
veut résoudre.
De ce point de vue, et sur la base de ces considérations,
l'appréciation qui a été exprimée n'est pas positive et il y aura
donc un vote contraire sur cet amendement.
Presidente -
Pongo in votazione l'emendamento n.
1.
Esito della votazione
Presenti: 34
Votanti: 33
Favorevoli: 5
Contrari: 28
Astenuti: 1 (Chiarello)
Il Consiglio non approva.
Presidente -
Emendamento n. 2 presentato dal
Gruppo della DC.
Emendamento n. 2
Punto d) numero 1 del deliberato modificare così:
"Un'unica convenzione con la stessa società, sia per la gestione
dei cosiddetti giochi francesi, sia per i cosiddetti giochi
ameri­cani, la cui scadenza non superi la data del 31 dicembre
1999".
Ha chiesto la parola il Consigliere Marguerettaz.
Marguerettaz (DC) -
L'emendamento n. 2 riprende
una di quelle argomentazioni di cui oggi per la verità non si è
assolutamente parlato, o forse mi è sfuggito.
La questione di avere un'unica convenzione con un'unica socie­tà
sia per la gestione dei giochi francesi, sia per la gestione dei
giochi americani, credo sia un argomento che in passato è stato più
volte affrontato da questo Consiglio. Adesso non ho più ben chiare
le idee, ma mi risulta che diverse forze politiche avessero preso
come indirizzo la necessità di andare in questa direzione. Una
necessità che ha diversi vantaggi. Il primo è sicuramente quello di
avere una maggiore chiarezza rispetto alla situazione attuale di
una convenzione plurima, che ha creato alcuni pro­blemi anche nel
passato; vogliamo ricordare il minimo fra questi, la necessità che
la Regione ebbe di portare le date della scadenza delle due
convenzioni in un'unica data.
Questa è una piccola indicazione dei vari problemi che si sono
succeduti nel corso di questi anni per una situazione che si è
venuta a creare.
Ci sono situazioni ben più importanti, alle quali credo sia
ne­cessario oggi, già in questa delibera, dare una risposta che
manifesti una volontà esplicita di questo Consiglio.
Un primo fatto è che le stesse convenzioni separate oggi come
oggi comportano come introito nelle casse regionali percentuali
diverse, seppure nel corso degli anni siano state modificate, ma
ancora oggi, di fatto, i giochi americani e i giochi francesi non
danno la stessa percentuale di introiti nelle casse regionali.
C'è ancora l'annosa questione del personale delle due società:
sia il personale che lavora nella SISER che il personale che
la­vora nella SITAV sono, alla luce del sole, dipendenti della
stes­sa società, lavorano fianco a fianco, operano nello stesso
am­biente, ma hanno trattamenti economici differenziati.
Questo fa sì che il clima stesso che si crea fra i dipendenti
che operano all'interno della Casa da gioco porti ad eventuali
scompensi.
Mi limito a queste ragioni; mi auguro che questa proposta non
incontri troppi ostacoli nell'essere accolta da parte della
mag­gioranza proprio per le ragioni fin qui spiegate.
Presidente -
Ha chiesto la parola il Consigliere
Chiarello.
Chiarello (RC) -
Faccio una dichiarazione di voto.
Non crediamo a questo tipo di gestione del Casinò, la vorremmo
diversa e con appalti diversi, per cui mi astengo sia sugli
emendamenti che sulla votazione della legge.
Presidente -
Ha chiesto la parola il Presidente
della Giunta, Viérin Dino.
Viérin D.(UV)
- Le thème évoqué par cet amendement
est sans doute très important, et il devra être examiné avec
attention dans la définition de la convention. La majorité estime,
par ailleurs, qu'il soit prématuré de l'insérer déjà maintenant
dans la délibération qui fixe les objectifs d'ordre général, parce
que de ce point de vue on ne donne pas la possibilité d'évaluer
tous les différents aspects qui sont liés à cet amendement.
Tout en manifestant l'attention qui sera portée sur ce thème,
nous considérons qu'il soit prématuré de le prévoir déjà dans la
délibération; pour ces raisons la majorité s'abstiendra sur
l'amendement.
Presidente -
Pongo in votazione l'emendamento n.
2.
Esito della votazione
Presenti: 34
Votanti: 8
Favorevoli: 5
Contrari: 3
Astenuti: 26 (Agnesod, Aloisi, Bionaz, Borre, Chenuil,
Chiarel­lo, Dujany, Ferraris, Florio, Lanivi, Lavoyer, Louvin,
Mafrica, Parisi, Perrin Carlo, Perrin G. Cesare, Perron, Piccolo,
Ricca­rand, Rollandin, Squarzino, Stévenin, Vallet, Vicquéry,
Viérin Dino e Voyat)
Il Consiglio non approva.
Presidente -
Emendamento n. 3 presentato dal
Gruppo della DC.
Emendamento n. 3
Punto d) numero 2 del deliberato - Modificare così:
"Una clausola che consenta alla Regione l'acquisizione entro i
primi 36 mesi dalla sottoscrizione della Convenzione, dei beni
ritenuti dalla Regione funzionali all'attività della Casa da
gio­co".
Ha chiesto la parola il Consigliere Marguerettaz.
Marguerettaz (DC) -
L'emendamento n. 3 riguarda
una questione sulla quale credo tutto il Consiglio convenga e sulla
quale non si può che formu­lare un apprezzamento, vale a dire
dichiarare in maniera esplicita la necessità di rompere (se
possiamo usare questa espressione, peraltro più volte usata nel
passato) l'accerchia­mento al quale oggi la Casa da gioco con le
proprietà SITAV soggiace.
Tuttavia, leggendo gli obiettivi che il Consiglio regionale
do­vrebbe fissare, elogiata la volontà di esprimere questa
clausola, qualche riserva l'abbiamo avanzata sui tempi che vengono
pro­spettati, sebbene anche questo esprima una volontà di non
rinviare troppo nel tempo la soluzione, ma di voler dare una
ri­sposta.
Pensiamo che i primi 18 mesi della convenzione siano dei tempi
davvero troppo ristretti; riteniamo, invece, che i tempi vadano
allargati, non necessariamente portandoli alla fine della
convenzione perché probabilmente subentrerebbero problemi di tipo
diverso, ma collocando a circa metà della con­venzione stessa (a
partire da oggi) il fatto di concludere questa operazione.
Una motivazione che ci spinge a suggerire tale ipotesi sta in
una preoccupazione che abbiamo come DC. Abbiamo davanti a noi dei
tempi di tagli di tipo finanziario, crediamo che oltre all'impegno
di concludere questa operazione, bisognerà fare molta attenzione al
fatto che la Regione trovi delle formule per dilazionare nel tempo
i pagamenti degli immobili, proprio per­ché questi pagamenti non
incidano troppo fortemente sui bi­lanci annuali e quindi comportino
dei tagli, dei minori o peg­giori servizi in altre situazioni.
Presidente -
Ha chiesto la parola il Presidente
della Giunta, Viérin Dino.
Viérin D. (UV) -
Je crois, comme il a été
souligné, qu'il était important d'affirmer cette volonté; je crois
également qu'il est nécessaire de garder la formulation telle
qu'elle a été présentée, parce que si nous voulons résoudre ce
problème, je crois que nous pouvons le faire tout au debout, parce
que, plus le temps s'allonge, et plus les difficultés peuvent
surgir, compte tenu des expériences précédentes.
Quant au fait de tenir compte de la disponibilité financière
nécessaire, là également c'est un souci qui a été pris en
considération, parce que achat et payement ne sont pas simultanés.
Donc, dans les pourparlers, c'est un thème qui sera pris en
considération.
Sur la base de ces considérations nous estimons que la
formulation présentée soit la meilleure et donc nous voterons
contre l'amendement numéro 3 et nous nous abstiendrons sur
l'amendement successif, s'il est confirmé.
Presidente -
Pongo in votazione l'emendamento n.
3.
Esito della votazione
Presenti: 34
Votanti: 33
Favorevoli: 5
Contrari: 28
Astenuti: 1 (Chiarello)
Il Consiglio non approva.
Presidente -
Sub emendamento n. 3, presentato dal
Gruppo della DC.
Sub emendamento n. 3
Punto d) numero 2 del deliberato - Modificare così:
"Una clausola che consenta alla Regione l'acquisizione, entro i
primi.........mesi dalla sottoscrizione della Convenzione, dei beni
ritenuti dalla Regione stessa funzionali all'attività della Casa da
gioco, e che saranno indicati dettagliatamente nella
Con­venzione".
Ha chiesto la parola il Consigliere Marguerettaz.
Marguerettaz (DC) -
Abbiamo presentato un unico
emendamento su questo punto, proprio perché ritenevamo che le due
proposte fossero comun­que diversificate l'una dall'altra: una
riguardava i tempi, que­sta riguarda un'altra proposta.
Riteniamo opportuno presentare questo emendamento sempre
nell'ottica che annunciavo prima, vale a dire che i consiglieri,
qualora saranno chiamati a votare per una convenzione, abbia­no i
maggiori dati a disposizione.
Sulla questione dell'acquisto dei beni ritenuti dalla Regione
stessa funzionali all'attività della Casa da gioco, crediamo che
nel corso di questi mesi passati ed anche nel corso della
tratta­tiva che andrà iniziare con SITAV, la Regione debba indicare
quali sono i beni che reputa necessari per la funzionalità
dell'attività della Casa da gioco.
Non è mistero per nessuno che si è parlato di accerchiamento
proprio perché i beni di proprietà SITAV sono notevoli, investono
terreni, proprietà, senza guar­dare i parcheggi stessi; credo che
la Regione sia chiamata a quanto chiediamo con l'emendamento, ma
già nella fase di trattativa, ed ecco perché al momento
dell'eventuale firma della convenzione le parti almeno su quali
immobili intendono trat­tare devono aver trovato un accordo.
Altrimenti, se arrivassimo ad una fase di approvazione della
convenzione senza aver anco­ra approvato un accordo su quali beni
la Regione reputa im­portanti per lo svolgimento dell'attività
della Casa da gioco, sa­remmo ulteriormente preoccupati per il
limite di tempo fissato: un anno e mezzo, al buio per così dire,
per iniziare una tratta­tiva nonché una stima ed infine una
conclusione, credo sia ve­ramente poco.
Riteniamo sia molto importante che questo argomento sia og­getto
già della trattativa attuale con SITAV, in modo che quan­do il
Consiglio sarà chiamato a votare la convenzione abbia, da una
parte, la volontà politica della Giunta e, dall'altra, abbia già un
accordo su quali beni cedere alla Regione da parte della SITAV.
Presidente -
Pongo in votazione il sub emendamento
n. 3.
Esito della votazione
Presenti: 34
Votanti: 8
Favorevoli: 5
Contrari: 3
Astenuti: 26 (Agnesod, Aloisi, Bionaz, Borre, Chenuil,
Chiarel­lo, Dujany, Ferraris, Florio, Lanivi, Lavoyer, Louvin,
Mafrica, Parisi, Perrin Carlo, Perrin G. Cesare, Perron, Piccolo,
Ricca­rand, Rollandin, Squarzino, Stévenin, Vallet, Vicquéry,
Viérin Dino e Voyat)
Il Consiglio non approva.
Presidente -
Emendamento n. 4 presentato dal
Gruppo della DC.
Emendamento n. 4
Tra il punto d) e il punto e) del deliberato aggiungere il
se­guente nuovo punto:
"di impegnare la Giunta a relazionare alla IV Commissione
consiliare, in un congruo numero di riunioni, sugli sviluppi della
trattativa".
Ha chiesto la parola il Consigliere Marguerettaz.
Marguerettaz (DC) -
L'emendamento n. 4 ed il
successivo, n. 5, sarei tentato di riti­rarli; non lo faccio,
perché vorrei vedere un po' più di verde su quel tabellone.
Infatti, l'emendamento n. 4 raccoglie la volontà che mi è sembrata
di cogliere all'interno di tutte le forze del Consiglio di
coinvolgere i gruppi consiliari al di là della posizio­ne di
maggioranza e di minoranza nella fase di questa trattati­va;
abbiamo individuato la IV Commissione consiliare come luogo dove,
in un congruo numero di riunioni, il Consiglio possa essere
coinvolto nella fase di trattativa.
Presidente -
Ha chiesto la parola il Presidente
della Giunta, Viérin Dino.
Viérin D. (UV)
- La majorité partage ces
considérations et votera donc favorablement à l'amendement
présenté.
Presidente -
Pongo in votazione l'emendamento n.
4.
Esito della votazione
Presenti, votanti e favorevoli: 34
Il Consiglio approva all'unanimità.
Presidente -
Emendamento n. 5 presentato dal
Gruppo della DC:
Emendamento n. 5
Tra il punto e) e il punto f) del deliberato aggiungere il
se­guente nuovo punto:
"di impegnare la Giunta a predisporre una deliberazione, entro
21 gg. dall'approvazione della presente, che permetta l'even­tuale
Commissariamento della Casa da gioco".
Ha chiesto la parola il Consigliere Marguerettaz.
Marguerettaz (DC) -
Anche questo emendamento
raccoglie una volontà già espressa dal Presidente della Giunta.
Abbiamo fissato un tempo, ci sem­brava che fosse un tempo congruo,
speriamo che anche il Presi­dente sia d'accordo su questo.
Presidente -
Ha chiesto la parola il Presidente
della Giunta, Viérin Dino.
Viérin D. (UV)
-
Je pensais que, avec les
assurances qu'on a fournies, cet amendement allait être retiré,
parce que je crois que, de ce point de vue, il n'y a pas rien à
ajouter.
Nous sommes à même de fournir des dates, au cours de la semaine
prochaine le Gouvernement peut approuver un projet de loi à
soumettre aux commissions et au Conseil.
Et, donc, de ce point de vue, tout en confirmant cet engagement,
je demanderais aux conseillers de retirer l'amendement, qui est
inutile, vu qu'il y a cet engagement formel.
Presidente -
Ha chiesto la parola il Consigliere
Marguerettaz.
Marguerettaz (DC) -
Ringrazio il Presidente della
Giunta per l'ulteriore impegno che ha preso di fronte al Consiglio,
e ritiro l'emendamento.
Presidente -
Per dichiarazione di voto ha chiesto
la parola il Consigliere Squarzino Secondina.
Squarzino (VA)
- Ho ascoltato con molto interesse
tutto il dibattito e mi sono ritrovata in diverse osservazioni
fatte, in diverse critiche. Non sarei intervenuta se avessi visto
rappresentato nei diversi interventi tutto intero il mio
pensiero.
Dato che c'è un elemento che non è emerso, vorrei farlo
emer­gere, anche perché è parere mio, ma anche di molta altra
gente, che mi sento qui di rappresentare.
Tutti abbiamo lavorato, discusso sulle modalità, procedure e
requisiti per la convenzione della Casa da gioco, ed abbiamo tutti
dato per scontato che la Casa da gioco c'è, ci va bene che ci sia.
Vorrei proprio dire che, minoranza delle minoranze, credo che
invece la presenza della Casa da gioco in Valle d'Aosta non sia un
bene, ma sia un male, sia qualcosa che faccia del male.
Nel passato sicuramente ha fatto del male alla vita politica, fa
del male anche dal punto di vista della malavita, e le attuali
in­chieste sui prestasoldi lo stanno a dimostrare; fa del male
an­che alla imprenditoria valdostana, perché non stimola la
pro­fessionalità dei giovani.
Secondo me il Casinò è anche questo, non è solo un posto di
la­voro per 200 persone o non è solo una fonte di benessere per la
Valle. Questa fonte di benessere a me non sta bene, a me come a
tanti altri qui in Valle. Pochini siamo ancora, però siamo al­cune
persone che credono che valga la pena di lavorare e di progettare
uno sviluppo economico in Valle senza il Casinò. Questo è il mio
progetto, per cui sarei disposta a votare subito sì se si decidesse
di dire no al Casinò.
In concreto, la votazione è di un altro tipo. A me sembra che in
questa delibera siano previsti, proprio perché ho parlato prima di
situazione di estremo disagio, quei controlli abbastanza pre­cisi
che mi convincono sul fatto che c'è la volontà di condiziona­re il
più possibile questa gestione.
Quindi la mia è una dichia­razione di voto positiva rispetto a
questa delibera, ma volevo che fosse chiara questa premessa: che il
votare sì a questa deli­bera non vuol dire votare sì alla presenza
della Casa da gioco, e votare sì a questa delibera vuol dire anche
puntare, come pri­ma già accennavano Florio ed altri, sulla
importanza del con­trollo. Mi riferisco ad esempio al modo nuovo di
gestire il Cen­tro congressi, in modo che ci sia una separazione
fra quella che è l'attività culturale, a cui la Regione deve
partecipare, e quella che è l'attività di "acchiappa-clienti", a
cui è chiamato invece chi gestisce la Casa da gioco.
Presidente -
Pongo in votazione la delibera nel
testo così emendato:
Deliberazione - Il Consiglio regionale
Richiamata la propria deliberazione n. 74/X del 26 luglio 1993
con la quale si stabiliva di riprendere il procedimento per il
rinnovo della concessione del Casinò di Saint?Vincent dal mo­mento
precedente alla preselezione del 7 giugno 1991 invitando le ditte
già ammesse alla selezione a presentare una documen­tazione
integrativa;
Richiamata, inoltre, la propria deliberazione n. 75/X del 26
luglio 1993 con la quale si nominava la Commissione per la
valutazione dei documenti e per la formulazione della proposta di
preselezione per l'affidamento della futura gestione della Ca­sa da
gioco di Saint?Vincent;
Atteso che entro la data prestabilita del 10 settembre 1993 solo
due società, la FINOPER S.p.A. e la SITAV S.p.A., hanno fatto
pervenire la documentazione richiesta con lettera del 29 luglio
1993;
Atteso, inoltre, che la apposita Commissione ha esaminato la
suddetta documentazione prodotta dalle due società, trasmet­tendo
alla Giunta regionale, al Presidente del Consiglio regio­nale ed
alla IV Commissione consiliare permanente la propria relazione
tecnico?valutativa, sottoscritta da tutti i suoi membri, che viene
allegata e che costituisce parte integrante del presen­te atto;
Considerato che, la relazione della apposita commissione così
conclude, in merito alla preselezione: "La Commissione, a
con­clusione dell'esame condotto, rileva che a rigore, né la SITAV
S.p.A. né la FINOPER S.p.A. hanno dimostrato, attraverso la
produzione di una documentazione totalmente esaustiva, di possedere
integralmente i requisiti richiesti. Tuttavia, sulla ba­se di una
valutazione complessiva della documentazione stessa, la Commissione
è del parere che la S.p.A. SITAV abbia positi­vamente superato la
preselezione e possa quindi essere am­messa alla trattativa per
l'eventuale affidamento della, gestio­ne della Casa da gioco di
Saint-­Vincent. Detta Società ha in­fatti dimostrato di possedere i
requisiti fondamentali richiesti dal Consiglio regionale,
incorrendo solo in alcune lacune di ca­rattere documentale su punti
particolari e che, oltre tutto, sono suscettibili di essere
rimediate nel corso della trattativa.
Altrettanto non può invece dirsi, secondo la Commissione, per la
S.p.A. FINOPER. Questa Società non ha infatti soddisfatto alcuni
dei requisiti più rilevanti e qualificanti, quelli cioè atti­nenti
sia alla capacità patrimoniale occorrente a garantire in modo pieno
l'avvio e lo svolgimento dell'attività di gestione della Casa da
gioco, che al possesso delle disponibilità finan­ziarie
indispensabili in vista degli investimenti di sviluppo.
Ad avviso della Commissione si tratta di carenze strutturali che
renderebbero inidonea la FINOPER alla gestione della Ca­sa da gioco
di Saint?Vincent e che quindi impongono di ritenere che tale
Società non abbia superato la preselezione";
Ritenuto, pertanto, che, sulla base delle risultanze derivanti
dall'esame della documentazione delle due Società, solo la SI­TAV
S.p.A. ha superato la fase di preselezione disposta con
deliberazione del Consiglio regionale n. 2265/IX del 7 giugno 1991,
e può, pertanto, essere ammessa alla trattativa privata per
l'eventuale affidamento della gestione della Casa da gioco di
Saint?Vincent;
Visto i pareri favorevoli rilasciati dal Capo di Gabinetto e dal
Dirigente del Servizio affari generali e legali della Presidenza
della Giunta regionale, ai sensi del combinato disposto
dall'ar­ticolo 72 della legge regionale n. 3/1956 e successive
modifica­zioni e dall'articolo 21 della legge regionale n. 18/1980
e suc­cessive modificazioni, in ordine alla legittimità della
presente proposta di deliberazione;
Visto il parere della IV Commissione consiliare permanente;
Delibera
a) di prendere atto delle risultanze della valutazione
effettuata, sulla base dei documenti pervenuti, dall'apposita
Commissione istituita con deliberazione del Consiglio
regionale n. 75/X del 26 luglio 1993, il cui rapporto
conclusivo è allegato e costituisce parte integrante del presente
atto;
b) di stabilire che, sulla base delle risultanze di cui al punto
precedente, la sola società SITAV
S.p.A. può, pertanto,
essere ammessa alla trattativa prevista per l'eventuale affidamento
della gestione della Casa da gioco di Saint?Vincent;
c) di delegare, conseguentemente, la Giunta regionale ad
avvia­re la trattativa privata con la società SITAV S.p.A. per il
rin­novo della concessione, acquisendo, nel contempo, ulteriori
elementi che colmino le lacune di carattere documentale
evi­denziate dalla Commissione speciale in ordine, in particolare,
ai requisiti di cui ai punti 2) e 4) dell'avviso di
preselezione;
d) di precisare che la trattativa dovrà essere finalizzata al
con­seguimento, in particolare, dei seguenti risultati:
1. una convenzione la cui scadenza non superi la data del 31
di­cembre 1999;
2. una clausola che consenta alla Regione l'acquisizione, entro
i primi 18 mesi dalla sottoscrizione della Convenzione, dei beni
ritenuti dalla Regione stessa funzionali all'attività della Casa da
gioco;
3. il controllo della Regione sugli aspetti societari,
patrimoniali e gestionali della Società concessionaria;
4. la partecipazione della concessionaria agli oneri necessari
per la valorizzazione della Casa da gioco e per l'adeguamento delle
relative infrastrutture accessorie e funzionali;
5. I'eliminazione dei contenuti dell'articolo 13 dell'attuale
con­venzione;
e) di impegnare la Giunta a relazionare alla IV Commissione
consiliare, in un congruo numero di riunioni, sugli sviluppi della
trattativa;
f) di richiedere alla SITAV S.p.A. che, a garanzia della
posizio­ne regionale, qualora il risultato della trattativa dovesse
avere esito positivo, tutti i benefici economici derivanti alla
Regione dalla nuova concessione siano assunti retroattivamente a
par­tire dall'8 febbraio 1992;
g) di rinviare, in caso di esito positivo della trattativa
privata, a successivo provvedimento l'approvazione del contratto di
conce­ssione alla Società SITAV S.p.A. della gestione della Casa da
gioco di Saint?Vincent;
h) di dare atto che la presente deliberazione non è soggetta al
controllo della Commissione di Coordinamento per la Valle d'Aosta,
in quanto non compresa nelle categorie indicate nell'articolo 1 del
decreto legislativo 13 febbraio 1993, n. 40 e di darne
esecuzione.
Esito della votazione
Presenti: 34
Votanti: 28
Favorevoli: 25
Contrari: 3
Astenuti: 6 (Chiarello, Collé, Lanièce, Marguerettaz, Rini e
Viérin Marco)
Il Consiglio approva
Presidente -
I lavori sono terminati.
La seduta è tolta.
La sessione termina alle ore 21,28.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK