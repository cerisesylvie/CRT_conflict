Consiglio Regionale della Valle d'Aosta - Oggetto del Consiglio n. 2031 del 17 novembre 2022 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Costituzione e funzionamento degli organi consiliari
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2031 del 17 novembre 2022 - Resoconto
OGGETTO N. 2031/XVI - Approvazione di risoluzione: "Presa di
distanza dalle affermazioni rese in Aula da un Consigliere in
ordine al Covid-19".
Bertin (Presidente) -
Alla presenza di trenta
consiglieri, possiamo dare avvio ai lavori del Consiglio regionale
e riprendere l'analisi dell'ordine del giorno. Siamo al punto n. 18
dell'ordine del giorno.
Per illustrare la risoluzione, si è
prenotato il consigliere Chatrian, ne ha facoltà.
Chatrian (AV-VdA Unie) -
Lo scorso Consiglio, rispettando
le possibilità legittime di ogni singolo eletto di esplicitare dei
pensieri, è stato un momento, devo dire a nome della maggioranza,
anche un po' difficile nell'ascoltare certe affermazioni. Ci sono
quei momenti in cui diventa doveroso e necessario quanto meno
prendere le distanze da certe affermazioni. Prendere le distanze
vuol dire non metterla in caciara, non farne una questione di
natura personale, non ci interessa quel terreno, un terreno dove
oltretutto siamo stati sempre molto distanti, tant'è vero che
assolutamente non ripeterò nessun tipo di affermazione che è stata
fatta in quest'aula.
Questo Consiglio - per quanto ci riguarda naturalmente, questa è
una scelta legittima - si unisce al coro di sconcerto del mondo
sanitario, della società civile, di tutti i nostri amministratori
locali e di tutti coloro i quali hanno sofferto comunque per il
Covid. Io sono un architetto di montagna, non sono un sanitario,
non sono un medico, quindi non la voglio mettere su una questione
tecnica, perché non essendo un sanitario non ho quella competenza
per poter dirimere tutta una serie di elementi.
Questa risoluzione è una vicinanza e una presa di distanza dalla
negazione, che in questo Consiglio non esiste forse se non per
probabilmente poche individualità personali, che nulla hanno a che
fare con l'istituzione che rappresentiamo in quest'assise.
Consigliere Lucianaz, di certo non abbiamo bisogno di
trascrizioni di quanto dice lei; non ne abbiamo bisogno di
trascrizioni, il suo pensiero è molto chiaro. Ripeto, non ci
interessa di entrare nelle questioni di natura personale, ma le sue
trascrizioni sono molto, molto chiare, ed è un pensiero che qui non
fa molto onore, forse neanche a lei, forse neanche a chi come lei
non lo rappresenta o non la pensa nella stessa maniera, ma siamo
contenti di essere lontani da quei pensieri. Direi che quello che è
stato espresso è un pensiero lontano, come dicevo prima, anni luce
dal nostro. Cerchiamo di attenerci ai fatti e soprattutto ai numeri
che parlano molto chiaro. Pensiamo che non sia con le leggende
metropolitane, per quanto suggestive possano essere, che si
affrontano i problemi reali, soprattutto quando questi attengono
alla salute e alla sofferenza delle persone. Poi, in politica le
parole hanno un significato e un peso importante, perché sovente
hanno anche delle conseguenze - ma penso non solo in politica,
penso in generale - e non siano ininfluenti, quindi utilizziamole
in modo corretto, a meno che lo scopo non sia proprio quello di
creare scompiglio, ma allora quella non la definirei politica ma
pura provocazione.
Cosa proponiamo al Consiglio regionale? Proporremmo questo: ci
dissociamo fermamente da queste affermazioni e ribadiamo la
tragicità degli eventi e il grande senso civico della gran parte
dei valdostani responsabilmente vaccinati per contrastare la
diffusione del virus, ricordando la grande mobilitazione della
sanità, della protezione civile, del mondo del volontariato per
contrastare la pandemia che ha causato morte e dolore nella nostra
comunità.
Faccio ancora un ulteriore passaggio. Come in tutte tragedie,
nelle varie istituzioni, che siano comunali, regionali, statali o
europee, tutti hanno cercato di contemperare queste criticità
mettendo in campo delle azioni per accompagnare, da una parte la
questione dell'elemento più umano di chi ha perso i propri cari,
dall'altra comunque le fragilità di una società, di chi ha magari
perso il posto di lavoro, di chi ha avuto delle grosse difficoltà,
di chi non è riuscito a pagare i debiti che stava piano piano
pagando. Io penso che questo Consiglio regionale, praticamente
quasi all'unanimità negli ultimi 24 mesi, tranne forse l'ultimo
disegno di legge, abbia accompagnato, oltretutto cercando di fare
veramente degli sforzi per tutti e soprattutto cercando anche di
accompagnare quelle che erano le fragilità sul nostro territorio.
Questo è un elemento in più che, se vogliamo, esula anche dalla
presa di posizione e dalla volontà di dissociarsi, di prendere
anche un po' le distanze da certe affermazioni che sono state fatte
in quest'aula, legittimamente messe in evidenza dal collega, ma che
non ci possono trovare d'accordo.
Ho avuto l'onere e l'onore, con tutta serenità, di rappresentare
e illustrare la nostra presa di posizione. È una presa di posizione
veramente molto istituzionale ma che, nello stesso tempo, tiene
conto anche di un percorso che è stato fatto. È di queste ore e di
questi giorni, anche a livello nazionale: vediamo che vengono messi
in discussione tutta una serie di percorsi di natura scientifica e
non solo, che fanno anche un po' paura, io lo dico senza mettere
dei freni a quello che sto dicendo; sembra quasi che quello che è
successo in questi 25-30 mesi sia stata una farsa, e fa un po'
specie, quando a livello generale mi sembra che, ahimè, purtroppo
non sia così.
Questo è un po' l'intervento nell'illustrare la nostra
risoluzione in maniera pacata, in una maniera io penso anche
corretta ma, nello stesso tempo, cercando di essere fermi su quello
che è il principale pilastro che noi immaginiamo. Il fatto
principale è che comunque ci dissociamo da quello che abbiamo udito
qualche settimana fa in questo Consiglio e anche ieri mattina: non
la pensiamo in questa maniera.
Presidente -
Seguiamo l'ordine: intervenire il Governo e
poi uno per gruppo. Per il Governo il Presidente della Regione.
Je crois que, en tout état de cause, il est à souligner comme
les déclarations du collègue Lucianaz lors de son serment ont
permis de porter à l'attention de la presse nationale notre Conseil
régional. Dans un moment où la discussion sur la presse nationale
était penchée sur les échanges des cadeaux, de vodka et de
Lambrusco, entre Berlusconi et Putin, je crois qu'on pouvait nous
l'éviter. Des déclarations qui ont été lues comme une provocation,
qui n'ont sûrement pas mis sous la meilleure des lumières cette
Assemblée, et je dirais même la Vallée d'Aoste.
Je suis convaincu que dans la vie, on peut discuter dans les
rapports entre personnes, on peut porter des positions différentes,
on peut critiquer et on peut même se moquer de ce qui nous avons
devant : ça dépend évidemment d'une sensibilité, de l'éducation. On
peut se confronter presque surtout, sur les habitudes, sur les
préférences politiques, mais pas surtout, et je parle de
sensibilité humaine, je ne parle pas de sensibilité politique, qui
est tout autre chose. Je parle vraiment de sensibilité humaine et
je crois que le collègue Chatrian l'a rappelé tout à l'heure : vous
avez hier démontré, quand même largement prouvé la qualité de votre
sensibilité humaine, lors des communications du président du
Conseil. Je crois que ça a été un autre passage qui a été honteux.
A été honteux du point de vue humain personnel, mais honteux aussi
pour ce que cette salle représente.
Je crois que comme nous, les personnes communes qui font
politique sont souvent maîtres dans les détournements de la vérité
à son propre usage pour soutenir une position ou l'autre, ça fait
un peu partie du débat politique. Mais, comme le collègue Chatrian
a rappelé tout à l'heure, les paroles en politique, surtout portées
par des personnes qui ont des responsabilités, ont tout de même et
en tout état de cause, je crois, un poids différent.
Il y a des aspects de la vie qui, comme je disais avant ne
peuvent pas être l'objet de ce type de dialectique politique. Je
pense, par exemple, à la peur. La peur de tous ceux qui se sont vus
mourir seuls sur un lit d'hôpital sans ses proches. La peur de tous
les professionnels de santé : en particulier, dans la première
phase de la Covid ils ne rentraient pas chez eux pour la peur de
d'infecter les proches. La peur encore des proches, la peur de voir
infecter les professionnels qu'ils avaient en famille. Je crois que
si nous ne voulons pas encore aujourd'hui remercier tous ces
professionnels de la santé et tous ces personnes qui ont été
citées, mais pas seulement le professionnel de santé, de protection
civile, des collectivités locales, au moins nous devrons seulement
un peu de respect.
L'autre aspect qui ne peut pas être mis en cause dans nos
considérations, de façon quelquefois un peu stérile où
instrumentale, c'est la vie elle-même. Je pense à la vie des plus
de 550 Valdôtains qui ont été victimes de cette maladie, ou encore
les 180.000 victimes qu'on a eu en Italie. Je crois vraiment que
ces personnes, ces personnes qui souvent sont mortes seules,
méritent le silence. Oui, le silence : seulement le silence.
Peut-être une prière, si quelqu'un croit en Dieu. Mais sûrement pas
ce verbiage qu'on a eu, utile seulement à faire parler de soi.
Presidente -
La parola al consigliere Sammaritani, ne ha
facoltà.
Sammaritani (LEGA VDA) -
Devo dire che ho apprezzato
l'intervento del collega Chatrian, molto meno quello del
Presidente, comunque spiegherò adesso le nostre argomentazioni.
Del merito di queste dichiarazioni del collega Lucianaz, secondo
me non dovremmo neanche occuparcene in realtà, ma non certo per
sminuire una tragedia che tutti noi evidentemente riconosciamo.
Tutti riconosciamo il dolore per chi non c'è più, tutti abbiamo
avuto parenti, amici, semplici conoscenti morti: è fuori di dubbio!
È fuori di dubbio che il personale sanitario tutto si sia
sacrificato, abbia lavorato oltre i limiti, abbia messo a rischio
la sua salute. Però dire che la gestione della pandemia è stata una
pagliacciata - al netto della traduzione, chiamiamola farsa, quello
che volete, perché c'è stato anche questo problema di traduzione
che forse a volte fa perdere certe sfumature - comunque dire questo
non è altro che una forte critica e non certo una dichiarazione
shock, come hanno strumentalmente titolato alcuni giornali, siti,
eccetera, con il solito morboso interesse per comportamenti che si
discostano dal conformismo imperante, per subito stigmatizzare, per
immediatamente condannare una parte politica avversa.
Eppure esattamente questo stesso Consiglio a suo tempo è stato
critico, fortemente critico contro la gestione della pandemia,
tanto che ha approvato una legge per rivendicare una gestione
diversa della pandemia, delle chiusure, delle limitazioni alla
libertà di movimento. Ricordate le misure governative del tutto
inadeguate alla nostra realtà sociale e dimensionale? Il sistema e
il centralismo subito ha reagito, ha cassato quella legge
dichiarandola incostituzionale, in modo addirittura direi
offensivo, perché poi in sostanza nella motivazione ci hanno detto
che il nostro Presidente e noi qui tutti non abbiamo la sufficiente
responsabilità per tutelare opportunamente la salute dei nostri
cittadini. Io credo che nessuno invece abbia questa convinzione. A
livello centrale invece sì che sanno cosa fare, anche se fanno le
stesse regole per una città come Roma e un paesino come
Rhêmes-Notre-Dame.
Non parliamo poi delle criticità sanitarie che nessun può
mettere in dubbio, che sono state la prova che le politiche dei
tagli della spesa sanitaria negli anni precedenti erano fortemente
sbagliate e mettevano in pericolo la vita delle persone, come poi
in effetti è avvenuto e sta ancora avvenendo. Non parliamo nemmeno
della narrazione sui vaccini, sulla scarsa sperimentazione sui loro
effetti; si badi, lo dico da vaccinato. Vaccinato non perché non
avessi dubbi sulla scarsa sperimentazione o sul fatto che un
vaccinato non possa contagiare gli altri, ma solo perché ero spinto
da uno spirito di osservanza delle regole, anche quando ci sono
dubbi sulla loro correttezza.
Ma il tema qui è tutt'altro. Non cadiamo nella solita logica
conformista o, se preferite, strategia comunicativa di perdere di
vista il principio per appuntare l'attenzione sul particolare;
molti di voi conosceranno l'adagio: il saggio indica la luna e lo
stolto guarda il dito. Qui si parla di opinioni e sul diritto di
esprimerle. Allora in questi casi è sui principi che dobbiamo
puntare la nostra attenzione, sui principi che vengono in gioco. La
Costituzione della Repubblica italiana ci dice all'articolo 21 che
tutti hanno diritto di manifestare liberamente il proprio pensiero
con le parole, lo scritto e ogni altro mezzo di diffusione. Lo
Statuto regionale della Valle d'Aosta all'articolo 24 dice che i
consiglieri regionali non possono essere perseguiti per le opinioni
espresse o i voti dati nell'esercizio delle loro funzioni. Ma
soprattutto, la Carta europea dei diritti fondamentali,
all'articolo 11, Libertà di espressione e informazione, dice che
"Ogni persona ha diritto alla libertà di espressione. Tale diritto
include la libertà di opinione e la libertà di ricevere o di
comunicare informazioni o idee senza che vi possa essere ingerenza
da parte delle autorità pubbliche e senza limiti di frontiera."
Siamo qui di fronte proprio al problema della libertà di
manifestazione del pensiero, che non è solo una libertà negativa,
quindi di non essere ostacolati alla formazione delle proprie
opinioni e dell'espressione del proprio pensiero, ma anche positiva
in quanto pensiero attivo, veicolato verso altri soggetti in un
contesto di complessità sociale in modo dinamico, attraverso i
diversi mezzi di diffusione che il potere politico non deve
ostacolare o, sotto un particolare profilo, deve addirittura
concorrere ad assicurare.
L'oggetto della tutela è la manifestazione del pensiero, quindi,
che viene riconosciuta a tutti come diritto. È appena il caso di
sottolineare che la libertà di pensiero, quindi la libertà di
opinione su fatti e persone, come pure la libertà di adesione a
un'ideologia politica, un particolare modo di concepire i rapporti
umani e sociali, è alla base di una concezione liberale della
società, ma qui siamo ancora in un campo ancora un po' diverso,
parliamo del diritto di critica. Con la tutela del diritto di
critica, l'ordinamento garantisce quell'aspetto della libertà di
pensiero che è funzionale alla dialettica democratica.
L'assicurazione di tale diritto va ben al di là della mera tutela
dell'opinione: la libertà di opinione permette di esprimere la
propria idea su una questione, il diritto di critica invece
comporta una contrapposizione polemica diretta a censurare opinioni
e comportamenti altrui. Quindi, la libertà di manifestazione del
pensiero implica il diritto di esternare opinioni come quello di
tacere, naturalmente, che qualche volta sarebbe prezioso, e
soprattutto quello di manifestare opinioni di dissenso e di
opposizione a quelle dominanti. É considerata giustamente una delle
caratteristiche della concezione liberale della democrazia.
Adesso vorrei citare un passaggio di un trattato di diritto
costituzionale sul pluralismo ideologico, è un trattato della CEDAM
del 2017, quindi anche aggiornato. Si dice: "La libertà di
criticare è insita nel pluralismo ideologico che è legato a tale
concezione ed è il presupposto evidente della possibilità di
confronto dialettico tra distinti modi di concepire i rapporti
sociali. Questa libertà - questo è un passaggio importante - che
nessuno a parole rinnega, è duramente contrastata dalla
tradizionale tendenza al conformismo, che caratterizza i rapporti
sociali e politici e subisce continue minacce dalla tendenza alla
uniformazione delle coscienze e discende dal controllo dei più
importanti mezzi di informazione". Quindi il tema è tutt'altro che
banale, qui stiamo discutendo di una delle massime espressioni
della libertà dell'uomo. Nel caso di specie stiamo parlando proprio
del diritto di esprimere la propria opinione, della libertà di
esercitare il diritto di criticare da parte di un rappresentante
del popolo e quindi mai da censurare.
Ma veniamo al dettaglio della risoluzione. Cosa dice questa
risoluzione? Qualche consigliere, i firmatari evidentemente, si
dissocia dalle affermazioni del consigliere Lucianaz e si vorrebbe
votare questa dissociazione; poi il collega Chatrian ha parlato,
meglio forse, di prendere le distanze. Il resto è, perdonatemi,
ribadire argomenti scontati, perché dire della sofferenza,
dell'impegno dei sanitari, ne ho parlato in premessa, è chiaro che
tutti condividiamo questi principi, ci mancherebbe, quindi
responsabilità di chi si è vaccinato, impegno della sanità, della
protezione civile e del volontariato. Mi sembra davvero che non sia
il caso di fare delle risoluzioni per questo, sennò potremmo farne
cento ogni giorno e ogni volta che ci riuniamo.
Resta quindi la dissociazione, ma dissociarsi cosa significa
letteralmente? Dissociarsi vuol dire separarsi da qualcuno con cui
si è assieme, manifestare un pensiero diverso da quello che
sembrava essere un pensiero comune e non lo è. Credo che non ci sia
bisogno di dissociarsi da una persona che non è nostro socio. Che
significato ha dissociarsi da una dichiarazione che è stata fatta a
titolo personale da un consigliere eletto da un certo numero di
cittadini i quali sicuramente, peraltro, soprattutto con questa
legge elettorale, hanno votato per lui e non per noi? Non per voi,
non per noi, non per me. Direi che non ci si può assolutamente
dissociare da qualcuno che sta parlando a titolo personale e che
non fa parte del gruppo che dichiara di dissociarsi; questo è un
discorso tecnico, ma mi pare incontestabile, è un fatto
concettuale.
Il consigliere Lucianaz ha espresso una sua opinione, ha fatto
una forte critica alle modalità di gestione della pandemia, alla
narrazione
mainstream
sull'efficacia dei vaccini, eccetera.
Poteva farlo, aveva il pieno diritto di farlo e lo ha fatto. Non mi
stupiscono le prese di posizione di vari soggetti, organizzazioni
pubbliche e non pubbliche, molti ormai si sentono in dovere,
soprattutto da quando ci sono i
social
, di fare queste cose,
di prendere le distanze, di stigmatizzare, di censurare. Il loro e
il vostro diritto è soltanto quello di dissentire, esattamente lo
stesso identico diritto esercitato dal consigliere Lucianaz,
esercitato magari con espressioni forti ma pienamente legittimo,
anzi, doveroso direi: ha espresso la sua critica contro il sistema,
ha detto quello che pensa, non è banale per un politico. Altri, e
non pochi, hanno scritto che finalmente qualcuno ha fatto sentire
una voce diversa dalla narrazione prevalente. Lo dico perché io
stesso, come altri miei colleghi, abbiamo ricevuto riscontri in
questo senso. Qualcuno, con una voce contro, ha detto: "Hai fatto
bene a dirlo, stai manifestando il nostro pensiero".
Allora, qui in questa sede qual è il significato di
quest'iniziativa? Non la pensate come il consigliere Lucianaz?
Ditelo, affermatelo, fate dell'ironia o addirittura della satira,
dissentite, è vostro pieno diritto, fatelo anche oggi, qui adesso
ne avete l'opportunità, discutiamo questa risoluzione. Ve ne siete
procurati l'occasione, ma per favore non fate un torto a questa
sala, non fate un torto a quest'organo consiliare, soprattutto non
fate un torto al diritto di opinione, al diritto di critica, ai
diritti fondamentali della persona, votando una risoluzione di
questo genere. Perché non possiamo esprimere un indirizzo in questo
senso, non possiamo dare l'indirizzo della visione all'esterno, e
per questo dissento fortemente da quello che ha detto il
Presidente, come se la Valle d'Aosta, attraverso questo, fosse un
qualcosa di meno: questa sede consiliare è esattamente un qualcosa
di più nel momento in cui consente a qualcuno di dire anche le cose
scomode. Che peccato, bisogna anche dirle a volte, bisogna uscire
dal politicamente corretto, qualche volta bisogna andare in quella
direzione, non facciamo un torto a questa sala e al diritto di
critica. Lasciamola cadere questa risoluzione, è meglio per
tutti.
Presidente -
Consigliere Padovani ne ha facoltà.
Padovani (FP-PD) -
Devo dire che l'arringa difensiva del
consigliere Sammaritani non mi ha convinto per niente. Da un certo
punto di vista denota un certo
fil rouge
che dal Governo
nazionale arriva fino in quest'aula, che porta in quest'aula
affermazioni antiscientifiche, che si sono purtroppo sentite anche
da esponenti del Governo e che sono pericolosissime in un periodo
come questo. Io ricordo che la pandemia non è ancora finita, e
ringrazio che non ci siete stati voi a governare mentre eravamo nel
pieno della pandemia, perché io non so che cosa sarebbe potuto
succedere.
Devo dire anche che il consigliere Sammaritani ha provato a
portarci fuori strada e non ci ha spiegato se condivide o meno le
parole del suo collega di partito, dico gruppo anche se il collega
si è detto autonomo nel gruppo, come me.
Invece non posso che unirmi al collega Chatrian e al collega
Lavevaz, perché io ritengo che le parole dette in quest'aula dal
collega Lucianaz siano offensive rispetto alle migliaia di famiglie
che hanno visto un morto tra i loro parenti, tra i loro amici.
Penso che siano offensive rispetto a quelle centinaia di migliaia
di lavoratori e di lavoratrici della sanità che fino ancora a
questi giorni si stanno... - mi verrebbe da usare una parola che in
quest'aula non si può usare - stanno facendo un grandissimo lavoro,
diciamola così, per tenere in piedi la sanità pubblica e per
gestire al meglio questo periodo così difficile per la sanità. Sono
offensive rispetto a quelle centinaia di migliaia di volontari che
hanno lavorato e continuano a lavorare per gestire questo periodo,
sono offensive rispetto a tutte quelle persone che sono finite in
terapia intensiva e che hanno visto la morte nei loro occhi e che
per fortuna sono riuscite a uscirne e a raccontarlo. Sono offensive
rispetto a quelle bare che abbiamo visto nelle immagini che credo
nessuno di noi potrà mai dimenticare.
Io questa risoluzione la aspettavo ieri. La aspettavo ieri
perché il collega Lucianaz ieri si è macchiato di un'altra azione
offensiva. Ieri il collega Lucianaz si è permesso di criticare il
Presidente del Consiglio, non per il suo lavoro ma rispetto alla
sua disabilità. Questo è abilismo!
Voce fuori microfono
Collega Manfrin, lei accenda il microfono e parli. Al momento
posso parlare io.
Questo è abilismo ed è offensivo rispetto a tutte quelle persone
con disabilità che hanno delle difficoltà nella parola!
Interruzione fuori microfono
Accendi il microfono, fenomeno!
Presidente -
Consiglieri...
Padovani (FP-PD) -
Presidente, posso continuare?
Presidente -
Vi richiamo a un comportamento adeguato.
Padovani (FP-PD) -
Criticare il lavoro di una persona
utilizzando una difficoltà derivante da una disabilità è abilismo
ed è una discriminazione vergognosa! Di abilismo qui in quest'aula
non ce ne deve essere e non ce ne dovrà mai più essere ed è stato
vergognoso che anche solo una volta ci sia stato.
Interruzione fuori microfono
Presidente -
Consigliere Padovani concluda.
Padovani (FP-PD) -
Anche per questo, io non posso che
unirmi alle parole del collega Chatrian e del presidente Lavevaz.
Qualcuno probabilmente si chiederà perché l'unico membro della
maggioranza che non ha firmato la risoluzione, oggi sta parlando ed
è anche parecchio arrabbiato. Il membro della maggioranza che non
ha firmato la risoluzione, non l'ha fatto perché era a casa con il
Covid.
Presidente -
Per un richiamo all'argomento, il
consigliere Manfrin.
Manfrin (LEGA VDA) -
Vorrei semplicemente richiamare la
sua attenzione sul rispetto del Regolamento, visto che lei l'ha
correttamente fatto in questi giorni impedendoci di porre e di
esprimere all'aula la nostra posizione su alcuni determinati
argomenti nel merito delle comunicazioni. Lei, come sa, quando si
presenta un'iniziativa, ci si deve attenere al testo di
quell'iniziativa, cosa che evidentemente si stava correttamente
facendo, come fatto durante i diversi interventi, ma a un certo
punto c'è qualche collega che, siccome ha piacere di poter dire
quello che ritiene più opportuno all'interno di quest'aula,
evidentemente ha approfittato di quest'occasione. Però io le
chiederei, Presidente, di far rispettare il Regolamento per tutti,
compreso anche i suoi colleghi, quelli che condividono la
maggioranza con lei, altrimenti mi pare che vi sia uno squilibrio.
Lei dovrebbe essere il Presidente di tutti, la prego di poterlo
fare.
Presidente -
Rimanere al tema è certamente un aspetto che
il Regolamento contiene. Vi è una certa interpretazione piuttosto
ampia, lo sappiamo che è sempre stata fatta così, abbiamo visto
anche ieri pomeriggio nella discussione di due ore nella quale si è
divagato rispetto allo stretto argomento della risoluzione-mozione
che è stata discussa ieri. Nel limite si deve rimanere
nell'argomento come si fa generalmente, come abbiamo visto ieri
pomeriggio e come abbiamo visto anche oggi. Ovviamente, non può
essere un intervento fatto esclusivamente
a latere
rispetto
all'argomento della risoluzione o della mozione che sia.
Consigliera Minelli ne ha facoltà.
Minelli (PCP) -
Inizio con il dire che una cosa che io
non ho capito bene, nel momento in cui è stata presentata la
risoluzione, è come mai non sono state riportate le affermazioni,
le dichiarazioni del collega Lucianaz in francese, che è la lingua
che lui ha utilizzato, perché effettivamente alcune espressioni
permetterebbero di meglio comprendere, credo, una parte del suo
discorso. Al di là di questo, rilevo però che certe affermazioni
che sono state fatte, quindi non quelle che potevano dare adito a
interpretazione diversa, ma quelle più chiare, io le ritengo
pesanti, estremamente pesanti, e sicuramente irrispettose nei
confronti di tutta una serie di soggetti che effettivamente durante
il periodo della pandemia hanno sofferto, o hanno visto morire
delle persone...e poi penso a tutto il personale sanitario, al
personale che ha operato nel campo del volontariato per affrontare
quel momento difficile. Ma la considerazione che voglio fare è un
po' più ampia.
All'inizio del periodo della pandemia c'era questo ritornello
per cui si diceva: "Andrà tutto bene". E la seconda cosa che ho
sentito spesso nell'opinione pubblica, sui giornali, nelle
riflessioni che si facevano a più livello, è stata: "Tutto questo
comunque ci insegnerà qualcosa, ci lascerà qualcosa, ci permetterà
forse di essere migliori". Io credo che non sia andata davvero
così, ma che sia successo l'esatto contrario, e penso che ognuno di
noi possa avere delle opinioni personali che, come ha ricordato il
collega Sammaritani, sono legittime, e ho condiviso alcuni passaggi
del suo discorso, non tutti. Però sono delle opinioni personali e,
nel momento in cui queste stesse opinioni vengono espresse da
persone che ricoprono un ruolo istituzionale a vario livello -
perché comunque c'è una differenza tra chi ricopre il ruolo di
assessore all'istruzione o assessore alla sanità e fa certe
esternazioni e le altre persone - una maggiore sensibilità rispetto
a quello che è l'intero contesto, a mio avviso, ci vorrebbe,
sarebbe assolutamente necessaria. Perché un conto è pensare alcune
cose, avere appunto le proprie opinioni, fare le proprie
considerazioni, ma quando le si esprime anche un po' - vorrei
sottolinearlo - con la forza che aveva avuto in quel momento il
collega Lucianaz, provocano se non altro del disagio. A me in quel
momento hanno provocato un forte disagio, perché ho subito pensato
che vicino a chi pensa come il collega Lucianaz ha voluto
esplicitare possono esserci tante persone, tant'è vero che c'è
stato anche chi ha sostenuto pubblicamente quella posizione, ma ci
sono anche tutti gli altri. E devo dire che qui non si sta facendo
un discorso che è relativo a un fatto generico, stiamo parlando di
un periodo che ha lasciato e che lascerà dei segni che, a mio
avviso, si perpetreranno per molto tempo in tutti, sia in chi la
pensa in un modo, sia in chi la pensa nell'altro.
Forse la scelta, la cura, la cautela nell'utilizzare certe
espressioni, dovrebbe essere presa più in considerazione, e non mi
riferisco soltanto, con quest'ultima affermazione, alla questione
della risoluzione e alle dichiarazioni sui vaccini, sulla pandemia
e su quello che può essere stato tutto quel periodo. Mi riferisco
anche ad altre esternazioni che il collega Lucianaz ha fatto sia
nella passata legislatura - mi permetta di ricordarlo, collega
Lucianaz, perché già lì c'era stato uno scivolone - e poi nella
gravità delle cose che sono state dette ieri. Perché nel momento in
cui si attacca una persona per la sua conduzione dell'aula, allora
possiamo trovarci d'accordo, io contesto al Presidente di non aver
condotto bene i lavori in tante situazioni, ma non vado di certo a
puntare l'attenzione su quella che è una situazione oggettivamente
non dipendente dal Presidente, e lì io devo dirle, collega
Lucianaz, che ieri il mio disagio è stato molto più forte
ancora.
Presidente -
Si è prenotato il consigliere Jordan, ne ha
facoltà.
Jordan (AV-VdA Unie) -
Il est bien évident que garantir
la liberté d'expression signifie pouvoir intervenir librement : il
est et il doit être ainsi, et bien l'ont dit le collègue Chatrian
et les autres collègues. Cela n'empêche pas le fait que
l'intervention du conseiller Lucianaz est quand même à commenter.
J'ai bien entendu et bien compris son intervention, comme
d'ailleurs je comprends très bien notre président Bertin lors de
ces interventions, il suffit d'être un peu attentif.
Je crois que sur ce thème, celui de la pandémie Covid, il faut
bien peser les mots, en partant dans des preuves qui sont
indiscutables, des données objectives et ensuite élaborer une
propre pensée, qui peut être bien sûr différente les uns entre les
autres. Je pense quand même qu'il est offensif d'appeler la
pandémie, une farce, surtout après des millions de décès ont été
enregistrées, tant dans le monde comme en Vallée d'Aoste : plus de
500 décès, il a rappelé le président Lavevaz. Indiscutables dans
notre région les admissions en soins intensifs, indiscutables les
admissions dans les hôpitaux, dans les maisons de repos et, si
c'était le cas, dans les maisons des malades, avec la garantie des
soins sanitaires à domicile. Des situations qui nous ont touchés
très proches et j'imagine même pour ceux qui sont présents dans
cette salle. Je trouve donc offensif, dans ce contexte
institutionnel, de manquer de respect à tous ceux qui ont été
impliqués dans la pandémie. Vous l'avez déjà dit, l'a dit le
collègue Sammaritani, je fais référence au personnel de la santé,
aux forces de l'ordre, aux bénévoles et aux collectivités locales.
Je considère qu'il est illogique et non rationnel de contester, au
mépris de la souffrance, l'objectivité d'une terrible tragédie.
Le conseiller Lucianaz peut librement ne pas croire à
l'efficacité du vaccin. Peu m'importe s'il a été vacciné ou non.
Mais il ne doit pas utiliser le Conseil pour faire passer et
amplifier des messages en niant les évidences, en définissant le
Covid une farce et une
pagliacciata
.
Nous ne sommes pas dans une salle de tribunal. Il est évident
que le collègue Sammaritani, que je respecte pour son faire modéré,
il est en difficulté à défendre le conseiller Lucianaz. Il a mis
l'accent sur la gestion du Covid et pas sur le Covid même et avec
aucun moyen il a défendu, il a soutenu les paroles du collègue
Lucianaz. Il ne faut pas banaliser ces affirmations, même si je
comprends qu'il faut maintenir l'unité du groupe. Maintenant que la
pandémie réduit ses effets, nous avons le devoir de ne pas oublier,
de nous rappeler que ce qui s'est passé et surtout comment la
pandémie a été gérée et restreinte, en nous faisant, grâce à la
science, grâce à la médecine et au comportement correct et
responsable des citoyens, revenir, j'espère, à la normalité.
Presidente -
Consigliere Baccega, ne ha facoltà.
Baccega (FI) -
Credo che quello che abbiamo vissuto a
marzo 2020, già arrivato a fine febbraio, il Covid 19 nella nostra
regione, abbia segnato un po' tutti, perché io nel ruolo di
Assessore alla sanità e facente parte di una Giunta a cinque, con
una maggioranza che ogni tanto ci tirava dei cazzotti in testa,
evidentemente abbiamo dovuto faticare il doppio; guardo l'amico
Testolin. Quello che abbiamo avuto modo di vedere e di valutare in
quel tremendo periodo nelle famiglie, nel personale sanitario,
nelle micro, è stato parecchio complicato da gestire. In più
avevamo le forti criticità che ci arrivavano da una gestione
centrale, dove fin dall'inizio non avevamo i dispositivi di
sicurezza per i sanitari e andavamo alla ricerca in tutta Italia,
anche in Europa, dei dispositivi, mascherine, grembiuli e
quant'altro.
Aver vissuto quelle drammatiche ore è stato davvero difficile e
complicato. Devo dire che rispetto a questa risoluzione,
evidentemente ci sono degli elementi che sono sicuramente a
sostegno di una tesi, che è la tesi proprio di quello che abbiamo
vissuto, tutti i momenti fino a che la pandemia non ha assunto
ruoli diversi. Io credo che ancora adesso il dibattito sulla
pandemia sia ancora aperto, su comportamenti da tenere piuttosto
che altri. Avremo modo ancora di lavorare su questo tema e di
verificare che non tutto è perfetto, non tutto è stato perfetto, ma
è stata durissima vedere amici che non c'erano più.
Io credo che il collega Sammaritani abbia sicuramente centrato
il tema e lo ha centrato nel senso di dire che non possiamo fare un
torto a questo Consiglio: apprezzo molto. Ho molto apprezzato
quest'affermazione, perché le dichiarazioni assolutamente
personali, sicuramente forti del collega, sono opinioni esternate
in modo duro che noi non condividiamo, ma proprio perché non
bisogna fare un torto a questo Consiglio, e questa è anche una
dichiarazione di voto, non merita un voto. Per quanto ci riguarda i
due consiglieri di Forza Italia non parteciperanno al voto, perché
riteniamo che siano sufficienti le dichiarazioni di non
condivisione di queste affermazioni che sono state fatte.
Presidente -
Consigliere Testolin ne ha facoltà.
Testolin (UV) -
Ho aspettato all'ultimo per intervenire a
nome del mio gruppo, perché volevo sentire anche chi ha partecipato
con me e con gli altri rappresentanti dell'allora Giunta regionale
al periodo pandemico iniziale, e anche le impressioni del collega
Baccega mi sarebbero state d'aiuto per esprimere quello che anch'io
ho provato in questo percorso. Sono parzialmente soddisfatto da
quello che ha detto il collega Baccega, nel senso che in questi
momenti, in questi casi, è giusto ascoltare, è giusto dare la
possibilità di espressione a tutti, ma probabilmente poi una scelta
bisogna farla, o ci si mette da una parte o ci si mette dall'altra,
per dare una lettura chiara delle parole altrui.
Ho anche avuto modo in questi giorni di parlare con il collega
Lucianaz, prima che facesse l'intervento in aula, e capisco da un
punto di vista umano la frustrazione che un percorso di questo
genere può portare in ognuno di noi, perché ha fatto parte anche
questo di un percorso di conoscenza e di crescita all'interno di
questa pandemia. Ci sono tante persone che hanno sofferto, che
hanno subito delle situazioni pesanti da un punto di vista
lavorativo, da un punto di vista personale, che hanno trovato delle
difficoltà economiche, psicologiche e quant'altro. Però credo che
all'interno di quest'aula e per governare una regione, per proporsi
a governare una regione, bisogna anche avere un certo tipo di
equilibrio nell'affrontare queste situazioni. Certe esternazioni
troppo estremiste possono in qualche modo non portare così bene
alla gestione complessiva di una regione, o di un comune, o di una
semplice famiglia, perché poi quando ci si trova a dover lavorare
per tutta una collettività, le uniche iniziative che puoi mettere
in atto, sono quelle che potresti mettere in atto a favore della
tua famiglia, a favore dei tuoi figli, a favore delle persone a cui
vuoi bene, e quello è stato l'atteggiamento che penso abbia
caratterizzato chi in quei momenti ha lavorato.
Detto questo, che sono delle considerazioni del tutto personali
e poco politiche, concludo anche nell'affermare che forse c'è anche
una sorta di mancanza di rispetto, effettivamente come è stato
sottolineato da molti di quelli che sono intervenuti, verso chi in
quei momenti si è prodigato in prima persona nell'affrontare questo
tipo di pandemia, assolutamente inedita a livello mondiale, e lo ha
fatto come tutta la passione e l'altruismo che questi momenti
necessitano. Però mi faccio una domanda un po' più politica, che è
questa: sicuramente da un punto di vista professionale l'intervento
del collega Sammaritani è stato da professore, nel senso che ha
cercato di difendere, con una difesa d'ufficio, la posizione di un
suo collega - questo gli rende merito, l'ha fatto con il suo
consueto garbo e la consueta professionalità - però ha dimenticato
di esprimere quella che poteva essere un
partage
, una
condivisione da parte del gruppo della Lega delle parole espresse
dal collega Lucianaz. Sarebbe interessante capirlo, ma per fare un
ragionamento molto semplice, perché a questo punto bisognerebbe
capire se ci fosse stata un'altra gestione, se si fosse voluti
andare verso un qualcosa di diverso, magari non verso i vaccini
perché non erano sufficientemente testati, allora io mi chiedo in
questa scelta politica che poteva essere alternativa a quella che
c'è stata, quale sarebbe stato il risultato per la comunità
valdostana, così come per l'intera comunità italiana e mondiale?
Sarebbero state meno le problematiche da affrontare o sarebbero
state più devastanti da un punto di vista dei morti, che già sono
stati un numero altissimo e mai visto per una pandemia di questo
genere? Oppure ci saremmo trovati in situazioni magari migliori da
un punto di vista socioeconomico?
È questo l'interrogativo che mi pongo, perché all'interno di una
discussione, ci sta che ognuno possa esprimere le sue idee, ma poi
le idee danno gambe a delle azioni, a delle iniziative, a delle
scelte che poi danno dei risultati. Questo rimane un interrogativo
interessante, magari in una prossima discussione su questo tipo di
pensiero potremmo raccogliere quelle che sono le basi fondanti di
un movimento che in questo caso ha difeso uno dei suoi uomini, ma
l'ha fatto in maniera molto delicata e ragionieristica, per certi
versi, senza entrare nel merito di quelle che sono state le
opinioni espresse, senza soprattutto allinearsi con questo e
dissociarsi dalle stesse.
Presidente -
Consigliere Padovani per mozione d'ordine,
ne ha facoltà.
Padovani (FP-PD) -
Per chiedere una breve sospensione per
una riunione dei gruppi di maggioranza.
Presidente -
Sospensione concessa.
La seduta è sospesa dalle ore 15:57 alle ore 16:10.
Bertin (Presidente) -
Riprendiamo. Si è prenotato il
consigliere Restano, ne ha facoltà.
Restano (GM) -
Intervento sull'argomento perché mi
ritengo parte in causa in quanto professionista della sanità ma
soprattutto della prevenzione della salute, per formazione e per
professione. È già accaduto che intervenissi su questa questione,
su questo argomento, facendo determinate affermazioni, vale a dire
che sono un convinto sostenitore dell'importanza della vaccinazione
e del ruolo che ha avuto nella lotta contro il Covid. Non per
questo non rispetto le opinioni altrui e quindi non mi permetto,
nella veste di consigliere ma anche di professionista della sanità
quale mi ritengo, di esprimere critiche personali nei confronti di
chi ha opinioni diverse dalla mia. Come è stato detto da altri
colleghi, anche nel rispetto dei tanti morti che abbiamo dovuto
sopportare come comunità, nel rispetto delle tante persone
appartenenti alle professioni sanitarie che si sono adoperate per
la salute altrui e, permettetemi, nel rispetto di amici, di un
amico medico e altri amici professionisti della sanità che hanno
dato la vita per cercare di aiutare il prossimo, adoperandosi nella
propria missione, perché di questo dobbiamo parlare, e nel rispetto
di chi ancora oggi lavora per questa questione.
Devo dire, apprezzando i toni della discussione, che il collega
Sammaritani ha svolto un buon lavoro in difesa dell'operato del
collega Lucianaz e ha dimostrato una grande abilità anche nel
deviare un pochino la discussione su un tema che è un po' diverso
da quello che la risoluzione voleva affrontare. Non mi permetto di
condannare le dichiarazioni del collega Lucianaz, ma pongo un
interrogativo a tutti quanti, perché a tutti quanti noi è capitato
di esagerare nelle proprie affermazioni in quest'aula, magari per
l'enfasi del momento, per l'argomento che si tratta, magari perché
è il discorso iniziale, l'insediamento del collega; noi però
dobbiamo chiederci laddove finisce la critica e dove inizia
l'offesa, l'insulto, permettetemi. È questo il quesito che ci
dobbiamo porre, ma il confine tra critica, offesa, insulto, sta nel
percepito, come ho già avuto modo di dire, quindi a volte dobbiamo
porci nelle vesti di chi sta ad ascoltarci.
Questo è quello che mi permetto di dire, senza condannare
nessuno, ma solamente con l'auspicio che ognuno di noi, io per
primo, quando interverremo in futuro, che si tenga anche conto di
chi vive la realtà da un altro punto di vista.
Presidente -
Vi sono altre richieste di intervento?
Assessore Marzi per il gruppo Stella Alpina, ne ha facoltà.
Marzi (SA) -
Mi scuso a priori per il fatto che annoierò.
Ci sono dei momenti nei quali si fa questo mestiere, quindi bisogna
parlare, e a volte, siccome ci si occupa di cose complesse, non
complicate, si rischia anche di essere noiosi, però va fatto.
Il collega Sammaritani, che ringrazio tantissimo per
l'attenzione che ha richiesto nella volontà di esprimere una
difesa, ha di fatto assurto la difesa a livelli di diritto
naturale. Essendo quello il livello, di fatto è un diritto naturale
anche la dignità. E la dignità non è soltanto merito, la dignità è
anche assioma, cioè esiste a priori, e siccome esiste a priori, chi
ricopre un ruolo istituzionale, quando si parla per sé, si parla
anche per gli altri.
So che questi passaggi apparentemente potremmo definirli da
onanismo linguistico, ma in realtà non sono tali. In realtà,
siccome la parola ha un significato, se qui tutti quanti noi
abbiamo lo stesso livello istituzionale, e cioè abbiamo smesso di
rappresentare noi stessi per rappresentare una comunità, quando
qualcuno di noi parla deve fare attenzione perché sta parlando
anche per tutti quanti gli altri. Quindi, di conseguenza, su alcune
questioni, come la dignità, l'educazione, il buon senso, bisogna
fare attenzione a difendere sé stessi, a difendere l'aula, perché
quando si dicono certe cose, di fatto le si sta dicendo per tutti
quanti noi.
Per cui, secondo me, non è corretto - faccio un esempio -
rivolgersi al Presidente del Consiglio, che rappresenta in tal
senso il massimo livello istituzionale di quest'aula, facendo
notare in maniera quasi cortese che magari sulle cose complesse non
è il caso parli lui perché non lo si capirebbe bene, così come a
mio modesto avviso non è il caso di esprimere delle opinioni che
possono portare il livello di analisi e di pubblicizzazione di
quanto dichiarato in quest'aula al punto che di fatto quel giorno,
in tutt'Italia, l'unica cosa che si è pensata, detta e scritta di
quest'aula, dove tutti siamo uguali per i principi che ho appena
espresso, sia stata una propria opinione che, per quanto ha diritto
di esistere, dev'essere propria. Non cito Clint Eastwood in tal
senso, però fondamentalmente è un po' come la proprietà delle parti
anatomiche, ognuno ha le proprie di opinioni. Ma quando queste
opinioni vengono espresse in un'aula come questa e di fatto vengono
richiamate a tutto quanto il Consiglio, bisogna fare molta
attenzione, perché in prima battuta, nell'esprimere questo genere
di opinioni, di fatto ci si assurge anche il ruolo di esprimerle
anche per il vicino, e quindi siccome io rispetto il collega
Lucianaz, gradirei che anche lui in quest'aula rispettasse me, non
solo le mie opinioni. Quando esprime un'opinione che, di fatto,
diventa quello che si dice quel giorno di quest'aula e il livello
che quest'aula quindi assume, bisogna prima verificare se in una
qualche maniera non si sta dicendo cose che, a mio modesto avviso,
restano e devono restare a livello di opinione.
Altro aspetto non secondario, il fatto che, in una qualche
maniera, noi siamo in un posto molto particolare. Tanti di noi è la
prima volta che frequentano quest'aula e nel giro di breve tempo
imparano, verificano, vivono sulla loro pelle che cosa? La
differenza tra il dentro e il fuori, la differenza tra la piazza,
il bar e quest'aula, dove esistono delle regole, dove non si può
parlare a caso. In questo momento io, ad esempio, mi sono spostato
dallo scranno del Governo e sono venuto a parlare qui come semplice
consigliere perché nel rispetto istituzionale, quando sono arrivato
mi hanno spiegato che non era il caso che un consigliere esprimesse
un'opinione facendolo dall'aula del Governo. È una forma di
rispetto ed educazione istituzionale.
Qualcuno che ci guarda e che, magari, non ha troppa abitudine a
frequentare innanzitutto le associazioni, i posti nei quali si
contemperano gli interessi, si scambiano opinioni, si cercano delle
mediazioni, può credere che tutto quanto questo sia secondario.
Invece è uno strano percorso che porta a rispettare se stessi e
rispostare anche il posto nel quale si è perché questo posto è un
posto nel quale noi non rappresentiamo solo noi stessi.
Questo che cosa vuol dire? Vuol dire anche che nel momento in
cui trattiamo temi così delicati e così divisivi, il primo pensiero
che dobbiamo mettere in pratica quando decidiamo di trattarli, a
mio modesto avviso, è quello di cercare di allontanarci il più
possibile dall'agone, dalla rabbia, dalla paura e da tutto quanto
quello che in una qualche maniera determinati argomenti portano con
sé. Durante la giornata di oggi, anche rispetto a certi temi,
alcuni colleghi da tutte le parti, perché in tal senso, quando
parliamo di politica, non esistono parti, hanno stigmatizzato il
concetto di non puntare sulla rabbia. Ci sono alcuni temi, come ad
esempio tutto quello che è stato il periodo del Covid, vissuto tra
l'altro in quest'aula, perché qui ci sono delle persone, tante
persone, compreso il collega Lucianaz, che ha vissuto uno strano
incastro cosmico per il quale questa assise si è privata della sua
possibilità di amministrare a pochissimi giorni dalla partenza del
lockdown
. E avrete visto la commozione e la partecipazione
di tutti quanti coloro, anche io povero sfigato dopo solo sessanta
giorni di dover vivere in quest'aula un momento delicatissimo: vi
ricorderete tutti la presenza e l'assenza della legge 4, della
legge 5, il totale casino della 8 in pieno lockdown, con tutto
quello che stava attorno a noi e con un Governo risicato che,
privato della possibilità della straordinaria amministrazione, era
costretto all'ordinaria.
Tutto quanto questo in una qualche maniera va assolutamente
stigmatizzato. Quando si entra in questo posto, bisogna sempre
ricordarsi, sia perché non si parla solo per sé ma si parla anche
per gli altri, sia perché in una qualche maniera dobbiamo toglierci
alcuni modi di fare perché sono dei modi di fare che in questo
momento stanno rovinando il mondo, prima di tutto l'utilizzo della
paura. Io non voglio entrare nel merito delle esperienze personali
di quel periodo drammatico che ognuno di noi ha vissuto, perché
quello attiene alla sfera privata, non voglio neanche dire quali
sono i sentimenti che mi hanno attanagliato nel sentire trattare
quel tema in quella maniera, per esperienze dirette personali,
perché l'ho detto prima e lo ripeto, ognuno ha le proprie. Quello
che però tutti quanti noi che facciamo questo mestiere dobbiamo
assolutamente stigmatizzare è il fatto che, tra quello che è
successo nel 2020 e quello che poi è successo successivamente, noi
abbiamo avuto un momento di rottura da un punto di vista storico,
politico, sociale ed economico che stiamo tutt'ora vivendo e che
quindi, prima di tutto, come sempre capita nei momenti di assoluta
difficoltà (da un punto di vista sociologico, è ampiamente
studiato), ognuno di noi sta vivendo un momento di paura nel quale
sta cercando un equilibrio. Il nostro cervello, per quanto possa
essere colto ed evoluto, è rimasto ancora a quel momento di
passaggio, da un punto di vista evolutivo, nel quale la buona parte
di esso è di natura animale, per cui quando ha una sensazione di
mancanza di equilibrio, di difficoltà, si chiude in sé stesso e
punta alla sopravvivenza. Quindi, giocare sulla paura e trattare
temi che hanno a che fare con la paura, è sempre facile.
A cosa quindi bisogna assurgere, a cosa bisogna cercare di
tendere? A innalzare il livello di dignità. Quando si rappresentano
anche gli altri, è fondamentale cercare il più possibile di parlare
alla testa delle persone e di spiegare cose anche difficili,
compreso il fatto che può capitare di andare in un posto nel quale
non si può esprimere liberamente la propria opinione, rispetto a
temi che in una qualche maniera invece fuori da qui possono essere
affrontati, se legittimi, assolutamente in piena libertà. Per cui,
a mio modesto avviso, e so di avervi tediato, annoiato e
quant'altro, l'oggetto del contendere è legato a due aspetti
fondamentali: nessuno di noi può portare il tenore di discussione
su certi temi a quel livello; secondo aspetto non inferiore, su
determinati temi il buon senso vorrebbe che si scegliesse la via
indicata dalla Presidenza rispetto al silenzio, perché la morte e
il lutto questo portano con sé.
Presidente -
Per fatto personale consigliere Lucianaz.
Circoscriva il fatto personale.
Lucianaz (LEGA VDA) -
Mi pare evidente: non sono stato
nominato? Avete sospeso l'assemblea, ho diritto di replica?
Presidente -
Deve circoscriverla al fatto personale.
Lucianaz (LEGA VDA) -
Ne ho sentite di ogni, scusate!
Cercherò di non offendere le coscienze di nessuno.
A differenza di chi non vuole che si parli, io invece qui sono
per parlare. Ho avuto anch'io mio padre tra le 555 vittime del
Covid, o almeno credo che sia stato conteggiato come morto di
Covid, perché era risultato positivo al tampone quando l'hanno
ricoverato e poi ce lo stavano riportando a casa perché gli esami
andavano bene, ma ha avuto un arresto cardiaco in ambulanza; quindi
credo che sia uno dei morti di Covid. Ho avuto anch'io il Covid,
sono stato curato perfettamente da un medico dell'USCA, che è
venuto subito a casa e mi ha dato le medicine che i virologi
accusavano i
NoVax
di prescrivere eparina, antinfiammatori,
e io sono stato curato, quindi ringrazio tutta l'équipe medica che
mi ha curato, ringrazio tutto il personale anch'io...
Presidente -
Consigliere la invito a rimanere sul fatto
personale e a non divagare.
Lucianaz (LEGA VDA) -
Ho fatto la premessa, visto che qua
si sottolineano le sensibilità: sono il primo ad essere sensibile.
Nella mia dichiarazione non ho offeso nessuno, ho solo detto che
"La grande mascarade de l'affaire Covid est en train de terminer".
Voi diciotto firmatari, diciassette più uno, mi traducete "La
grande pagliacciata del Covid sta finendo". Io ho fatto
un'apposizione, ho parlato di "affaire Covid", non ho parlato di
Covid, e su tutta questa mascherata qui, su questo affare, voi
avete montato un caso enorme.
Qui nessuno sta negando il Covid, io non sono un negazionista e
nessuno si è mai permesso di negare il Covid. Io ho parlato di
affare Covid, ho parlato di 4 miliardi e mezzo di dosi acquistate
dalla Comunità europea su 450 milioni di abitanti, ho parlato di 71
miliardi di euro: di queste cose ho parlato io, nessuno ne ha preso
atto, nessuno l'ha preso in considerazione.
Ho continuato a parlare di come non sia stato gestito bene il
Covid. Nessuno nega lo sforzo dei volontari e ancora attuale dei
sanitari. La grande carenza iniziale è stata la medicina del
territorio, i pazienti lasciati in casa, soli e abbandonati e i
ricoverati quando erano quasi in fin di vita, questa è la grande
pagliacciata che io ho condannato...
Presidente -
Consigliere...
Lucianaz (LEGA VDA) -
Termino.
Presidente -
Mettiamo in votazione. La votazione è
aperta.
Esito della votazione:
Presenti: 22
Votanti: 20
Favorevoli: 20
Astenuti: 2 (Carrel e Rollandin)
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK