Consiglio Regionale della Valle d'Aosta - Oggetto del Consiglio n. 2896 del 26 luglio 2017 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2896 del 26 luglio 2017 - Resoconto
OGGETTO N. 2896/XIV - Discussione generale congiunta delle
relazioni della Sezione regionale di controllo della Corte dei
conti e del disegno di legge n. 111 (Approvazione del rendiconto
generale della Regione per l'esercizio finanziario 2016).
Rosset (Presidente) -
Abbiamo finito le interpellanze,
quindi possiamo procedere, come già preventivato nella riunione
della Conferenza dei Capigruppo, con la discussione congiunta dei
punti n. 22, n. 23, n. 24, n. 25 e n. 25.01 con il punto n. 27.
Porto a conoscenza che la relazione dei revisori dei conti è stata
consegnata e viene data per letta, quindi do la parola al collega
Gerandin, relatore del rendiconto, ne ha facoltà.
Gerandin (GM) -
Approvazione del rendiconto generale
della Regione per l'esercizio finanziario 2016. Il rendiconto
generale espone i dati consuntivi relativi all'esercizio
finanziario 2016 e si compone del conto finanziario in cui si
dimostrano i risultati della gestione finanziaria rispetto alle
previsioni di bilancio e del conto del patrimonio che evidenzia la
consistenza del patrimonio al termine dell'esercizio. La novità
rispetto al passato consiste che, a partire dall'anno 2016, la
Regione Valle d'Aosta applica la disciplina prevista dal decreto
legislativo 23 giugno 2011, n. 118, in materia di armonizzazione
dei bilanci pubblici. La prima conseguenza dell'applicazione del
decreto legislativo n. 118 è la delibera di Giunta regionale n.
1001 del 27 giugno 2016, in cui si procede ad un riaccertamento
straordinario dei residui attivi e passivi. Di conseguenza a questo
riaccertamento, si ridetermina il risultato di amministrazione
dell'esercizio 2015 in un disavanzo pari a 278.836.628,04 che è
stato ammortizzato nei prossimi 30 anni e per un valore prossimo ai
9,3 milioni annui.
Un dato che incide pesantemente è l'importo complessivamente
accantonato e trattenuto dalle compartecipazioni a finanziamento
del fondo dello Stato per il risanamento della finanza pubblica e
che nel 2016 è pari a 239.798.745,14, un contributo che mi permetto
di dire iniquo rispetto alle altre autonomie speciali,
un'illegittima appropriazione come sancito dalla Corte
costituzionale.
Per quanto riguarda la parte entrate, se si esclude nel
confronto il trasferimento straordinario da parte dello Stato di 69
milioni introitato nel 2015, da riconoscere al gestore dei servizi
ferroviari, vi sono 24 milioni in più (circa il 2 percento) nel
2016. Le entrate correnti rappresentano il 98 percento del totale
delle entrate e le entrate in conto capitale evidenziano un
significativo segno meno rispetto all'anno precedente, legate al
"differimento di esigibilità" ad esercizi successivi dei
trasferimenti a titolo di fondi europei e cofinanziamenti statali,
in applicazione del principio della competenza finanziaria
potenziata prevista nel disegno di legge n. 118.
Gli accertamenti finali (anno 2016) sono pari a
1.302.021.244,38, in significativa diminuzione rispetto al
rendiconto dell'anno precedente pari a 1.347.000.000 e ciò è in
parte dovuto all'entrata straordinaria di 69 milioni di cui parlavo
prima sul titolo II, ma preoccupa anche il raffronto con il 2014,
che chiudeva l'esercizio finanziario ad oltre 1.394.000.000 e gli
anni 2012 e 2013 tutti al di sopra di 1.370.000.000. Ciò è dovuto
principalmente alla diversa modalità di attribuzione del gettito
derivante dalle accise sulla birra ed energia elettrica utilizzato
dallo Stato a partire dal 2015 e che ha inciso in maniera pesante
sulle entrate del bilancio regionale nel titolo I.
In considerazione di tale diversa modalità di devoluzione, lo
Stato ha previsto nella legge di stabilità per il 2015 il
riconoscimento a favore della Regione di 70 milioni annui a
decorrere dal 2015 a compensazione della conseguente perdita di
gettito, cifra assolutamente insufficiente considerato che il
gettito accise birra ed energia elettrica introitate a bilancio
regionale nel 2016 è crollato, sono di poco superiori ai 37
milioni. Tutto ciò considerato che negli anni precedenti si
introitavano più di 140 milioni annui, con un picco nel 2014 di
oltre 187 milioni. Le entrate accertate nel 2016 evidenziano poi un
incremento di 17 milioni attribuibili principalmente alla crescita
del gettito IVA e IRPEF e che assorbe la significativa riduzione
IRAP legata alla manovra dello Stato, che ha significato per la
Regione meno 15 milioni. Nel quinquennio 2012-2016 la Regione non
ha attivato operazioni di debito a carico del bilancio regionale,
sono stati autorizzati a dire il vero in gestione speciale Finaosta
e ammontano a 263 milioni.
Per quello che riguarda le spese, risulta difficile fare un
raffronto con i dati sul rendiconto 2015, in quanto nel corso del
2016 hanno trovato applicazione per la prima volta i nuovi principi
contabili introdotti dal decreto legislativo n. 118/2011, che in
particolare risentono degli effetti del riaccertamento
straordinario dei residui che ha differito all'esercizio 2016 parte
degli stessi, reimputando i relativi impegni (circa 145,6 milioni)
e ha creato il fondo pluriennale vincolato. Medesimo discorso vale
per gli impegni che, per gli effetti dell'applicazione dei principi
dell'armonizzazione, ha introdotto il nuovo concetto di impegno che
ha modificato le modalità di imputazione a bilancio delle spese
secondo il principio dell'esigibilità della stessa. Gli impegni
finali alla parte prima del bilancio risultano essere di 1,215
miliardi nel 2016, evidenziando una contrazione dell'8,09 (meno 107
milioni) rispetto all'anno precedente. Al netto del contributo allo
Stato, le previsioni definitive si assestano a 1,131 miliardi di
euro, in diminuzione di 107 milioni rispetto al 2015 e le somme
impegnate a 975 milioni: 102 milioni in meno rispetto al 2015. Il
rapporto pagamenti-impegni migliora passando dal 76,22 all'83,17
percento. La gestione di competenza del 2016, derivante dalla sola
differenza delle entrate accertate e delle spese impegnate, chiude
con un avanzo di euro 87.263.845,96. Risulta inoltre notevolmente
migliorato l'equilibrio di parte corrente rispetto alle previsioni
2016.
Per quello che riguarda i residui, un'attenzione a parte merita
la questione dei residui, trattandosi il 2016 di un esercizio
particolare a seguito del riaccertamento straordinario che ha
influito in maniera rilevante in particolare sul titolo I delle
entrate. Il residuo attivo è esigibile quando l'Amministrazione ha
titolo a pretendere dai terzi debitori il pagamento. Si è trattato
pertanto di eliminare definitivamente quei residui che non potevano
essere qualificati come tali. L'importo del differimento dei
residui attivi operato in sede di riaccertamento straordinario è
quasi interamente riconducibile al credito nei confronti dello
Stato per le accise energia elettrica e birra maturato dal 2011 al
2014 di oltre 500 milioni.
Anche i residui passivi sono stati oggetto del riaccertamento
straordinario prima e di quello ordinario poi. Sono stati eliminati
33,5 milioni, perché privi di un'obbligazione giuridicamente
perfezionata e differibili a successivi esercizi, perché non
immediatamente esigibili 293,5 milioni. I residui passivi al 1°
gennaio 2016 ammontavano ad euro 655.900.111,61, ne sono stati
pagati 283,8 milioni.
Per quanto riguarda l'avanzo d'amministrazione, il risultato
d'amministrazione alla chiusura dell'esercizio 2016 ammonta a meno
121.595.815 e tenendo anche conto dei fondi a destinazione
vincolata accertati e non impegnati e dei fondi da accantonare, si
riduce il disavanzo dai 278.836.628,04 dell'esercizio precedente di
76.845.100,15, portando il nuovo disavanzo ad euro 201.991.527,89.
È forse questa la buona notizia del rendiconto dell'esercizio
finanziario 2016, cioè che non dovremo ammortizzare quei 9,3
milioni di cui vi parlavo all'inizio della relazione per 30 anni,
ma rientrare molto prima dai 278 milioni di disavanzo accertati nel
2015 per effetto del riaccertamento straordinario.
Un altro aspetto positivo è che sono state risolte le criticità
di cassa che erano state manifestate negli ultimi anni e ciò dovuto
al fatto che lo Stato ha iniziato a trasferire il credito relativo
alle somme di accise energia elettrica e birra maturato nel periodo
2011-2014.
Con questo ho concluso la relazione al disegno di legge in
merito all'approvazione del rendiconto generale della Regione per
l'esercizio finanziario 2016. Ci tenevo a sottolineare che è una
chiave di lettura un po' difficile, qualcuno mi ha pure detto che
forse questa relazione era un po' troppo tecnica, ma questo
rendiconto è frutto di questo nuovo sistema legato
all'armonizzazione dei bilanci pubblici, per cui ho cercato, nel
limite del possibile, di semplificarlo.
C'è un'altra anomalia: mi trovo ad essere relatore di un disegno
di legge di un bilancio in cui io ero in minoranza, per cui ho
cercato di essere il più laico possibile. Ciò non significa che non
abbia qualcosa da dire in merito a quella che è stata la gestione
finanziaria 2016, ma mi rendo conto che il ruolo del relatore debba
essere
super partes
. Dirò quello che penso in un successivo
intervento.
Presidente -
Ha chiesto la parola l'Assessore Chatrian,
ne ha facoltà.
Chatrian (ALPE) -
Prima di mettere in evidenza i passaggi
salienti del rendiconto 2016, vorrei ringraziare il relatore
collega Gerandin, nonché il Presidente della II Commissione e tutti
i membri della II Commissione e chi invece politicamente ha
affrontato, a livello di maggioranza, il bilancio 2016. Oggi con
l'approvazione del rendiconto generale andiamo ad analizzare lo
stato dell'arte a livello di entrate, di spese, le macro voci e a
mettere in evidenza invece il
trend
, le potenzialità, le
possibilità anche a seguito dell'ultimo dibattito che abbiamo avuto
solo due settimane fa approvando lo schema della futura modifica
legata alle politiche fiscali, di cui speriamo presto di poter
entrare nel merito e decidere per quanto riguarda il triennio
2018-2020.
Cercherò di non ripetere quanto è già stato ben rappresentato
dal relatore e mi concentrerò invece su alcuni aspetti che è bene,
secondo me, approfondire in quest'aula. Come è già stato detto,
questo consuntivo sarà l'ultimo bilancio redatto ai sensi della
legge regionale di contabilità (legge regionale n. 30/2009), anche
se per alcuni aspetti, anche sostanziali, nella sua redazione si è
già tenuto conto dell'applicazione dei principi contenuti nel
decreto legislativo n. 118/2011, che ha introdotto il cosiddetto
"bilancio armonizzato". Con l'applicazione del decreto legislativo
n. 118 e con la modifica normativa inserita nella legge di bilancio
dello Stato per il 2017, a partire dall'anno in corso non c'è più
il vincolo di spesa del Patto di stabilità - questo penso sia un
passaggio molto importante - ma diventa obbligatorio il rispetto
del pareggio di bilancio. L'introduzione dell'armonizzazione non è
stata né indolore, né semplice. È stato necessario uno sforzo di
adeguamento da parte delle strutture regionali; e colgo l'occasione
per ringraziare sia i dirigenti, sia i funzionari di tutto il
sistema regionale, che ha coinvolto dirigenti, referenti contabili
e tutto il personale amministrativo che supporta la gestione dei
dettagli di bilancio anche attraverso un percorso formativo
impegnativo. Occorre però ancora affinare l'approccio al bilancio
armonizzato - è un inizio, una partenza - soprattutto da parte dei
dirigenti per ottimizzare l'utilizzo delle risorse assegnate, con
un duplice obiettivo: da una parte, evitare la formazione di debiti
fuori bilancio, com'è successo nel 2016, e, dall'altra, in
applicazione del principio della competenza potenziata, prevedere
stanziamenti finalizzati alla copertura delle spese effettivamente
impegnabili e liquidabili.
Quanto alle cifre, farei solo un breve riepilogo dell'andamento
delle entrate e della spesa. Per quanto riguarda le entrate, il
totale, senza considerare le partite di giro, ammonta a 1.302
milioni di euro, inferiore rispetto al 2015, anno in cui si era
registrato un trasferimento straordinario dello Stato di 69 milioni
da destinare alle spese da riconoscere a Trenitalia. Al netto di
questo trasferimento, le entrate 2016 superano di poco,
complessivamente di 24 milioni di euro, quelle del precedente
esercizio. Il titolo I, che rappresenta il 90 percento delle
entrate regionali, è in crescita rispetto al 2015, pur avendo
registrato al suo interno una significativa riduzione del gettito
IRAP, riduzione dovuta alle norme statali disposte a favore delle
imprese.
Altro elemento importante: i trasferimenti dell'Unione europea e
i relativi cofinanziamenti statali sono di molto inferiori rispetto
agli esercizi precedenti proprio in conseguenza dell'applicazione
dei principi dell'armonizzazione del bilancio, che prevedono la
loro registrazione nell'anno di bilancio in cui sono esigibili,
vale a dire quando le relative spese sono effettivamente sostenute
e rendicontate all'Unione europea. Gli importi prima concentrati in
un anno di bilancio sono pertanto stati distribuiti sul triennio.
C'è stata una riprogrammazione dal punto di vista contabile.
Per quanto riguarda la cassa, nel 2016 si sono risolte in parte
le criticità manifestate negli anni precedenti, in quanto lo Stato
- lo diceva anche il collega Gerandin - ha iniziato a trasferire il
credito relativo alle accise percepite sul consumo di energia
elettrica e birra maturato nel periodo 2011-2014. Inoltre la
percentuale di incasso sulle entrate dell'anno resta buona:
superiore al 90 percento.
Per quanto invece riguarda la spesa, come ha sottolineato il
relatore, il confronto con i dati del rendiconto dell'esercizio
2015 risulta difficile, sempre per effetto dell'introduzione dei
nuovi principi contabili. In particolare, le previsioni definitive
e i relativi impegni risentono degli effetti del riaccertamento
straordinario dei residui passivi, che ha differito all'esercizio
2016 parte degli stessi con conseguente nuova registrazione dei
relativi impegni.
Prendendo in considerazione solo la prima parte del bilancio,
vale a dire tutte le spese, escluse le partite di giro, il rapporto
tra impegni e stanziamenti definitivi è pari all'86,6 percento ed è
in linea con il 2015, praticamente il
trend
è molto simile
al 2015. Il rapporto tra pagamenti e impegni dell'anno è pari
all'86 percento, in aumento rispetto al 2015.
Per quanto riguarda le funzioni obiettivo che hanno assorbito i
maggiori impegni, ricorderei in ordine decrescente: la sanità con
295 milioni di euro, per la quale sono stati reiscritti circa 40
milioni relativi alla mobilità passiva; il personale, che comprende
il personale regionale, direttivo e docente delle scuole e per gli
interventi di settore per complessivi 245 milioni di euro; il
concorso della Regione al riequilibrio della finanza pubblica per
il 2016 pari a 239 milioni di euro; poi, non da ultima, la finanza
locale per un importo di 165 milioni. La somma totale delle quattro
funzioni obiettivo che ho appena citato rappresenta praticamente
quasi l'80 percento degli impegni totali e precisamente il 77,86
percento. Malgrado un risultato positivo della gestione di
competenza 2016, il risultato di amministrazione risulta in
disavanzo di 121 milioni di euro. Trovate evidenza di questo
risultato nella gestione di competenza del risultato
d'amministrazione a pagina 15 della relazione al disegno di legge
113.
Inoltre, e questo è il secondo passaggio importante, per effetto
degli accantonamenti e dei vincoli imposti dalle regole
dell'armonizzazione, il disavanzo complessivo è determinato in 202
milioni di euro. Questi dati invece, se vi interessa, sono
evidenziati alla pagina 24 della relazione. Pertanto al termine
della gestione dell'esercizio 2016 il disavanzo dell'esercizio
2015, che, a seguito del riaccertamento straordinario dei residui,
era stato determinato in 279 milioni, risulta ora inferiore di 77
milioni e il suo importo complessivo, dunque ammonta a 202 milioni
di euro. Il rapporto tra le spese correnti e le spese di
investimento, al netto delle partite di giro e dell'accantonamento
a favore dello Stato, è pari al 92,53 percento: a fronte di 867
milioni di euro di spese correnti le spese di investimento
ammontano a 70 milioni, pari al 7,47 percento. Nel 2015, per fare
un paragone tra 2016 e 2015, le spese correnti ammontavano a 921
milioni di euro, le spese di investimento a 108. Quanto al rapporto
invece tra pagamenti e impegni - ed è un dato significativo e
importante soprattutto per il domani - si attesta all'83,91
percento, in crescita rispetto al 2015. Nel 2016, rispetto al 2015,
c'è stato dunque un miglioramento della capacità di spesa, sul
quale ha indubbiamente inciso anche l'applicazione dei nuovi
principi contabili.
L'auspicio che mi sento di fare oggi, dopo aver cercato di
mettere in evidenza gli ordini di grandezza, il lavoro che è stato
fatto dal punto di vista contabile, le modifiche apportate anche
all'interno delle singole strutture, non solo dell'Assessorato del
bilancio, ma di tutte le strutture regionali, all'atto di approvare
il rendiconto dell'anno scorso è questo - e ritengo che lo stesso
possa essere condiviso dall'intero Consiglio - è che la capacità di
spesa dell'Amministrazione regionale ad oggi cresca ancora, in
questa direzione andrà il mio impegno e l'impegno di tutto il
Governo regionale.
C'è un elemento che vorrei mettere invece in evidenza proprio
come riflessione generale per il domani. Il pareggio di bilancio
permette di spendere tutte e solo le risorse che sono a
disposizione, quindi occorre lavorare affinché gli stanziamenti
siano calibrati, pianificati, programmati per le effettive esigenze
e possibilità di spesa. Oltre a quest'attenzione che va posta in
sede di previsione di bilancio, ritengo che sarà necessaria - e
questo è il secondo elemento importante - non solo la
programmazione e la ricalibratura delle effettive esigenze, ma il
monitoraggio periodico della gestione del bilancio che permetta di
ridurre al minimo le risorse non utilizzate nella prospettiva del
fine anno. Per essere precisi, i risparmi sugli stanziamenti non
sono necessariamente segno di inefficienza. Si pensi all'esempio
classico delle economie derivanti dai ribassi d'asta a fronte di
gare: in questi casi si renderà necessario registrare le economie e
rimetterle in circolazione, questo è un lavoro che andrà fatto
regolarmente e sarà impegnativo. È un compito che spetta a tutti:
sia centralmente all'Assessorato del bilancio, ma anche a tutti i
dirigenti, a cui la Giunta regionale ad inizio anno assegna le
risorse e gli obiettivi.
Il monitoraggio della gestione del bilancio, per effetto delle
nuove norme, diventa più stringente rispetto al passato, questo
sicuramente. Eventuali economie di stanziamento e il corrispondente
avanzo di competenze da registrare nel rendiconto non possono
essere riassegnate a nuove spese in presenza di disavanzo
d'amministrazione. L'ideale - questa la pongo come riflessione -
sarebbe riuscire a spendere ogni anno il 100 percento di quanto
iscritto a bilancio a fronte di una scelta di natura politica e
decisa da questo Consiglio regionale. Per raggiungere questo
risultato, è però necessario mettere in atto un'attenta
programmazione da parte delle strutture organizzative, la cui
attenzione sugli impegni di spesa deve essere ancora più alta
rispetto al passato. Per completezza, l'obiettivo non è ovviamente
la massimizzazione delle spese, ma il pareggio per cui a fianco del
monitoraggio delle spese sarà sempre più significativo il
monitoraggio periodico dell'andamento delle entrate: da una parte,
il monitoraggio delle entrate e, dall'altra, il monitoraggio per
quanto riguarda le spese. Gli equilibri di bilancio infatti devono
essere rispettati sia in sede di previsione che in sede di
rendiconto. Come dicevo poc'anzi, il pareggio di bilancio rispetto
al Patto di stabilità è sicuramente migliore, anche perché
garantisce maggiori spazi finanziari e responsabilizza
l'Amministrazione che dovrà assicurare l'equilibrio tra entrata e
spesa anche nella gestione.
Come ultima riflessione ricordo che la recente approvazione
fatta da parte del Consiglio regionale del parere sulla norma di
attuazione elaborata dalla Commissione paritetica, che introduce
importanti provvedimenti in materia di manovrabilità dei tributi,
cioè di politiche fiscali, è pienamente in linea con la logica
responsabilizzante a cui accennavo prima. La Regione avrebbe sì la
facoltà di modificare le aliquote di alcuni tributi, tuttavia tali
azioni dovranno essere compatibili con il rispetto degli equilibri
di bilancio. Questa è indubbiamente una responsabilità che ci
assumeremo nel momento in cui sarà approvata la norma che questo
Consiglio ha approvato in quanto schema, ma sarà sicuramente una
sfida interessante per il futuro, per i prossimi anni, disporre di
una maggiore manovrabilità della leva fiscale, a favore di imprese
e famiglie, mantenendo comunque gli equilibri di bilancio.
Presidente -
Siamo in discussione generale. Ha chiesto la
parola il collega Fabbri, ne ha facoltà.
Fabbri (UVP) -
L'illustrazione del relatore è stata
esauriente, approfondita, così come quella dell'Assessore e ha
affrontato un provvedimento legislativo complesso nella stesura,
nella lettura, soprattutto da parte di chi non ha cultura tecnica
del settore. Io mi permetterò pertanto di fare solo alcune
considerazioni di carattere più generale visto che nell'argomento
sono entrati molto profondamente, come dicevo prima, il collega
Gerandin e poi l'Assessore, quindi nell'affrontare la descrizione
di provvedimenti legislativi che hanno un po' sconcertato
l'Assemblea consiliare, e non solo. Oggi approviamo la legge del
rendiconto generale per l'esercizio 2016. Dal punto di vista delle
leggi finanziarie contabili, il 2016 è stato un anno molto
particolare in quanto si è dovuta gestire la transizione verso
l'armonizzazione contabile prevista per la nostra Regione in
attuazione della legge n. 118/2011, quindi è in quest'ottica che va
letto il rendiconto 2016 nel raffrontarlo ai rendiconti degli anni
precedenti. Mi unisco all'Assessore nel porgere un particolare
ringraziamento agli uffici, che ci hanno anche fornito lo strumento
di armonizzazione al rendiconto 2016 con la nuova legge, per cui ci
siamo resi conto della profondità, del cambiamento tra un sistema e
l'altro, questo già nella forma armonizzata contabilmente e non
solo contabilmente. Un passaggio fondamentale - è stato detto -è
stato quindi il riaccertamento straordinario dei residui attivi e
passivi secondo il principio della presenza di un titolo giuridico
certificato per la loro esigibilità ed esecutività, un principio
che ha visto un terremoto a livello contabile, che ha comportato un
ribaltamento dell'avanzo, l'abbiamo visto nella discussione
precedente da un anno all'altro. Infatti si è passati da un avanzo
di bilancio positivo a un avanzo di bilancio negativo, però questa,
a nostro avviso, è stata anche una forma di pulizia dei bilanci e
finalmente si può ripartire da una situazione reale e quindi, a
nostro avviso, anche più facilmente gestibile. Questo ha comportato
un cambiamento sostanziale nella stesura delle leggi finanziarie:
si è praticamente imposto l'utilizzo dei fondi non utilizzati
nell'anno in corso per una nota impossibilità di riutilizzare gli
avanzi di amministrazione. Se queste somme si fossero portate in
avanzo di amministrazione non è che non avrebbero potuto essere
riutilizzate, ma non avrebbero potuto essere utilizzate nell'anno e
sarebbero andate a compensare gli avanzi di amministrazione
negativi degli anni precedenti. Questo ha comportato uno sforzo
notevole da parte dei dirigenti delle varie strutture - e solo in
parte questo però giustifica l'essere arrivati sul filo di lana per
la presentazione delle variazioni di bilancio che andremo a
discutere la prossima settimana -, ma di fondo noi non potevamo
assolutamente permetterci di perdere queste risorse. Risorse che -
torno a dire - altrimenti non avremmo potuto spendere direttamente
nel bilancio di quest'anno, quindi è un lavoro impegnativo che ha
sottoposto tutte le strutture a tempi strettissimi e pertanto ha
condizionato il lavoro della Giunta e della commissione, ma non ci
si poteva permettere, in questi momenti di difficoltà economica, di
tralasciare queste risorse.
Questo nuovo modo di affrontare il bilancio - l'ha detto
l'Assessore e mi piacerebbe ribadirlo - è certamente molto più
impegnativo da parte delle strutture, in quanto ci sarà un lavoro
di programmazione estremamente puntuale proprio per tutti i motivi
che sono stati detti, dunque è un modo nuovo di affrontare il
bilancio regionale e un modo in cui sarà provata esattamente la
capacità di previsione e di spesa delle strutture. Nel documento si
dimostrano i risultati della gestione finanziaria in relazione alla
previsione del bilancio 2016, dove si dimostra la correttezza della
gestione finanziaria, in quanto si confermano gli equilibri fra
previsioni e risultati. Dicevo prima che entrare nei particolari è
già stato fatto e sarebbe comunque un passaggio molto complesso, ma
viene evidenziato come siano rispettate le previsioni e si
evidenziano anche le difficoltà riscontrate durante l'anno per
l'adeguamento della legge n. 118 e la difficoltà di raffronto con i
consolidati antecedenti.
Si tratta dunque di un documento che rappresenta un momento di
transizione, ma ci auguriamo che sia una transizione, dove vi
saranno bilanci di previsione più aderenti alla realtà, più
aderenti ad una programmazione che dovrà porre la massima
attenzione alla reale attrazione dei bilanci stessi. Per quanto
riguarda...ah, no, questo riguarda poi eventualmente la discussione
sulla relazione della Corte dei conti che verrà fatta in
seguito.
Presidente -
Ha chiesto la parola il Consigliere Perron,
ne ha facoltà.
Perron (UV) -
Da una parte prendo atto con molta
soddisfazione che almeno oggi si riconoscono le difficoltà che un
cambio radicale come quello che avevamo dovuto supportare
nell'impostazione nel nuovo sistema contabile aveva caratterizzato
quella fase di bilancio dell'autunno scorso. Oggi si riconosce
quanto quella fase ha pesato nella nuova impostazione e, da una
parte, se è vero che l'armonizzazione ha comportato un nuovo grande
sforzo per gli uffici che anche noi ringraziamo - conosciamo lo
sforzo che gli uffici soprattutto del Bilancio hanno fatto -,
dall'altra parte, credo vada al tempo stesso riconosciuto come il
superamento - sottolineo finalmente - del Patto di stabilità debba
essere considerato come un elemento assolutamente positivo per
questa Regione. Negli anni scorsi il Patto di stabilità era un
elemento che ha caratterizzato pesantemente, e in negativo, la
possibilità per la nostra Regione di poter autonomamente incidere,
programmare e fare le scelte, perché il più delle volte ci eravamo
trovati anche in presenza di possibilità finanziarie, stante il
Patto di stabilità, da non poter impegnare o, ancora peggio, da non
poter spendere le nostre risorse. Oggi questo rendiconto generale
che viene presentato, pur in presenza di un cambiamento, credo,
certifica - ma lo dico trasversalmente - come nel complesso negli
anni che abbiamo attraversato la politica della Regione sia stata
una politica che abbia assolutamente amministrato il denaro
pubblico di questa nostra Regione nel rispetto delle regole,
all'insegna della trasparenza, dell'oculatezza e direi anche
all'insegna della serietà. Ancora una volta oggi, a conclusione di
un ciclo, constatiamo come comunque non ci sono delle poste
negative che pesano pesantemente sulla contabilità di questa nostra
Regione. Io in questo ragionamento non faccio una valutazione sulle
scelte fatte, opinabili o meno, ma dico che oggi è certificato,
dobbiamo constatare nel tempo, non nell'ultimo esercizio ma nel
tempo, negli anni che si sono succeduti, la correttezza di come il
denaro della Regione autonoma Valle d'Aosta sia stato speso nella
sua complessità.
Il relatore nella sua "laicità" già ricordava come ci sono stati
l'anno scorso alcune importanti nuove procedure. Con una delibera
che viene citata (la n. 1001) fu fatto già in quella fase nel 2016
un riaccertamento importante di residui. Quella fu una prima fase,
dove il sistema venne obbligato in qualche modo a ricalibrarsi, a
fare uno sforzo anche organizzativo più robusto di quello che era
chiamato a fare prima, questo non è stato che l'inizio di una nuova
attività di programmazione. Come non ricordare poi come l'anno
scorso, come gli anni scorsi e come ancora quest'anno questo
documento sia caratterizzato da una fase dove il rapporto con lo
Stato è ancora un rapporto assolutamente pesante, lo è stato l'anno
scorso, lo è stato l'anno prima.
Io ricordo una mozione, una risoluzione del Consiglio regionale
approvata all'unanimità che ci impegnava pesantemente, come Governo
regionale, lo scorso anno a lavorare su tutta una serie di
questioni pendenti con lo Stato, che hanno avuto poi regolare
soluzione. Credo tutti noi, tutta quest'aula immaginasse che con il
2017 si andasse a chiudere una partita importante, delicata, anche
pesante dal punto di vista finanziario, dei rapporti con lo Stato.
Il relatore ricordava correttamente come la cifra ancora messa a
disposizione nel 2016 a favore dello Stato fosse intorno ai 240
milioni, il che significa, mal contati, il 20 percento del nostro
bilancio; quindi questo la dice lunga sul peso che la contabilità
della nostra Regione ha dovuto subire per l'ingerenza dello Stato
italiano. Purtroppo questa partita continua ad essere una partita
aperta. Guardo il Presidente Marquis per ricordare la chiacchierata
che già abbiamo abbozzato nella II Commissione, che, per la
politica intera di questa Regione, credo dovremo necessariamente
riprendere. Questa presunta nuova richiesta di 144 milioni da
accantonare anche per il prossimo anno a favore dello Stato è la
dimostrazione più lampante di come la partita difficilissima nel
rapporto con lo Stato italiano è ancora una partita tutta
aperta.
Altro aspetto: diminuiscono le entrate della Regione. Certo,
anche qui per la forte modificazione dei rapporti con lo Stato,
questo nuovo panorama obbligherà - e lo sottolineo - la politica
tutta, o chi in qualche modo avrà l'onere e il privilegio di
gestire la Regione per i prossimi anni, a pensare, ad immaginare
tutte quelle condizioni per creare delle nuove entrate, per creare
una nuova base imponibile a favore della Regione, cioè andrà creata
dell'economia. L'Assessore citava la leva fiscale, questa
certamente è una, ma io ricordo gli sforzi anche fatti, gli impegni
assunti in fase di bilancio, dove il Consiglio regionale nella sua
completezza ragionava sulla necessità di immaginare di creare delle
nuove condizioni per creare dell'economia nella nostra regione. Qui
occorrono delle nuove idee, delle nuove iniziative che creino del
PIL in Valle d'Aosta, che possano portare nuove attività, creare
nuova economia che generi gettito, e, di conseguenza, questo, oltre
a creare indotto, oltre a creare occupazione, possa anche
costituire un momento dove si genera del gettito fiscale a favore
della nostra Regione. Credo che questa sia una delle sfide
principali che la politica nel suo complesso sarà chiamata a
raccogliere.
È una Regione, lo si deduce da questo rendiconto, che vede come
elemento assolutamente positivo, un non aumento del suo
indebitamento. Questo è un altro elemento di una gestione sana e i
cittadini dovrebbero capire che, anche sotto questo profilo, nel
complesso la Regione è stata amministrata in tutti questi anni con
un buon senso del buon padre di famiglia e, laddove ci sono stati
degli impegni finanziari contratti, la Regione li ha sempre onorati
con regolarità: questo è un altro elemento che va messo in
evidenza. Come va messo in evidenza come la Regione, pur con
qualche criticità di cassa l'anno scorso, sia sempre stata, e
continua ad essere, un ottimo soggetto pagatore. Il fatto che vi
sia la certificazione del Ragioniere Capo dello Stato che indica
come i processi di pagamento delle fatture vengono fatti negli 8
giorni.
(interruzione dell'Assessore Chatrian, fuori
microfono)
...il processo non dall'emissione fattura...
(nuova interruzione dell'Assessore Chatrian, fuori
microfono)
Lo dico, Assessore, perché, come lei sa, se qualcuno
approfondisce e vede i tempi con i quali la Provincia di Torino, la
Regione Piemonte paga con regolarità, andiamo al semestre. Qui la
Regione comunque processa tutte le cose negli 8 giorni e, entro i
30-40 giorni, comunque paga. È un elemento che la dice anche lunga
su come in qualche modo ci sia regolarità e sana
amministrazione.
Dai dati del consuntivo si può anche dedurre, se si guarda nel
dettaglio ciò che è successo con l'IRPEF e le altre imposte.
L'economia nel complesso tiene, nel complesso la Regione è stata
anche un soggetto (parlo del 2016) che ha avuto anche la capacità
di razionalizzare e di contenere la spesa - questo è un processo
non facile, spesso con le strutture occorre un
input
politico, una continua e costante vigilanza anche da parte della
Giunta perché la
spending review
(il risparmio) la si fa con
azioni mirate e oculate tutti i giorni e risparmiare dov'è
possibile è oggi un imperativo che è chiesto a larga mano anche
alla politica, rimane sempre sbilanciato il rapporto, ma su questo
andrà da qui al decennio fatto un ragionamento, tra le spese fisse
e gli investimenti. Sugli investimenti chi avrà l'onere di
amministrare questa Regione dovrà fare dei ragionamenti ancora
diversi e qui ricordiamo che oggi ci sono tre voci: la sanità, il
personale e gli Enti locali, che da sole assorbono gran parte, non
tutto ovviamente, delle spese di questa Regione, quindi sulla parte
investimento credo che chi amministrerà dovrà in prospettiva fare
delle valutazioni e dei ragionamenti molto più approfonditi.
È una Regione che ha la capacità di usare i fondi europei. Oggi
la capacità di usare i fondi europei è una di quelle cose dove ci
si misura, anche come politica, nell'essere performanti, nel
proporre progetti, nell'avere quindi la capacità di presentare in
sede europea dei progetti che siano finanziabili e quindi di
ottenere questo denaro e, di conseguenza, poi poterlo e saperlo
spendere.
Queste erano alcune considerazioni che mi sentivo di fare per
dire che nel complesso la fotografia è la fotografia di un sistema
che certamente ha sofferto dei cambiamenti di questi anni, ma è un
sistema che ha ancora i suoi punti di forza e io mi rallegro - lo
ha fatto anche in commissione - che anche l'Assessore Chatrian, che
è sempre stato molto severo nei suoi giudizi, oggi in questa nuova
veste riconosca questi punti di forza come un elemento corretto di
ciò che è stato fatto in questi anni.
Presidente -
Ha chiesto la parola il collega Gerandin, ne
ha facoltà.
Gerandin (GM) -
Ho ascoltato gli interventi di chi mi ha
preceduto. Avevo annunciato che comunque quelle che erano le mie
opinioni in merito a questa gestione finanziaria del 2016 le avrei
esternate. Faccio alcune considerazioni di carattere più generale,
nel senso che - e lo dico perché ci credo - io penso che
l'armonizzazione dei bilanci pubblici sia una sfida, una sfida
aperta, una sfida che sicuramente mette alcuni paletti molto
precisi nel nuovo sistema di amministrare la cosa pubblica.
Ho qualche rimpianto, forse doveva uscire prima il concetto del
"pareggio di bilancio", il concetto dell'imputazione di spese
nell'anno corrente. Era un principio che sicuramente, se adottato
prima, non avrebbe portato la Regione Valle d'Aosta - ma attenzione
la Regione Valle d'Aosta è una delle tante, ci sono situazioni
magari messe anche peggio - a riconoscere poi alla fine un
disavanzo di bilancio di 278 milioni, quasi 280 milioni. Questo
perché in questo momento una situazione come questa non sarebbe più
fattibile. Con il nuovo sistema di bilancio non si possono più
mettere crediti o eventualmente residui attivi o passivi non
esigibili. Ormai la contabilità è una contabilità molto precisa,
che, di fatto, evita questi tipi di possibilità interpretative,
questa elasticità di bilancio che è stata alla base anche di
riconoscimenti di disavanzi anche maggiori.
Detto questo, quando dico che è una bella sfida, lo dico perché
se guardiamo i dati del 2016, sono dati che magari sono passati
sotto traccia, ma che personalmente leggo con un po' di
preoccupazione. Io penso che questa nuova contabilità sicuramente
impegni la politica, ma impegni particolarmente le strutture, per
cui noi, quando andiamo a leggere che i principi
dell'armonizzazione, introducendo il nuovo concetto di "impegno",
hanno modificato le modalità di imputazione delle spese e ci
rendiamo conto che nel 2016 gli impegni finali nella parte prima di
bilancio risultano essere di 107 milioni in meno, vale a dire oltre
l'8 percento in meno, significa che tanto lavoro c'è da fare
affinché questo sistema sia messo in pratica e soprattutto sia
funzionante. Questo significa che se io non impegno nei principi,
questo mi fa un avanzo e se mi fa un avanzo, comunque mi andrà a
determinare una minore capacità di spesa. È vero che dall'altra
parte uno dice: "più faccio avanzo e più rientro eventualmente dal
deficit legato all'accertamento dei residui del 2015".
Per quello che riguarda invece gli aspetti generali, alcune
considerazioni. Penso che quando si dice che comunque a livello
regionale nel quinquennio non ci sono state delle operazioni di
debito a carico del bilancio regionale e poi alla fine comunque ci
sono autorizzazioni per 263 milioni di gestione speciale, non cambi
molto, perché comunque chi paga è sempre lo stesso: cambia il
sistema di contabilizzazione, nel senso che, invece di avere 263
milioni a debito sul bilancio regionale, ho la quota annuale
ammortamento, la quota annuale capitale. Torno a dire, come
qualcuno che mi ha preceduto ha detto - mi pare il collega Perron,
o l'Assessore -, che comunque la grande parte dei finanziamenti che
abbiamo in conto capitale in questo momento derivano da due voci:
finanziamenti europei, oppure indebitamento. Questo è un dato di
fatto, è una chiave di lettura, non possiamo nasconderci di fronte
ad una realtà che in questo momento va in questa direzione.
Un altro concetto che ci tengo a ribadire - l'ho già detto - è
che è assolutamente inaccettabile che una realtà come la Valle
d'Aosta - l'ha detto prima il collega Perron - contribuisca per
circa il 20 percento al discorso del risanamento della finanza
pubblica. È un'anomalia tutta nostra, un'anomalia che non ha eguali
in tutte le autonomie speciali che, come noi, contribuiscono a
questo risanamento della finanza pubblica. Lamentarsi...sì, certo,
è iniquo - l'ho detto nella relazione - è una cosa che non tiene
neanche conto delle sentenze della Corte costituzionale, ma, a mio
parere, non basta, nel senso che noi paghiamo una debolezza
politica soprattutto nei rapporti con Roma. Io ci tengo a
sottolinearlo perché la Valle d'Aosta è l'unica realtà che nel 2014
non ha sottoscritto alcun tipo di accordo con lo Stato,
probabilmente in quei periodi si era tanto impegnati a discutere
con lo Stato le conseguenze, le non sanzioni o i patti di stabilità
che lo Stato ci imponeva a sanatoria. Abbiamo in questo periodo
dimenticato di mettere in piedi un meccanismo che ci garantisse il
futuro della Valle d'Aosta, noi stiamo pagando in questo momento
questa carenza politica. Non è facile quando si hanno dei numeri
ristretti, me ne rendo conto, ma penso che - e lo dico in tutta
sincerità, perché l'ho detto in altre occasioni - stiamo pagando
anche forse un po' di poca autorevolezza, anche se erano solo due i
Parlamentari che ci rappresentavano. Noi abbiamo sempre avuto voti
favorevoli su tutte le manovre e su tutte le finanziarie dello
Stato. Perché dimenticarci di questo? Io penso che un po' di buona
autocritica ci vada, perché sennò veramente rischiamo di non
cogliere nel vero senso la situazione della Valle d'Aosta: dico
questo perché la Valle d'Aosta che emerge da questo consuntivo è
una Valle d'Aosta in difficoltà, una Valle d'Aosta che il collega
Perron diceva: "tiene", sì, tiene, ma non basta. Se noi con queste
vessazioni che abbiamo da parte dello Stato, in cui una parte
rilevante del bilancio...non è che noi la diamo allo Stato, non ci
viene neanche data dallo Stato, che è molto diverso. Se noi non
riusciamo a far crescere il sistema Valle d'Aosta, la Valle d'Aosta
non ha prospettive di alcun genere.
Un altro aspetto che, a mio parere, è importante sottolineare è
la prospettiva che abbiamo di fronte: anche se vi è un disavanzo di
circa 280 milioni accertato nel 2015 con questo riaccertamento
straordinario - penso che l'abbia spiegato bene anche il collega
Fabbri prima -, vi è il fatto che per un arco di almeno quattro,
cinque, forse sei anni non lo avremo in disponibilità. Questa
pertanto è la grande differenza rispetto a quello a cui qualcuno
era abituato - e vengo anche al discorso della variazione di
bilancio -, è il motivo per il quale quest'anno parliamo di
variazione di bilancio e non di assestamento di bilancio. Noi negli
anni passati eravamo abituati a fare assestamenti perché avevamo
avanzo di bilancio a disposizione, quest'anno non ce l'abbiamo, ma
non ce l'avremo neanche l'anno prossimo e probabilmente neanche nei
prossimi cinque anni di legislatura. Questo penso che debba
pertanto fare riflettere la politica, i futuri amministratori, ma
soprattutto dovrà essere una disamina in tutta sincerità e
serenità, perché se il sistema Valle d'Aosta non crescerà - come ho
detto prima, non basta tenere -, la Valle d'Aosta farà una fine
annunciata. Non dobbiamo preoccuparci delle macroregioni, io l'ho
sempre detto: saremo probabilmente noi che chiederemo di essere
annessi o al Piemonte, o alla Liguria, perché non avremo più di che
eventualmente sopravvivere. È in questo momento che bisogna reagire
a livello politico, che bisogna farsi sentire a livello politico, è
inaccettabile che 144 milioni ci vengano calati dall'alto, ma su
questo non voglio addentrarmi oltre perché ne parlerò quando si
parlerà della variazione di bilancio.
La mia, se vogliamo, è un'analisi che fa emergere delle
difficoltà, ma deve essere un'analisi che comunque parte da una
realtà, perché la realtà del 2016 è questa. Ognuno, a mio parere,
deve farsi un esame di coscienza. Io penso che nessuno riuscirà a
salvare singolarmente il destino della Valle e che ciò è possibile
solamente tutti insieme.
Presidente -
Ha chiesto la parola il collega Rollandin,
ne ha facoltà.
Rollandin (UV) -
Je crois que le débat qui est en train
de se dérouler sur le thème de la comptabilité pour ce qui est de
2016 est décidément intéressant pour une série d'aspects - je crois
que les Conseillers qui ont déjà fait la relation...et je remercie
le collègue Gerandin pour sa relation qui était honnête, correcte,
tandis que je reviendrai sur certains thèmes qui ont été abordés
par la suite -, je pense que tout de même nous donne la possibilité
de vérifier ce qui s'est passé jusqu'à présent et ce qu'on peut
faire dès aujourd'hui.
Il tema che è stato evocato credo sia importante: con l'anno
2016 c'è un cambiamento radicale. Ora, questa operazione -
chiamiamola "verità", "pulizia", come la vogliamo chiamare - ci ha
permesso di mettere in evidenza come sicuramente negli anni, ma non
dico negli anni per dire un anno, due anni, ma c'erano somme
dell'alluvione del 2000, somme in qualche capitolo
dell'alluvione...ma non per svilire quella che può essere una
procedura, ma per dire che era un'abitudine quella di fare
l'impegno, dopodiché l'impegno, quando andava bene, veniva
dimenticato per alcune situazioni, dopodiché si trovavano queste
risorse. Questa è stata un'operazione molto difficile, perché ha
dovuto evidenziare come su una serie di situazioni...oggi vedi
sullo stesso tema i depuratori, vedi alcuni interventi di grande
rilievo che sono stati fatti dalle comunità, fermi da anni dove
c'erano impegni di spesa...si sta completando il depuratore della
Valdigne, il depuratore della Bassa Valle non è ancora iniziato, se
ne parla da 20 anni. Dico questo perché sicuramente ci deve essere,
com'è stato evocato, un cambiamento di modalità di programmazione,
che è sì pluriennale, ma con delle operazioni annuali. Giustamente
se io metto 10 quest'anno, devo sapere che quel 10 lo spendo, cosa
difficilissima, ma per una serie di ragioni, perché qui si dice
correttamente i tre quarti del bilancio regionale è già impegnato:
sanità, il personale...ogni tanto c'è qualche milioncino che avanza
sul personale - come avete fatto quest'anno - ma sul resto il
discorso è che i soldi vanno. Dov'è che non vanno? Dove c'è una
parte produttiva, dove il collega Gerandin diceva che dobbiamo fare
in modo che ci sia il PIL, che ci siano dei lavori.
Il problema dei lavori: correttamente il collega Gerandin questa
mattina ha evocato uno dei fatti su un appalto, un appalto simbolo,
ma di questi appalti ce n'è per la scuola: per esempio, quella di
Tzamberlet, e le altre scuole? Tutto fermo. È colpa
dell'Amministrazione? Può darsi che nel prevedere questi appalti ci
siano delle difficoltà. Abbiamo inventato il SUA, che non so se sia
la medicina giusta. Ad oggi è difficilmente concepibile che il SUA,
che doveva mettere degli esperti che facevano guadagnare tempo e
soldi, oggi è esattamente il contrario. Non ce l'ho con le persone
che sono al SUA, ce l'ho con il sistema che non funziona. In questo
capitolo noi abbiamo i più grossi avanzi. Quando fai un appalto,
l'appalto è fermo: ricorso, primo ricorso, secondo ricorso, terzo
ricorso, passa all'anno prossimo, quei soldi lì sono persi. Questo
è un aspetto molto delicato che credo vada tenuto nella dovuta
considerazione, per cui sicuramente ci vuole un tempismo per quanto
riguarda gli appalti, che non possono più essere appalto a
settembre-ottobre, perché molto probabilmente uno su due, ma il
resto torna a casa. Dico questo per dire che il passaggio, che è
stato sicuramente importante: quello di uscire dal Patto di
stabilità, di andare al pareggio di bilancio, ci dà l'opportunità
di dire: "se ho qualche euro in più, lo posso utilizzare", ma lo
devo utilizzare completamente, perché sennò diventa uno svantaggio,
perché, come diceva il collega Gerandin, io non ho più
l'assestamento di bilancio, io non ho più gli avanzi perché quelli
vengono mangiati dal passato. Dico questo perché il cambio è
sicuramente molto delicato e importante. È già stato detto che ha
comportato un lavoro enorme da parte di tutta la struttura degli
Assessorati competenti, in particolare quello delle finanze, con un
sistema informativo molto difficile da tenere nella giusta
direzione. Tutte le volte c'erano delle difficoltà, per cui non si
può andare...perché il sistema non regge, perché bisogna avere gli
esperti che arrivano da non so dove, perché c'è questa difficoltà.
Tutto questo porta a dei ritardi, per cui noi alla fine ci troviamo
con la non possibilità di spendere dei soldi. Questo è uno degli
aspetti più delicati e importanti di quello che sarà non solo il
2017, ma gli anni a venire.
Un altro punto che credo possa essere giustamente ricordato - e
l'hanno già fatto i colleghi - è il discorso dei rapporti con lo
Stato. È stata evocata una mozione, che parlava di tre punti in
particolare: uscire dal Patto di stabilità per andare al pareggio
di bilancio, l'armonizzazione. C'è un punto che ancora non è stato
risolto: il sistema SIOPE, che porta un disavanzo, per quanto ci
riguarda, di più di 100 milioni e questa è un'altra anomalia
grossolana nelle modalità con cui vengono attuati i riferimenti,
che dovrebbero essere in qualche modo di equità con le altre
Regioni. Noi ci troviamo con questo scompenso enorme: questo è un
aspetto molto delicato che ancora è in sospeso. Per il resto credo
che il fatto di essere usciti dal Patto di stabilità sia un aspetto
molto importante. Il pareggio di bilancio ci dà comunque la
possibilità di avere quella duttilità sui finanziamenti che noi
possiamo avere.
Quando parliamo anche del problema degli altri rapporti, voglio
anche ricordare che qualcuno ha detto che non ci sono stati in
questi anni accordi. Vorrei ricordare che c'è stato il grande
accordo che ci ha permesso di avere negli anni la ripartizione di
quei 480 milioni delle accise dell'energia che non erano previsti e
che sono stati distribuiti negli anni, che anche quest'anno noi
abbiamo la possibilità di avere, perché sennò il bilancio non so
come si farebbe. Questo quindi è stato un accordo molto difficile,
perché chiaramente ha comportato un impegno pluriennale che non era
facile far digerire a livello...come sapete, credo che abbiate
provato cosa significa a livello romano trovare degli accordi su
questo, come negli anni voglio ricordare che per non sforare...per
raggiungere il Patto voglio dire che annualmente ci sono stati dei
finanziamenti di 70, 80, 120 milioni che sono stati dati alla
Regione per evitare di pagare questo ulteriore balzello. Credo che
questo la dica lunga su come nel tempo c'è stata questa operazione,
che credo sia abbastanza importante e che oggi noi vediamo con
soddisfazione che ci ritroviamo nel rendiconto del 2016.
Giustamente si parla delle agevolazioni che dovranno essere
fatte sull'IRAP, sull'IRES per incentivare la presenza di aziende
in Valle d'Aosta. Voglio ricordare che su questo si è mosso già lo
Stato - tant'è che noi abbiamo una riduzione delle entrate - perché
ha ridotto l'IRAP. Voi capite che se questa operazione la fa già lo
Stato, non ci rimane molto, questo voglio sottolinearlo, non
facciamoci delle illusioni. Poi se io riduco questo, chiaramente
bisogna trovare la copertura, questo è un altro tema non proprio
banale. Su questi temi vogliamo intervenire con correttezza.
Voglio anche ricordare che nel bilancio che abbiamo approvato
nel 2017 per il contributo pluriennale che doveva scadere a fine
2016, quindi nel 2017 non doveva più esserci, noi abbiamo messo un
articolo specifico nella legge di bilancio: c'è scritto che i 144
milioni non sono dovuti per l'anno 2018, e non è stato impugnato.
Noi diciamo che siamo contenti che non lo hanno impugnato, comunque
quello è scritto nella legge, dobbiamo naturalmente farlo valere,
però c'è nella legge. Non so quindi se questo possa essere un
argomento, ma credo che in alcuni campi il fatto di avere dalla
nostra un riferimento specifico normativo non è banale. Questo può
aiutare una condizione che ci permetta di attivare i meccanismi
giusti, come si è già credo proposto per ottenere i risultati che
noi crediamo debbano essere per tutta la collettività. Sicuramente
da quest'anno c'è questa rivoluzione importante che è stata fatta
con l'armonizzazione. Noi siamo convinti che progressivamente
questa modalità operativa che porta a dire che ad ogni impegno deve
poter seguire una liquidazione entro l'anno...è un fatto molto
impegnativo, soprattutto per alcuni settori.
Per il resto, noi siamo convinti che le operazioni fatte in
questi anni sono operazioni che hanno dato la possibilità di
mantenere alta quella che era comunque la situazione economica, di
riprendere malgrado il periodo di crisi. Non dimentichiamo che dal
2008 abbiamo vissuto, e viviamo ancora, un periodo di crisi non
indifferente. Il fatto quindi di essere riusciti a superarla con
queste disponibilità credo sia un fatto importante, i
riconoscimenti fatti giustamente per il 2016 credo vadano in questa
direzione.
Non entro nel merito delle relazioni della Corte dei conti, che
sicuramente non vanno che ad apprezzare il lavoro fatto, quindi non
credo che ci siano delle osservazioni negative, come voglio
ricordarvi che non ci sono mai state negli anni precedenti. Negli
anni precedenti noi non abbiamo avuto osservazioni in merito e
quindi di questo ci compiacciamo e speriamo che tutto possa creare
le premesse per continuare a lavorare in armonia, tenendo conto del
rispetto naturalmente delle leggi, ma anche delle necessità della
Regione.
Si è anche accennato sicuramente all'indebitamento quando il
collega Gerandin diceva che per l'indebitamento dobbiamo tenere
conto non solo dei 278 milioni, ma anche del discorso Finaosta.
Sicuramente è un discorso delicato che un po' alla volta dovremo
anche prendere in considerazione, però teniamo conto che questo
discorso di Finaosta è stato fatto sempre a favore delle
partecipate, a favore di investimenti, a favore di rilanci che
sicuramente hanno dato dei risultati molto positivi - come sappiamo
- nelle varie partecipate che hanno oggi dei risultati positivi,
altre meno, ma ci sono quelle che sicuramente li hanno.
Ringraziamo per quello che è stato il compito svolto per
l'analisi del consuntivo, crediamo che questo cambio di passo
obblighi tutti a fare delle riflessioni, anche programmatiche,
diverse. Anche oggi noi abbiamo svolto in quest'aula molte
interrogazioni, interpellanze sull'ospedale e su altri impegni, ma
sull'ospedale
in primis
. Abbiamo impegnato nel tempo 120
milioni, oggi ne abbiamo spesi 10-11, perché chiaramente c'è stato,
dopo i ritrovamenti archeologici molto importanti, uno
stop
e correttamente l'Assessore ha fatto un piano per dire: "dobbiamo
riassettare e rivedere il tutto". Questi sono impegni molto gravosi
e importanti, perché da lì passa una serie di risultati, oltre che
a concretizzare l'ospedale unico, anche ad avere la possibilità di
dire come effettivamente noi programmiamo delle spese difficilmente
pianificabili, perché stanno ancora facendo il resto degli scavi
del sottopasso. Come faccio io a programmare adesso con certezza
quello che potrò fare entro l'anno o l'anno prossimo di lavori? È
difficilissimo. Lo dico perché mi rendo conto delle difficoltà che
ci sono per tenere conto delle osservazioni che insieme facciamo,
ma che difficilmente poi a livello operativo si potranno tenere
nella dovuta considerazione, perché, com'è stato detto, se non li
impegniamo, sono persi, non vanno in avanzo d'amministrazione.
Questo è un aspetto molto delicato.
Presidente -
Non ci sono altri interventi, dichiaro
chiusa la discussione generale. Ha chiesto la parola il Presidente
della Regione Marquis, ne ha facoltà.
Marquis (SA) -
I colleghi che sono intervenuti,
l'Assessore Chatrian, il relatore, hanno dato conto del rendiconto
dell'esercizio 2016, un rendiconto del quale sono state analizzate
le principali voci di entrata e di spesa.
Per quanto concerne le entrate, abbiamo registrato oserei dire
una situazione in costanza con quella dell'anno precedente. È stata
evidenziata l'importanza del trasferimento allo Stato all'interno
delle entrate dell'accantonamento che ancora nel 2016 è stato
trattenuto dallo Stato, pari a 240 milioni, un importo estremamente
importante per l'economia della nostra Regione. Se vogliamo
guardare al futuro, per poter pianificare dello sviluppo, bisogna
riuscire a risolvere questo problema innanzitutto: definire un
nuovo rapporto con lo Stato, un rapporto che preveda una nostra
partecipazione al risanamento dei conti pubblici che sia
compatibile con le nostre capacità e non iniqua così com'è stata
prevista. È stata prevista dal 2012, è stato anche sottolineato che
il criterio SIOPE è un'aggravante nella determinazione di questo
importante peso, perché ci fa partecipare, nell'ambito della
distribuzione della partecipazione delle Regioni a Statuto
speciale, per una percentuale del 9 percento. Se adottassimo delle
regole in funzione del PIL, la nostra quota a carico sarebbe
all'incirca del 2 percento. È stato anche sottolineato dal collega
Gerandin che altre Regioni sono riuscite nel frattempo a rinnovare,
ad attualizzare il rapporto finanziario con lo Stato rispetto
all'accordo che era stato effettuato ai tempi del federalismo e
sicuramente possono iniziare a beneficiare di trasferimenti
aggiuntivi rispetto a quelli che noi disponiamo oggi e che sono una
risorsa utile per loro per determinare le condizioni di sviluppo e
di rilancio dell'economia a seguito della pesante crisi che ha
toccato un po' tutte le realtà italiane.
Credo quindi che dovremo continuare il nostro impegno per
riuscire a risolvere questo tema, così come avevo fatto cenno nelle
comunicazioni nell'ultimo Consiglio, con l'apertura del tavolo
Stato-Regione, che dovrà vedere fissata a breve una riunione per
iniziare a mettere sul tavolo queste questioni e per cercare di
trovare una soluzione a questo difficile problema. Analogamente c'è
il problema della manovrabilità fiscale, che è un tema importante -
è già stato sottolineato - per ciò che concerne le possibilità che
vengono rese una volta che la norma sarà trasformata in norma di
attuazione da parte dello Stato, nonostante che bisognerà anche
fare conto che il saldo dovrà essere un saldo pari sul gettito.
Questo quindi ci chiamerà a delle responsabilità che la politica si
deve assumere per cercare di generare le condizioni migliori per
dare l'opportunità all'economia di crescere.
Riteniamo che già adesso le manovre attuate dallo Stato
nell'ambito della manovrabilità fiscale abbiano ridotto il gettito
IRAP di 15 milioni sul 2016, ma occorre anche sottolineare che ci
sono delle realtà italiane - che sono molto più accessibili di noi
e che presentano delle condizioni molto più favorevoli per lo
sviluppo economico, stante che si trovano in bacini d'utenza e in
condizioni anche commerciali migliori - che l'IRAP l'hanno
azzerata: mi riferisco, ad esempio, alla Lombardia su tutta una
serie di attività: per le nuove imprese, per coloro che creano
delle
startup
. Questo quindi crea anche un tema su cui
riflettere: il tema dello sviluppo, il tema dell'accessibilità, il
tema di porci in competitività con le altre Regioni. Noi siamo una
regione di montagna, una regione che ha delle condizioni più
difficili delle altre per determinare dello sviluppo. Oggi
l'accessibilità è una condizione che non ci favorisce sicuramente:
quando parlo di accessibilità, parlo di accessibilità fisica, di
accessibilità sotto il profilo informatico.
Dovremo quindi essere chiamati tutti insieme ad una svolta
epocale, una svolta che deve creare le condizioni per una
ripartenza del sistema Valle d'Aosta. Occorre guardare con una
prospettiva nuova, una prospettiva in cui dobbiamo rinforzare il
tessuto economico, tessuto economico che ha sofferto in particolare
la crisi di questi ultimi anni. Una crisi che si è fatta sentire di
più che altrove, perché dal 2007 al 2016 la Valle d'Aosta ha perso
l'11 percento del PIL, una quota più alta rispetto a quella delle
Regioni del nord-ovest, e anche rispetto a quella della media
italiana. Ancorché la Valle d'Aosta abbia delle condizioni di
partenza migliori sotto il profilo della ricchezza patrimoniale e
della capacità reddituale, la differenza percepita nell'arco del
periodo di crisi, della recessione è più alta rispetto a quella di
altre realtà che possiamo paragonare alla nostra. Con questo voglio
dire che ci possono essere le condizioni, sicuramente abbiamo le
potenzialità sia intellettuali che ancora economiche per uscire da
una situazione di difficoltà e di crisi, però bisogna cercare di
cambiare passo, di creare quelle condizioni, quelle pre-condizioni
affinché le imprese possano lavorare, possano crescere, possano
produrre e possano creare dei nuovi posti di lavoro di cui anche in
Valle d'Aosta se ne sente una grande necessità, perché nel periodo
2007-2016 è triplicata l'area della disoccupazione. Guardiamo
quindi anche con attenzione alle problematiche dei giovani che
hanno la necessità di introdursi nel mondo del lavoro, che stanno
vivendo una situazione di disagio e di difficoltà.
Pertanto tutte queste considerazioni ci devono far guardare con
attenzione a questo problema, che è un problema di sistema, di dare
alla Valle d'Aosta quelle condizioni necessarie affinché si possa
rafforzare il tessuto economico, che è stato per tanti anni un po'
anestetizzato. Purtroppo abbiamo vissuto delle situazioni di
difficoltà, che derivano dalla contrazione delle risorse della
pubblica amministrazione. Abbiamo avuto negli ultimi quattro o
cinque anni un calo di risorse del 40-45 percento, che incidono per
circa il 10 percento del prodotto interno lordo della Valle
d'Aosta. Questo ha determinato una minore partecipazione della
Regione, della pubblica amministrazione nell'ambito della spesa
pubblica e ha fatto risentire l'effetto sull'economia della nostra
regione.
Per quanto concerne la situazione di bilancio, ancora due cose.
Credo che, al di là di questa necessità di riforma, di attenzione
verso il rilancio economico, abbiamo avuto nell'anno 2016, e anche
nell'anno 2017 - com'è stato sottolineato - delle grandi
innovazioni che hanno inciso sotto il profilo tecnico, sotto il
profilo di approccio e che determinano sicuramente una gestione
differenziata e attualizzata rispetto a quella passata. Non sarà
più possibile generare dell'avanzo d'amministrazione nelle
disponibilità per qualche anno della pubblica amministrazione,
perché non tornerà nella disponibilità del bilancio e pertanto
dovremo essere capaci a gestire con sempre più attenzione le
singole voci che vengono allocate a bilancio di competenza
sull'anno. In corso d'opera dovremo cercare anche di ricorrere a
quelle rimodulazioni e riallocazioni quando si determinano quelle
situazioni in cui, per tutta una serie di ragioni, tra cui quelle
che sono anche state evidenziate - e mi riferisco all'ambito dei
lavori pubblici o delle gare -, non si riesce a spendere così come
si preventivava. Occorre cercare, nella seconda parte dell'anno, di
riuscire in corsa a fare delle modificazioni e degli aggiornamenti
di programma che ci consentano di individuare dei nuovi obiettivi
per poter mettere in circolo le risorse di competenza dell'anno.
Credo che con l'impegno di tutti ci possano essere comunque le
condizioni per poter determinare una situazione favorevole per lo
sviluppo e soprattutto per generare le condizioni per creare della
nuova occupazione in Valle d'Aosta.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK