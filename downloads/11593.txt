Consiglio Regionale della Valle d'Aosta - Oggetto del Consiglio n. 4142 del 27 gennaio 1993 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 4142 del 27 gennaio 1993 - Resoconto
OGGETTO N. 4142/IX Ratifica di deliberazioni adottate dalla
Giunta regionale in via d'urgenza.
Oggetto n. 10276 in data 6 novembre 1992: Approvazione di
perizia suppletiva e di variante, nuovi prezzi e concessione
proroga data ultimazione per i lavori di recupero ed ampliamento di
fabbricato da adibire a spogliatoio e servizi con annesso bar in
località Sylvenoire in Comune di Cogne. Approvazione e parziale
impegno di spesa.
Presidente
Ha chiesto di parlare il Consigliere
Chiofalo, ne ha facoltà.
Chiofalo (DC)
Qui si parla di perizia suppletiva e
variante per una spesa di 124 milioni 200mila lire. Chiedo
all'Assessore se può brevemente spiegare di cosa si tratta. Poi
perché si parla di parziale sanatoria e finanziamento?
Presidente
Ha chiesto di parlare il Consigliere
Riccarand, ne ha facoltà.
Riccarand (VA)
La richiesta era di avere una
informazione rispetto agli elementi di spiegazione che la Giunta ha
fornito alla commissione di coordinamento, rispetto ai rilievi
formulati.
Il Presidente del Consiglio ha detto che poi, sulla base di
questi chiarimenti forniti dalla Giunta è stato vistato il
provvedimento; qui abbiamo agli atti il testo della lettera della
commissione di coordinamento, ma non abbiamo la risposta, quindi
chiediamo all'Assessore se poteva riassumerci la questione nei suoi
elementi essenziali.
Lo chiedo perché questo problema non è che si limiti a questa
deliberazione, ma è un problema di carattere generale che si porrà
per tutta un'altra serie di situazioni, per cui sarebbe bene avere
chiari quali sono gli orientamenti della commissione di
coordinamento rispetto a queste perizie, in modo da potersi
regolare per successivi provvedimenti.
Presidente
Ha chiesto di parlare l'Assessore ai
Lavori Pubblici Vallet, ne ha facoltà.
Vallet (UV)
Per quanto concerne le maggiori opere e
le opere in variante, che costituiscono quindi l'importo della
perizia suppletiva, si tratta in parte di opere, principalmente
murature, che non erano state stimate in partenza, che si sono rese
necessarie per dare una sistemazione adeguata soprattutto alla
parte all'esterno del fabbricato, trattandosi di un fabbricato che
si trova in zona particolarmente delicata dal punto di vista
ambientale, in quel di Sylvenoire in comune di Cogne.
Per quanto riguarda il discorso in generale per quanto attiene
le perizie suppletive, la commissione di coordinamento ha chiesto
dei chiarimenti per tutta una serie di perizie suppletive,
riferendo la interpretazione delle norme al D.L. 406/91, che è il
decreto che recepisce la normativa europea in materia di appalti
per opere pubbliche.
Per quanto concerne gli appalti di entità inferiore ai 5 milioni
di ECU, che quindi non dovrebbero essere assegnati con le procedure
europee, il Consiglio di Stato ha assimilato anche gli altri
appalti a questa normativa.
Quindi la commissione di coordinamento intende dare corso
all'approvazione delle perizie suppletive, che rispondono ai
criteri dettati dall'articolo 9 del D.L. 406/91, che recita
testualmente al comma 2, lettera d) - "Gli appalti dei lavori
pubblici possono essere affidati a trattativa privata - assimila
quindi la perizia suppletiva alla procedura per la trattativa
privata - per lavori complementari non figuranti nel progetto
inizialmente aggiudicato, né nel primo contratto concluso, che
siano divenuti necessari, a seguito di una circostanza imprevista,
all'esecuzione dell'opera ivi descritta, purché vengano attribuite
all'imprenditore che esegue tale opera, sempre che non possano
essere tecnicamente o economicamente distinti dall'appalto
principali senza gravi inconvenienti per l'amministrazione. In ogni
caso l'importo della perizia non può superare il 50 percento
dell'importo originariamente appaltato".
Su questa interpretazione gli uffici hanno delle perplessità,
che abbiamo esternato in un quesito posto all'ufficio legislativo
della Presidenza della Giunta. L'ufficio legislativo ha risposto
confermando la legittimità dei dubbi interpretativi, nel senso che,
stando alla interpretazione dell'ufficio legislativo,
l'interpretazione data alla norma dalla commissione di
coordinamento vale nel caso in cui l'entità della perizia supera il
20 percento dell'importo a base d'asta.
Nel caso in cui la perizia non supera il 20 percento di detto
im-porto, possono essere eseguiti anche lavori che non rispondono
alla condizione di imprevedibilità. Mi spiego: se la direzione
lavori, o comunque l'amministrazione decide che la moquette non
deve essere rossa, né deve essere di questo tipo, ma deve essere
gialla e di un tipo che costa di più, se questa maggiore spesa
rientra nel 20 percento, questa - anche se non spesa imprevista -
può essere deliberata e quindi può far parte di una perizia
suppletiva.
Per quanto concerne invece il discorso sanatoria, abbiamo voluto
dare alla delibera di giunta il massimo di trasparenza ed indicare
che una parte di questi lavori, che vanno a costituire la perizia
suppletiva, sono già comunque stati eseguiti nel momento in cui noi
approviamo la delibera.
Questo, tenuto conto del fatto che, o si blocca il cantiere nel
caso si presenti un imprevisto, oppure una parte di questi lavori
devono essere comunque eseguiti.
Devo dire che per quanto concerne il concetto di sanatoria, la
commissione di coordinamento ha accolto le osservazioni che abbiamo
fatto e che abbiamo motivato spiegando appunto questa urgenza di
fare una parte di questi lavori, che avrebbero altrimenti, se non
eseguiti, potuto compromettere la buona esecuzione del lavoro
globale.
Posso far avere copia della risposta che abbiamo fornito alla
commissione di coordinamento.
Per quanto concerne il finanziamento di questa opera, nella
prima delibera con la quale si era approvata l'esecuzione del
lavoro, era stato impegnato solo l'importo di 200 milioni e si era
rimandato a successivo provvedimento l'impegno della parte
eccedente; restavano da impegnare 49 milioni per coprire
l'originale importo a base d'asta e 124 milioni che fanno parte
della perizia suppletiva. Ecco perché si dice a parziale
rifinanziamento.
Presidente
Pongo in votazione la ratifica della
deliberazione in oggetto.
Esito della votazione:
Presenti: 29
Votanti: 19
Favorevoli: 19
Astenuti: 10 (Aloisi, Bondaz, Chiofalo, Lanièce, Limonet,
Maquignaz, Pascale, Riccarand, Ricco e Trione)
Il Consiglio approva
Oggetto n. 10570 in data 20 novembre 1992:
Sottoscrizione
di capitale azionario delle Funivie Gran Paradiso S.p.A. di Cogne.
Approvazione ed impegno di spesa.
Presidente
Pongo in votazione la ratifica della
deliberazione in oggetto.
Esito della votazione:
Presenti: 28
Votanti: 27
Favorevoli: 27
Astenuto: 1 (Bondaz)
Il Consiglio approva
Oggetto n. 10578 in data 20 novembre 1992:
Sottoscrizione di capitale azionario delle Funivie di Champorcher
S.p.A.. Approvazione ed impegno di spesa.
Presidente
Pongo in votazione la ratifica della
deliberazione in oggetto.
Esito della votazione:
Presenti, votanti e favorevoli: 28
Il Consiglio approva all'unanimità
Oggetto n. 11306 in data 4 dicembre 1992: Approvazione del
progetto e appalto, a licitazione privata, dei lavori di
costruzione di un fabbricato per impianto idro-sanitario, a
completamento dell'area attrezzata "Champlève", in Comune di
Valtournenche. Approvazione ed impegno di spesa.
Presidente
Pongo in votazione la ratifica della
deliberazione in oggetto.
Esito della votazione:
Presenti, votanti e favorevoli: 28
Il Consiglio approva all'unanimità
Oggetto n. 11332 in data 4 dicembre 1992:
Vendita al
consorzio per depurazione fognature di Saint-Christophe - Aosta -
Quart di un'area di proprietà regionale sita nei comuni di
Brissogne e Pollein per la realizzazione dell'impianto di
depurazione consortile. Introito di somma.
Presidente
Ha chiesto di parlare il Consigliere
Riccarand.
Riccarand (VA)
Non ricordo bene tutte le vicende
di questo depuratore, ma credo siano almeno 10 anni che questa
vicenda non vede mai la fine.
Ricordo che circa due anni fa avevo chiesto notizie di questo
impianto e mi era stato assicurato che erano iniziate le prove
tecniche e che l'impianto sarebbe entrato in funzione nell'arco di
poche settimane, anche se limitatamente alla utilizzazione di una
parte delle fognature, perché l'allacciamento non era completo e
per intere zone ci voleva ancora del tempo per completare gli
allacciamenti fognari, eccetera.
Adesso qui leggo che l'impianto, in vista di una sua immediata
utilizzazione, deve essere collaudato, che per essere collaudato
bisogna verificare prima la regolarità degli aspetti amministrativi
dell'impianto, che non possono essere affrontati se non viene
definita la proprietà dei terreni in capo al consorzio.
Quindi siamo ancora ad "Adamo ed Eva", così sembra di capire
leggendo questa delibera. Mi chiedo come è possibile, dopo tutti
questi anni, che non si abbia ancora questo depuratore in funzione,
che si abbiano ancora dei problemi persino sulla proprietà delle
aree, e quindi tutti gli aspetti conseguenti amministrativi
eccetera; non so a che punto siano gli allacciamenti con le
fogne.
Il rischio è che questo impianto, al momento in cui entrerà in
funzione, sia già completamente superato e modificato nelle
tecnologie che nel frattempo stanno venendo fuori.
Quindi vorrei avere una informazione su come si pone in questo
momento la situazione del funzionamento di questo depuratore.
Presidente
Ha chiesto di parlare il Consigliere
Chiofalo, ne ha facoltà.
Chiofalo (DC)
Quanto ha chiesto il Consigliere Riccarand
era mia intenzione chiedere.
Vorrei chiedere all'Assessore come sta la situazione, perché in
quella zona in certi giorni ci sono delle ventate di odore
sgradevole. Si diceva che questo impianto era entrato in funzione
parzialmente, vorrei sapere se questo corrisponde a verità, oppure
se, come diceva prima il Consigliere Riccarand, si deve aspettare
prima il collaudo; e quindi se già questi raccordi di fognature
arrivano verso quella zona ed è per questo che ci sono questi odori
sgradevoli.
Presidente
Ha chiesto di parlare il Presidente
della Giunta, ne ha facoltà.
Lanivi (GM)
Intervengo per fare questa proposta. Sulla
situazione, anche per non uscire dal tema specifico oggetto di
questa ratifica, come Giunta ci impegnamo in una riunione con
l'apposita riunione di fare il punto sullo stato del
depuratore.
Per quanto riguarda la delibera in sé, è un fatto che ha una
rilevanza soprattutto di tipo amministrativo, cioè mettere nelle
condizioni il consorzio per la depurazione delle fognature nel
tratto Saint-Christophe - Aosta - Quart di poter procedere,
dimostrando la proprietà dell'area su cui sorge l'impianto.
L'area è di proprietà regionale, per cui questa cessione, che ha
un prezzo praticamente simbolico (centomila lire) data l'utilità
sociale dell'opera, credo sia un fatto amministrativo
importante.
Per il resto penso che in commissione presenteremo una relazione
sullo stato attuale del depuratore.
Presidente
Pongo in votazione la ratifica della
deliberazione in oggetto.
Esito della votazione:
Presenti: 27
Votanti: 21
Favorevoli: 21
Astenuti: 6 (Aloisi, Chiofalo, Maquignaz, Pascale, Riccarand e
Ricco)
Il Consiglio approva
Oggetto n
.
11538 in data 12 dicembre 1992:
Concessione di un contributo di L. 1.200.000 alla S.A.V. società
autostrade valdostane s.p.a. nella ripartizione delle spese
sostenute per la realizzazione di un cunicolo per collettore
fognante del sistema tangenziale di Aosta tronco Aosta est - Aosta
centro (Pont Suaz) - Lotto 3.
Presidente
Ha chiesto di parlare l'Assessore ai
Lavori Pubblici Vallet, ne ha facoltà.
Vallet (UV)
Pour retirer la délibération. L'objet
sera proposé à nouveau en tant que acte au Conseil.
Presidente
L'oggetto è ritirato.
Oggetto n
.
11704 in data 19 dicembre 1992:
Sottoscrizione di capitale azionario delle Funivie di Champoluc
S.p.A., ai sensi della legge regionale n. 10/1971. Approvazione ed
impegno di spesa.
Presidente
Pongo in votazione la ratifica della
deliberazione in oggetto.
Esito della votazione:
Presenti, votanti e favorevoli: 28
Il Consiglio approva all'unanimità
Oggetto n
.
11852 in data 19 dicembre 1992:
Approvazione del progetto e dell'appalto dei lavori di
rifacimento del manto di copertura della piscina regionale in
Comune di Pré-Saint-Didier.
Presidente
Pongo in votazione la ratifica della
deliberazione in oggetto.
Esito della votazione:
Presenti, votanti e favorevoli: 28
Il Consiglio approva all'unanimità
Oggetto n
.
11880 in data 19 dicembre 1992:
Modificazione ed integrazione della convenzione rep. n. 8736 del
19 luglio 1988 per l'insediamento dell'impresa Conner Peripherals
Europe S.p.a. in Pont-Saint-Martin.
Presidente
Ha chiesto di parlare l'Assessore
all'Industria, Commercio e Artigianato, Mafrica.
Mafrica (PCI-PDS)
Alcuni consiglieri della II
commissione mi hanno presente che la convenzione non è passata
all'esame della II commissione, che ha competenze anche in materia
contrattuale.
Siccome non ho nulla in contrario ad esaminare in commissione
questo oggetto, chiedo che sia iscritto al prossimo Consiglio e
sono disponibile nel frattempo per un esame in commissione
dell'oggetto stesso.
Presidente
L'oggetto viene rinviato alla II
Commissione permanente.
Oggetto n
.
11958 in data 24 dicembre 1992:
Concessione di un contributo di lire 10.000.000 al Comitato
organizzatore meeting internazionale su cascate di ghiaccio, nelle
spese previste per l'organizzazione del "Memorial Gian Carlo
Grassi", in programma a Cogne dal 22 al 24 gennaio 1993.
Approvazione ed impegno di spesa.
Presidente Pongo in votazione la ratifica della deliberazione in
oggetto.
Esito della votazione:
Presenti, votanti e favorevoli: 29
Il Consiglio approva all'unanimità
Oggetto n
.
11981 in data 24 dicembre 1992:
Approvazione di un corso di formazione professionale per
disoccupati da qualificare come rilevatori dell'architettura
storica minore. Approvazione e relativo bando.
Presidente
Pongo in votazione la ratifica della
deliberazione in oggetto.
Esito della votazione:
Presenti, votanti e favorevoli: 28
Il Consiglio approva all'unanimità
Oggetto n
.
12021 in data 24 dicembre 1992:
Approvazione ed impegno di spesa per la realizzazione di un
asilo-nido nel Comune di Saint-Pierre.
Presidente
Pongo in votazione la ratifica della
deliberazione in oggetto.
Esito della votazione:
Presenti, votanti e favorevoli: 29
Il Consiglio approva all'unanimità
Oggetto n
.
12128 in data 24 dicembre 1992:
Esecuzione in economia diretta per completamento dei lavori di
sistemazione di porzione di fabbrica sito in Aosta in via Matteotti
n. 2 da destinare a corsi di aggiornamento. Approvazione ed impegno
di spesa.
Presidente
Ha chiesto di parlare il Consigliere
Chiofalo, ne ha facoltà.
Chiofalo (DC)
Vorrei chiedere all'Assessore alcuni
chiarimenti. Qui viene sistemata solo una minima parte del
fabbricato per darle questa destinazione, per il resto il
fabbricato resta così com'è oppure c'è un progetto generale di
ristrutturazione?
Presidente
Ha chiesto di parlare l'Assessore ai
Lavori Pubblici Vallet, ne ha facoltà.
Vallet (UV)
Si tratta di finanziare, con questa delibera e
con la delibera successiva, ulteriormente alcuni lavori che si sono
resi necessari nello stabile di Corso Matteotti, che è stato
oggetto di adeguamento per soddisfare le esigenze dell'Istituto
Tecnico per Geometri, e quindi per ospitare lì una parte dei corsi
che non hanno trovato spazio più nell'istituto di Via Chambéry.
Queste due delibere concernono in modo particolare la definizione
dell'impianto di riscaldamento idro-termosanitario, per il quale
era stata prevista una somma insufficiente.
É comunque un intervento parziale; è stato redatto dall'arch.
Scano un progetto per la ristrutturazione globale dello stabile,
che è in questo momento all'esame degli uffici.
Presidente
Ha chiesto di parlare il Consigliere
Chiofalo, ne ha facoltà.
Chiofalo (DC)
Quindi il progetto per la
ristrutturazione globale dello stabile è in fase di elaborazione...
è già stato fatto? Cosa vuol dire che il pro-getto è all'esame
degli uffici, se una parte dei lavori viene già ese-guita per
l'impianto di riscaldamento? Però un progetto globale non credo sia
stato approvato né rilasciato da parte del comune.
Tutto già fatto?
(Interviene l'Assessore Vallet, senza microfono)
Chiofalo (DC)
Allora è un intervento di
adeguamento solo di una porzione, mentre poi il resto dello stabile
resta così com'è.
Come al solito, vengono fatti degli interventi a spizzichi e
bocconi; qui era più giusto a mio avviso che ci fosse un progetto
globale, a fronte del quale per una prima parte si poteva fare
l'adeguamento per dare la possibilità all'istituto geometri di
tenere questi corsi.
Il progetto globale non è stato fatto o, come dice l'Assessore,
è in fase di elaborazione, quindi in un primo tempo si sta facendo
l'adeguamento di questa porzione senza tener conto del resto, per
dare la possibilità all'Istituto Tecnico per Geometri di svolgere
questi corsi.
Comunque a me sembra sempre un intervento anomalo e non un
intervento completo, perché se fosse stato fatto un progetto
globale e poi si fosse proceduto all'adeguamento per quella parte,
il discorso sarebbe stato più completo.
Presidente
Pongo in votazione la ratifica della
deliberazione in oggetto.
Esito della votazione:
Presenti: 27
Votanti: 23
Favorevoli: 23
Astenuti: 4 (Bondaz, Chiofalo, Limonet e Ricco)
Il Consiglio approva
Oggetto n
.
12129 in data 24 dicembre 1992:
Esecuzione in economia diretta per il completamento dei lavori
di sistemazione interna di porzione di fabbricato ad uso scolastico
sito in Aosta in via Matteotti n. 2. Approvazione ed impegno di
spesa.
Presidente
Pongo in votazione la ratifica della
deliberazione in oggetto.
Esito della votazione:
Presenti: 28
Votanti: 23
Favorevoli: 23
Astenuti: 5 (Bondaz, Chiofalo, Limonet, Maquignaz e Ricco)
Il Consiglio approva
Oggetto n
.
12143 in data 24 dicembre 1992:
Concessione e liquidazione di un contributo di lire
1.250.000.000 al consorzio di depurazione dei comuni di
Saint-Christophe / Aosta / Quart / Sarre / Jovençan / Charvensod /
Villeneuve/ Pollein / Gressan / Saint-Pierre/ Aymavilles / Introd e
Brissogne, per la realizzazione del trattamento terziario
nell'impianto di depurazione consortile.
Presidente
Ha chiesto di parlare il Consigliere
Bondaz, ne ha facoltà.
Bondaz (DC)
Una brevissima domanda, che richiede
un'altrettanto brevissima risposta. Vorrei sapere se la Cassa
Depositi e Prestiti ha poi concesso il mutuo al consorzio.
Presidente
Ha chiesto di parlare il Consigliere
Chiofalo, ne ha facoltà.
Chiofalo (DC)
Chiedo, proprio in base a quanto ci
ha detto prima il Presidente della Giunta per quanto riguarda il
discorso dell'impianto di depurazione di Brissogne, per concedere
giustamente il contributo a questi comuni, di aspettare che venga
portato in discussione questo punto nella commissione consiliare
competente, per approvare insieme le due deliberazioni.
Presidente
Se non capisco male, il Consigliere
Chiofalo pone la questione sospensiva relativamente all'oggetto n.
12143.
Ha chiesto di parlare l'Assessore ai Lavori Pubblici Vallet, ne
ha facoltà.
Vallet (UV)
A part le fait que la délibération
concernant la vente des terrains a été ratifiée, donc ne fera pas
l'objet de discussion en commission, je crois que le texte de la
délibération est suffisamment clair pour permettre de comprendre
qu'ici nous sommes à la fin d'une démar-che qui a débouté dans les
années 1988-1989 et ce financement est un financement dû au
consortium des communes qui a réalisé l'épurateur consortial de la
ville d'Aoste et des communes environnantes, à partir de
Saint-Nicolas et Introd. Donc je ne vois pas la nécessité de
discuter en commission de cet argument.
Pour ce qui concerne la question posée par M. Bondaz, je n'ai
pas connaissance de ce fait. Je vérifie auprès de l'Assessorat aux
Finances et demain matin j'irai répondre.
Presidente
Sussiste la questione procedurale,
quindi non posso che mettere ai voti la richiesta avanzata dal
Consigliere Chiofalo di sospendere la discussione di questo
punto.
Ha chiesto di parlare il Consigliere Chiofalo.
Chiofalo (DC)
Non è che per forza su queste cose
ci dobbiamo contare. Avevo chiesto di rinviare il punto in
commissione perché il Presidente si era impegnato, rispondendo alla
interpellanza del Consigliere Riccarand, a prospettarci tutta la
situazione dell'impianto di depurazione di Brissogne. Se questo non
si vuol fare, non è che moriamo dietro le cose; siamo perché le
cose vadano avanti, quindi non c'è bisogno di mettere in votazione
la mia richiesta.
Presidente
Quindi il Consigliere Chiofalo ritira la
questione sospensiva.
Ha chiesto di parlare il Consigliere Bondaz.
Bondaz (DC)
Vorrei viceversa chiedere alla cortesia
dell'Assessore e forse anche al Presidente della Giunta di rinviare
a domani mattina l'approvazione di questa deliberazione, perché
probabilmente l'Assessore e forse anche il Presidente della Giunta
non hanno letto la pratica relativa a questi lavori.
Ho l'impressione che su questa vicenda ci siano delle cose non
molto chiare, anche perché ci deve essere stato a suo tempo (e
ricordo che questa è stata una delle prime pratiche che mi sono
trovato sul tavolo quando sono diventato Presidente della Giunta)
un esposto da parte del Presidente di questo consorzio, che faceva
riferimento alla impossibilità di fare i lavori, in quanto qualcuno
gli aveva promesso 4 miliardi. Si dovettero fare dei salti mortali
per evitare determinate cose, anche perché la Cassa DD.PP. non
aveva concesso il mutuo, perché con le norme che erano soste
successivamente i mutui venivano dati quando i progetti erano
approvati e i lavori iniziati. Viceversa qui ci trovavamo in una
situazione diversa.
Per queste ragioni chiederei all'Assessore e al Presidente della
Giunta di controllare la cosa e di portarla domani mattina in
discussione, perché non vorrei che approvassimo un finanziamento di
una cifra che non sarebbe dovuta.
Presidente
Anche questa è una richiesta di
rinvio.
Ha chiesto di parlare l'Assessore ai Lavori Pubblici Vallet.
Vallet (UV)
D'accord, pour effectuer la
vérification dont a parlé M. Bondaz.
Presidente
L'oggetto 12143 è rinviato a domani per
la ratifica.
Oggetto n
.
12256 in data 31 dicembre 1992:
Concessione di contributo di lire 15.000.000 al gruppo sportivo
Aosta '92 nelle spese previste per l'organizzazione del II° torneo
internazionale di pallamano - 5° trofeo A. Broccard-Chanoux, in
programma dal 2 al 6 gennaio 1993. (legge regionale 31/1992).
Approvazione e impegno di spesa.
Presidente
Pongo in votazione la ratifica della
deliberazione in oggetto.
Esito della votazione:
Presenti: 29
Votanti: 29
Favorevoli: 28
Contrari: 1
Il Consiglio approva
Oggetto n
.
12280 in data 31 dicembre 1992:
Prosecuzione dei lavori in economia, a mezzo delle ditte Archeos
s.a.s. e Impreval di Verthuy e Gonthier s.n.c. di Aosta, dei lavori
di scavo archeologico a carattere di urgenza nell'area di proprietà
Marcoz-Charrère e soc. immobiliare Muraille sita in via Vevey, ad
Aosta, oggetto di sospensione temporanea ai sensi della legge 1°
giugno 1939 n. 1089 e della legge regionale 10 giugno 1983 n. 56.
Approvazione ed impegno di spesa.
Presidente
Pongo in votazione la ratifica della
deliberazione in oggetto.
Esito della votazione:
Presenti, votanti e favorevoli: 28
Il Consiglio approva all'unanimità
Oggetto n
.
12306 in data 31 dicembre 1992:
Approvazione ed impegno di ulteriore spesa per la corresponsione
dei contributi regionali previsti a favore degli enti locali ed
istituzioni private per l'organizzazione e la gestione durante
l'anno 1992 di centri diurni estivi per minori.
Presidente
Pongo in votazione la ratifica della
deliberazione in oggetto.
Esito della votazione:
Presenti, votanti e favorevoli: 28
Il Consiglio approva all'unanimità
Oggetto n
.
12342 in data 31 dicembre 1992:
Ulteriore proroga delle validità delle disposizioni per il
funzionamento del centro regionale di trattamento delle acque
reflue di Arnad di cui alle deliberazioni di Giunta regionale n.
538, del 18 gennaio 1991 e 12669 del 31 dicembre 1991.
Presidente
Pongo in votazione la ratifica della
deliberazione in oggetto.
Esito della votazione
Presenti, votanti e favorevoli: 29
Il Consiglio approva all'unanimità
Oggetto n
.
12401 in data 31 dicembre 1992:
Approvazione ed impegno di una ulteriore spesa per l'esecuzione
in economia diretta a mezzo della ditta Frigo Rino di La Thuile per
lavori di costruzione di un deposito interrato e di un locale
caldaia presso la caserma forestale di
Pré-Saint-Didier.
Presidente
Pongo in votazione la ratifica della
deliberazione in oggetto.
Esito della votazione
Presenti, votanti e favorevoli: 29
Il Consiglio approva all'unanimità
Oggetto n
.
12405 in data 31 dicembre 1992:
Approvazione ed impegno di una ulteriore spesa per l'esecuzione
in economia di lavori di sistemazione interna degli alloggi della
caserma forestale di Etroubles a mezzo delle ditte Dovina Giacinto,
Meynet Aldo e Gorrex Corrado.
Si da atto che l'Assessore all'Agricoltura, Forestazione e
Risorse Naturali, Perrin non partecipa alla votazione
dell'oggetto.
Presidente
Pongo in votazione la ratifica della
deliberazione in oggetto.
Esito della votazione:
Presenti, votanti e favorevoli: 28
Il Consiglio approva all'unanimità
Oggetto n
.
12403 in data 31 dicembre 1992:
Approvazione ed impegno di spesa per l'esecuzione di lavori di
sistemazione idraulica sul torrente Flassin in Comune di
Saint-Oyen.
Presidente
Ha chiesto di parlare l'Assessore
all'Agricoltura, Forestazione e Risorse Naturali, Perrin.
Perrin (UV)
Je veux simplement justifier la raison
pour laquelle cette déli-bération est parvenue à la ratification du
Conseil comme délibé-ration de Junte plutôt que comme proposition
au Conseil même.
Au mois de décembre est entrée en vigueur la loi concernant les
aménagements hydraulique et de défense du sol, qui a porté un
nouveau financement aussi pour ce qui concerne la défense des
torrents. Donc c'est un pur acte financier, parce que, à travers
une proposition, les services auraient perdu cette somme. Voilà
donc la justification de l'urgence à travers une délibération de
Junte.
L'appel d'offres viendra cependant régulièrement à travers une
proposition au Conseil.
Presidente
Ha chiesto di parlare il Consigliere
Riccarand, ne ha facoltà.
Riccarand (VA)
Se ho capito bene, qui si tratta di
un progetto approvato nel 1990 che deve essere ancora eseguito, per
il quale si devono ancora fare gli appalti delle opere.
Credo allora che ci siano due considerazioni da fare su questo
provvedimento. La prima potrebbe riguardare questa distanza fra la
progettazione e l'esecuzione di queste opere, che non so se è
le-gata a problemi finanziari o che cosa, comunque è piuttosto
stra-no che un progetto che è stato redatto nel 1990 ed approvato
nel 1990, vada in appalto solo tre anni dopo. Ma questa è una cosa,
rispetto al ragionamento che volevo fare, piuttosto secondaria.
La questione più importante è un'altra. Non conosco esattamente
le caratteristiche di questo progetto, però ho la sensazione, dai
dati che qui ci sono, che si tratti di uno di quei progetti di
sistemazione idraulica che si inserisce all'interno di una politica
di intervento sui corsi d'acqua fatta in Valle d'Aosta, che avevamo
sempre criticato e che nella conferenza stampa che si è tenuta la
settimana scorsa, in occasione del piano territoriale paesistico, è
stata giudicata negativamente anche dal responsabile scientifico
del piano, il quale ha sottolineato come oggi ci sia un completo
cambiamento di rotta rispetto alla politica delle regimazioni
idrauliche.
Cioè si ritiene completamente sbagliata la politica di andare a
fare delle opere di difesa spondale con cemento, pietrame, con
inter-venti massicci, per un tipo di intervento di contenimento
natura-listico.
Il prof. Gambino ha citato nella comunicazione che ha fatto
nella conferenza stampa anche i nuovi orientamenti dell'Autorità di
Bacino del Po, che sconsiglia questo tipo di intervento.
Ho la sensazione che qui, probabilmente per delle disponibilità
finanziarie che si sono rese presenti adesso, si vada di fatto ad
attuare un intervento che è progettualmente vecchio e completamente
in contrasto rispetto alle indicazioni nuove che stanno venendo
fuori.
Vorrei capire quali sono le valutazioni dell'Assessore rispetto
a questo tipo di impostazione e come si concilia questo tipo di
provvedimento datato con gli orientamenti nuovi presenti nel piano
territoriale paesistico.
Presidente
Ha chiesto di parlare l'Assessore
all'Agricoltura, Forestazione e Risorse Naturali Perrin, ne ha
facoltà.
Perrin (UV)
J'ai entendu moi aussi les
considérations de M. Gambino lors de la présentation du plan
territorial et pour le paysage.
J'ai entendu dire que l'Autorité du Bassin du Po est en train de
modifier cette attitude, je crois que c'est une modification
extrêmement relative, parce qu'en même temps cette même Autorité
donne des financements aux Régions pour ce genre de travail. Alors
il y a peut-être là une contradiction.
Je sais que le projet qui nous concerne avait été fortement
demandé par la commune, parce qu'il s'agit de mettre en sûreté le
camping qui est tout près de ce torrent.
Comme j'ai dit, il s'agit ici uniquement d'un acte financier,
pour préserver cette somme qui a été indiquée sur ce torrent, mais
il n'y aura pas un appel d'offres immédiat, donc on aura tout le
temps de faire des réflexions si cela sera utile.
Presidente
Ha chiesto di parlare il Consigliere
Riccarand, ne ha facoltà.
Riccarand (VA)
Siccome questo è un provvedimento,
ripeto, approvato nel 1990, non so esattamente quando è stato
redatto ma sicuramente è espressione di una generazione ormai
superata di progettazioni di sistemazioni idrauliche, che è
sottoposta oggi a pesanti critiche. Sappiamo che non solo in Italia
ma in tutta Europa si stanno realizzando opere di demolizione delle
arginature.
Sono passati tre anni da quando è stato approvato questo
progetto, non sono stati aggiudicati e appaltati i lavori,
sicuramente come dice l'Assessore non c'è urgenza di intervenire,
quindi passerà ancora tempo prima che vengano appaltati questi
lavori; nel frattempo sono maturate concezioni nuove, c'è anche una
legislazione nuova in Valle d'Aosta, dove è stata fatta una legge
sulla valutazione di impatto ambientale in cui questi tipi di
intervento rientrano obbligatoriamente.
Pertanto farei una richiesta all'Assessore: se ritiene, può
anche mandare avanti questa deliberazione per un problema di
acquisizione di finanziamenti, ma gli chiederei di impegnarsi
comunque a sottoporre questo progetto, ancorché non sia
obbligatorio, ad una procedura di VIA nell'attesa di espletare gli
appalti, in modo che possa essere verificato alla luce sia della
legislazione regionale più recente, sia degli orientamenti
contenuti in questo piano territoriale paesistico, che ritengo
abbia dei contenuti validi, ma nell'attesa dell'approvazione
dobbiamo evitare di assumere dei comportamenti che siano in
contraddizione con quello che è scritto in questi documenti.
Quindi, se si ritiene di mandare avanti questo provvedimento
esclusivamente per recuperare dei fondi, ma c'è l'impegno a
sottoporre questo vecchio progetto al VIA, sono disponibile a
votare a favore; altrimenti credo che dovremo dare una valutazione
diversa su questo tipo di provvedimento.
Presidente
Ha chiesto di parlare l'Assessore
all'Agricoltura, Forestazione e Risorse Naturali, Perrin.
Perrin (UV)
L'engagement que je peux prendre est de
faire vérifier à l'intérieur ce projet.
Je ne me sens pas maintenant de m'engager obligatoirement sur
l'envoi pour l'évaluation sur l'impact pour l'environnement.
Presidente
Pongo in votazione la ratifica della
deliberazione in oggetto.
Esito della votazione:
Presenti: 25
Votanti: 22
Favorevoli: 22
Astenuti: 3 (Milanesio, Pascale e Riccarand)
Il Consiglio approva
Oggetto n
.
12438 in data 31 dicembre 1992:
Concessione al Comune di Champorcher un contributo di lire
77.707.000 nelle spese da sostenere per i lavori di spostamento di
impianti telefonici (SIP) e di cavi e cabina elettrica (ENEL) che
insistono nell'area interessata alla realizzazione delle
autorimesse interrate in località Chardonney.
Presidente Pongo in votazione la ratifica della deliberazione in
oggetto.
Esito della votazione:
Presenti, votanti e favorevoli: 26
Il Consiglio approva all'unanimità
Oggetto n
.
12535 in data 31 dicembre 1992:
Approvazione ed impegno di spesa per il trasferimento di fondi,
relativi all'esercizio finanziario 1992, al Comune di Aosta in
applicazione della legge regionale 2 marzo 1992, n. 3, concernente
"Interventi per la riqualificazione di Aosta quale moderno
capoluogo regionale".
Presidente
Ha chiesto di parlare il Consigliere
Bondaz, ne ha facoltà.
Bondaz (DC)
Ho cercato di leggere con una certa
attenzione questa delibera. Probabilmente il funzionario che ha
redatto questa deliberazione, pur cercando di presentare la cosa in
termini equi e leciti in base alla legge regionale, ha dovuto
peraltro, sia pur nelle righe, ammettere che qualcosa non era molto
funzionante.
Non vedo come la Giunta regionale abbia potuto fare una delibera
di questo tipo in via d'urgenza, quando la legge dà sì la
possibilità alla Giunta di valutare il programma che il Consiglio
comunale di Aosta andava a fare, ma la delibera doveva essere fatta
come una delibera di Consiglio e non come una delibera di Giunta in
via d'urgenza.
D'altra parte, se ricordo bene, nella legge era previsto che il
Consiglio comunale di Aosta, con una certa procedura, avrebbe
dovuto indicare i programmi sulla base dei quali venivano richiesti
questi soldi, che erano stati messi a finanziamento per favorire un
certo disagio che si era venuto a creare nell'amministrazione
comunale di Aosta, per mancanza di fondi. Almeno così si
sosteneva.
Vedo nella delibera che di programma non se ne parla, ma si fa
solo riferimento al programma degli interventi già approvati con il
bilancio di previsione del 1992. Questa è una formula estremamente
vaga e non sicuramente foriera di validità nei confronti della
legge regionale, che prevede viceversa dei programmi specifici in
ordine alla concessione di questi contributi.
É vero che nella delibera si fa riferimento in modo un po'
caotico ad alcuni sistemi di programma che sarebbero stati
individuati, ma che poi in realtà a mio giudizio non vi sono, e si
fa spesso e vo-lentieri riferimento al carattere di urgenza, per
poter giustificare alla fine la delibera di urgenza da parte della
Giunta regionale.
La legge che a suo tempo il Consiglio regionale aveva votato era
una legge innovativa, che aveva avuto un iter di una certa
difficoltà, sicuramente nuova, ma che pur nella sua novità o nella
sua difficoltà di interpretazione avrebbe dovuto chiarire (e a
nostro avviso lo chiariva) il modo in cui il Consiglio comunale
avrebbe dovuto comportarsi.
A nostro giudizio questo non è assolutamente avvenuto, perché si
fa riferimento quasi esclusivamente alle questioni che riguardano
il recupero abitativo nel quartiere Cogne, come l'installazione di
ascensori e cose di questo genere. Credo che un programma di lavori
debba essere più ampio e più chiaro, per poter far sì che il
Consiglio regionale possa approvare questi finanziamenti.
Non vorrei che andassimo a creare un principio a questo
riguardo, per cui è sufficiente che il Consiglio comunale inserisca
nel programma una certa ipotesi di lavori che devono essere fatti
perché questi vengano considerati dei programmi, che hanno una
valenza completamente diversa rispetto alla indicazione di cose che
il comune intende fare, ma che non rappresentano ancora un
programma in tutte le sue esplicitazioni.
Per queste ragioni credo che questa delibera sarebbe opportuno
che venisse ritirata e che la proposta che il Consiglio comunale ha
fatto venisse rielaborata in una maniera più efficiente e consona a
quelle che sono le disposizioni della legge.
Credo che la maggioranza, come al solito, battendosi con i
numeri e non con le valutazioni obiettive, non possa o voglia
accettare una proposta di questo genere; se lo facesse, andrebbe in
antitesi con quelle che sono le valutazioni che sono state inserite
nella deliberazione di urgenza fatta dalla Giunta stessa.
Per adesso mi fermo qui; ho cercato di fare una valutazione di
ordine generale, non voglio entrare nel particolare per quanto
riguarda i lavori che si ritengono particolarmente urgenti rispetto
ad altri la cui mancanza la città di Aosta soffre; sicuramente le
esigenze abitative sono una delle esigenze più importanti. Ma al di
là di questo credo che il Consiglio comunale
di Aosta avrebbe dovuto essere molto più efficiente e dare alla
Regione un programma più specifico, e non delle indicazioni punto e
basta. Questo è in antitesi con quello che è ben inserito nella
legge che era stata approvata, per cui teoricamente potrebbe essere
una delibera illegittima.
Presidente
Ha chiesto di parlare il Consigliere
Riccarand, ne ha facoltà.
Riccarand (VA)
Effettivamente questa delibera
della Giunta regionale affronta un problema rilevante, che è
l'applicazione della legge regionale 2 marzo 92,. n. 3, concernente
interventi per la riqualificazione di Aosta quale moderno capoluogo
regionale.
Questa legge, lo ricordo, era stata descritta come un importante
provvedimento che avrebbe rappresentato una svolta nel ruolo della
città di Aosta. Si prevedeva in questa legge la presentazione di un
programma globale di interventi che doveva articolarsi su un arco
di tempo di carattere decennale con un cospicuo finanziamento
regionale, per il quale la Giunta regionale era autorizzata anche a
reperire risorse con mutui fino a 150 miliardi.
Questo programma doveva essere redatto in tempi ben precisi,
definiti dall'articolo 2 che indicava le procedure, cioè
l'elaborazione della proposta da parte della Giunta, la
trasmissione al Consiglio comunale, e poi dal Consiglio comunale
doveva arrivare in Regione, alla Giunta prima e poi al Consiglio
regionale per l'approvazione.
É chiaro che rispetto alle potenzialità della legge quello che è
stato prodotto dal Consiglio comunale di Aosta è molto lontano;
quando leggiamo che il Consiglio comunale di Aosta il 15 luglio 92
ha approvato come programma, ai sensi della legge regionale di cui
stiamo parlando, il programma degli interventi già approvati con il
bilancio di previsione 1992 (quindi un bilancio di previsione
approvato alla fine del 1991), ci rendiamo conto che siamo
completamente al di fuori di quelli che erano gli obiettivi
indicati dalla legge regionale.
Ci troviamo di fronte ad un programma che si limita a fare una
richiesta di finanziamenti alla Regione rispetto ad interventi già
da tempo previsti e programmati, vedasi il caso emblematico del
terzo lotto al quartiere Cogne, che sicuramente non rappresenta un
dato innovativo, è una cosa già programmata in un piano di recupero
del quartiere che risale a 7-8 anni fa, e poi una serie di
interventi che sono anche necessari, di adeguamento degli stabili a
determinate norme regolamentari, di installazione degli ascensori
(penso alle Case Fresie Alte, al quartiere Cogne) eccetera; ma
tutto questo non ha nulla a che vedere rispetto al programma che
era indicato nella legge regionale e che doveva servire a dare un
volto nuovo alla città di Aosta.
Quel programma doveva ridisegnare urbanisticamente la città,
doveva contenere le indicazioni sul verde, sulla viabilità, sulle
infrastrutture per il tempo libero, sugli impianti sportivi,
eccetera; questi sono, lo sappiamo, i punti indicati all'articolo
1.
Credo che qui impropriamente si faccia riferimento a quella
legge regionale.
Se la Giunta regionale ritiene opportuno dare un finanziamento
al comune di Aosta per mandare avanti il terzo intervento, per fare
delle opere di manutenzione straordinaria al quartiere Cogne o su
stabili di proprietà del comune, si può benissimo farlo, ma questo
ha ben poco a che vedere con quella che era la legge regionale, e
bisognerebbe chiedere al comune di Aosta di presentare un programma
che sia attinente con quello che la legge regionale prevedeva.
L'altra osservazione che vorrei fare, e che è già stata fatta
anche dal Consigliere Bondaz, riguarda i poteri del Consiglio
regionale e della Giunta regionale.
Leggendo questa delibera, si capisce che c'è stata la
trasmissione di questo programma di interventi dal sindaco della
città di Aosta alla Regione il 10 settembre 1992, e la Giunta ha
tenuto questo programma fermo fino al 31 dicembre 92, quando questo
programma doveva essere trasmesso al Consiglio dopo le valutazioni
fatte dalla Giunta perché assumesse i necessari provvedimenti.
Quindi credo che l'uso dello strumento, deliberazione della Giunta
in questo caso, non si giustifichi.
Esistono da parte nostra delle forti perplessità rispetto ai
contenuti di questa deliberazione, per cui chiediamo dei
chiarimenti.
Presidente
Ha chiesto di parlare il Consigliere
Chiofalo, ne ha facoltà.
Chiofalo (DC)
Devo dire che, trattandosi del
comune di Aosta, mi resta difficile fare delle osservazioni a
questa delibera, perché mai nessuno ha pianto tanto quanto il
sottoscritto o il Presidente del Consiglio, quando era Sindaco di
Aosta, per fare qualche opera pubblica nel territorio del comune di
Aosta.
Nella parte deliberativa di questo punto all'ordine del giorno,
si parla di approvare la spesa di lire 11.700 milioni per
l'attuazione del terzo intervento di recupero abitativo del
quartiere Cogne e per la installazione di ascensori nei fabbricati
dello stesso quartiere.
Come ha detto prima di me il Consigliere Riccarand, mi sembra
che questo non sia attinente con quanto viene previsto nel disegno
di legge, approvato per dare la possibilità al comune di Aosta di
realizzare quelle infrastrutture che tutti da anni auspichiamo.
Fra queste, la realizzazione della zona sportiva, per la quale è
stato approvato un piano di fattibilità del comune di Aosta, quindi
è localizzata l'area per realizzare questo polo sportivo; la nuova
viabilità, per la quale è stato approvato da parte del Consiglio
comunale lo schema strutturale, che prevede un assetto diverso o un
miglioramento dell'assetto viario di Aosta; la realizzazione del
Teatro Polivalente, che tutti aspettiamo e per il quale non basta
rilasciare delle interviste.
Vorrei sapere perché 11.700 milioni vengono tutti dalla
applicazione di questa legge regionale? Mi sembra che ci siano
anche molti finanziamenti di leggi statali che aspettano solo
l'indicazione della destinazione, ma di questi finanziamenti
statali nessuno ne parla.
A me sembra che adottando questo provvedimento in modo così
ingarbugliato, non è che facciamo un buon lavoro anche nei
confronti del comune di Aosta e dei cittadini di Aosta, perché non
vorrei che questa delibera venisse bocciata per illegittimità. In
questa maniera non renderemmo un buon servizio, ma un cattivo
servizio, perché dovremmo iniziare tutto da capo.
Vorrei sapere cosa si intende fare di questa deliberazione; a
mio avviso non si poteva mettere insieme il discorso della
ristrutturazione del terzo lotto del quartiere Cogne con
l'installazione di ascensori, trattandosi in questo caso di opere
di manutenzione per i fabbricati del quartiere stesso.
Ripeto, è una deliberazione anomala e mi riservo di intervenire
ancora dopo i chiarimenti da parte dell'Assessore o del
Presidente.
Presidente
Ha chiesto di parlare il Consigliere
Rollandin.
Rollandin (UV)
Au moment où cette loi avait été
présentée au Conseil régional, on avait mis en évidence une série
de préoccupations et des difficultés par rapport à un système, qui
avait été présenté comme définitif pour régler finalement les
programmes de la ville d'Aoste.
On avait prévu à ce propos une loi spéciale avec un emprunt qui
est plutôt lourd pour l'Administration régionale - n'oublions pas
qu'il s'agit d'un engagement qui va peser d'une façon importante
sur les finances régionales - pour avoir une ville européenne. Si
on va lire les résultats de ce projet, je crois qu'on puisse bien
exprimer quelques doutes.
Mais les doutes sont encore plus forts, si on se rappelle que
toutes les autres communes pour avoir des interventions doivent
présenter des projets, qui vont s'insérer dans les programmes du
FRIO et qui doivent répondre à certaines règles, qui en principe
devaient être les mêmes de ce financement spécial.
Je crois que si on va lire avant tout les résultats des
interventions, sur lesquels je ne veux pas ajouter grand-chose à ce
que les collègues ont déjà dit: en effet il s'agit là de deux
interventions que ne vont pas qualifier la ville d'Aoste, mais ce
sont deux interventions obligatoires qui pouvaient être financées
aussi de la façon dont je parlais, par les programmes FRIO, on ne
peut que souligner qu'il n'y a pas de programme.
En effet on est obligé de dire qu'il est indispensable de
solliciter un action plus forte de la part de la commune, pour
comprendre ce qu'on veut faire de la ville d'Aoste, autrement
encore une fois on doit dire que cette loi spéciale n'a pas
accompli à sa tâche, mais, pire encore, a créé des désavantages par
rapport aux autres commune, au delà des considérations qui avaient
été faites par le Président Bich sur la question de l'autonomie de
la commune.
Mais au delà de ces considérations, j'espère qu'il y ait de la
part de la commune un engagement précis, afin de comprendre
pourquoi doit y être une intervention extraordinaire par rapport à
ce que toutes les autres communes doivent faire, c'est-à-dire un
programme précis de travaux.
En effet on n'a pas pu allouer toute une série de financements;
par exemple 300 millions pour les écoles on n'a pas pu les donner
justement pour les considérations qu'on vient de dire, et alors
quelle est la différence? La différence c'est d'avoir un engagement
précis pour la ville d'Aoste, ce qui est nécessaire pour la petite
commune de Perloz.
On demande à la petite commune de Pontboset ou de Perloz de
faire des programmes, tandis que pour la ville d'Aoste on doit
prendre acte qu'il y a une requête de financement de 11.700
millions de lires pour des aménagements des palais du quartier
Cogne.
J'estime qu'une réflexion doit être faite sur cette loi et sur
le sens d'une intervention de ce genre: ou bien il y a un
engagement fort de la part de la commune pour présenter des projets
qui soient conséquents, ou bien ce serait inutile de maintenir un
financement qui doit être donné à la dernière minute sans qu'il y
ait des programmes précis.
Presidente
Ha chiesto di parlare l'Assessore al
Bilancio e alle Finanze Lavoyer, ne ha facoltà.
Lavoyer (ADP)
Abbiamo già avuto occasione di
discutere su questo argomento, proprio a seguito di una
interpellanza fatta dal gruppo Dc. Con quella interpellanza i
consiglieri della Dc sollecitavano la Giunta a risolvere il
problema legato alla legge regionale 2 marzo 1992, che prevedeva
interventi per la riqualificazione di Aosta quale capoluogo
moderno.
In quella occasione ebbi a rispondere che la difficoltà di poter
dar corso all'attuazione delle procedure relative alla legge
derivava dal fatto che non erano stati completati i programmi
previsti dalle procedure.
Successivamente la Giunta regionale, incontrandosi con i
responsabili della Giunta comunale e con i tecnici del Comune e con
i tecnici dell'Amministrazione regionale, ha individuato, in base
alla documentazione che era stata prodotta all'Amministrazione
regionale, i punti che potevano rientrare nelle finalità previste
dall'articolo 1 della legge.
Infatti la delibera che è sottoposta all'attenzione del
Consiglio mi sembra sufficientemente chiara e trasparente da questo
punto di vista, nel senso che vengono individuate con precisione
gli unici interventi che possono rientrare nelle finalità della
legge. La delibera stessa nel punto 3 del deliberato afferma di
subordinare l'approvazione di ulteriori spese in applicazione della
legge alla presentazione da parte del comune di Aosta di un
programma organico.
Quindi questo primo finanziamento rientra comunque nelle
finalità dell'articolo 1, ulteriori finanziamenti non verranno
prodotti se non sarà presentato il programma organico.
Per quanto attiene le osservazioni del Consigliere Bondaz, non
mi pare che la delibera debba essere per forza una delibera di
Consiglio, perché il punto 3 dell'articolo 2 è sufficientemente
chiaro a questo proposito. Per quanto attiene poi alle scelte degli
interventi, mi riferisco al quartiere Cogne, rimango abbastanza
stupito dalle osservazioni che hanno fatto alcuni consiglieri, in
particolari il Consigliere Riccarand, il quale dice che il
quartiere Cogne è un progetto vecchio.
Ma i progetti vecchi possono benissimo rientrare in un discorso
armonico di un riassetto urbanistico della città di Aosta, non è
che i progetti nuovi possono inserirsi in un discorso armonico e un
progetto vecchio non può essere inserito.
Ritengo che proprio la risoluzione del problema del quartiere
Cogne, il fatto di dare la certezza al comune di Aosta di poter
risolvere questo problema, sia il primo passo perché
l'amministrazione possa finalmente produrre questo programma
armonico su dei dati certi.
Come tutto il Consiglio sa, il discorso del quartiere Cogne non
è finalizzato all'intervento soltanto di quel quartiere, ma aveva
anche la funzione di creare tutta una serie di abitazioni per poter
con un turn-over svuotare il centro storico e dare inizio alla
ristrutturazione del centro storico stesso.
Quindi a me pare che l'intervento previsto da questo deliberato
sia un intervento che va nella direzione delle finalità previste
dall'articolo 1; il deliberato stesso subordina qualsiasi
successiva erogazione di finanziamenti alla approvazione del
programma definitivo, quindi la giunta regionale ritiene che questa
delibera debba essere approvata dal Consiglio.
Presidente
Ha chiesto di parlare il Consigliere
Bondaz.
Bondaz (DC)
Assessore Lavoyer, a questo mondo ci
sono i furbi e quelli che vogliono fare i furbi. Se lei vuol far
passare come un programma quello che non è, allora crediamo che sia
così e buona notte al secchio.
Ma quando mi viene a dire che questo finanziamento è fatto così,
che abbiamo individuato la delibera eccetera, e poi leggo al punto
3 della delibera che si subordina l'approvazione di ulteriori spese
in applicazione della legge regionale n. 3/92 alla presentazione,
da parte del comune di Aosta, di un programma organico, è insito
già nella delibera che la Giunta ha presentato che il programma non
c'è. É in
re ipsa
, è un dato di fatto che il programma non
esiste.
L'articolo 1 della legge, a cui l'Assessore Lavoyer fa
riferimento spesso e volentieri, stabilisce che il comune di Aosta
debba fare un programma.
I lavori che dobbiamo fare per il quartiere Cogne sono lavori
urgenti, indispensabili, che devono essere fatti in ordine alle
questioni abitative del comune di Aosta, e nessuno discute su
questo punto; discutiamo sul fatto che il comune di Aosta non ha
osservato la legge, non ha dato al consiglio regionale quello che
doveva dare per poter applicare quel tipo di legge. Se poi la
Giunta regionale sua sponte ritiene con questa delibera di dare
11.700 milioni al comune di Aosta per proseguire nella
ristrutturazione del quartiere Cogne, noi potremmo anche votarla,
ma non sicuramente utilizzando questa legge.
Quanto poi al fatto che la delibera non debba essere di
Consiglio, ricordo che in questa sede si è fatto spesso il discorso
della centralità del Consiglio regionale; credo che su questo
argomento, che riguarda un finanziamento di non poca entità,
sarebbe stato giusto e interessante che questa giunta regionale,
che parla tanto di trasparenza, avesse portato la delibera in
Consiglio, facendola prima passare se era il caso dalle
commissioni.
Per quanto riguarda il fatto che i consiglieri del Gruppo Dc
ab-biano insistito per l'applicazione di questa legge, mi
sembrerebbe sciocco che non l'avessimo fatto, dal momento che la
legge è stata fatta nel gennaio 1992 ma ancora non era stata messa
in appli-cazione perché il comune non aveva fatto quello che doveva
fare. Adesso, perché c'è stato un interesse da parte di alcuni
consiglieri della Dc, diventa un fatto negativo.
Ma noi chiediamo che la legge venga applicata sulla base di
quelle che sono le disposizioni che sono state a suo tempo
approvate da questo Consiglio.
Se poi si viene qui e si vuole tramutare un qualcosa che esiste
nel bilancio del comune di Aosta come un programma organico che è
previsto dalla legge, allora diciamo che vogliamo fare i furbetti;
con i furbetti noi chiaramente non ci stiamo.
Torno a ripetere: per questa delibera, fatta in questi termini,
ritengo che questa legge non possa essere applicata. Poi date pure
i soldi al comune di Aosta con altri strumenti per quelle finalità,
e noi potremmo anche votare il provvedimento, ma non attraverso
l'applicazione di quella legge regionale, perché è una legge che è
disapplicata dal comune di Aosta e che viene "frodata" (chiedo
scusa del termine) dalla Giunta regionale per dare dei
finanziamenti al comune di Aosta in mancanza di quelli che sono i
requisiti precisi e specifici della legge regionale a suo tempo
approvata da questo Consiglio.
Si dà atto che, dalle ore 18,47, presiede il Vicepresidente
Stévenin.
Presidente
Ha chiesto di parlare il Consigliere
Riccarand, ne ha facoltà.
Riccarand (VA)
Anzitutto sulle competenze e i tempi,
l'Assessore Lavoyer dice che in base al punto 3 dell'articolo 2
della legge la competenza sarebbe della Giunta. Ho in mano
l'articolo 2, comma 3...
(Interviene l'Assessore Lavoyer, senza microfono)
Riccarand (VA)
... come non era del Consiglio?
É scritto qui: "La Giunta regionale entro trenta giorni dalla
data di ricevimento del programma di intervento dal comune di
Aosta, procede alla armonizzazione delle proposte acquisite e
adotta il programma degli interventi per il capoluogo regionale
trasmettendolo al Consiglio regionale per l'approvazione definitiva
ed il relativo finanziamento dell'opera".
Voi avete ricevuto il 10 settembre, prot. n. 18374, la
deliberazione del Consiglio comunale di Aosta del 15 luglio 92, con
cui si approvava il programma degli interventi, ed entro trenta
giorni dovevate trasmetterlo al Consiglio. Ma questo programma non
lo avete mai trasmesso, avete aspettato il 31 dicembre ed avete
fatto una deliberazione di Giunta. Qui siamo completamente al di
fuori dell'applicazione della legge, allora credo che quanto meno
il rispetto di quello che c'è scritto sulla norma vada attuato.
Per quanto riguarda il contenuto di questo programma, ha ragione
il Consigliere Bondaz. Qui ci troviamo completamente al di fuori
dei contenuti della legge regionale; non è stato presentato un
programma come era richiesto dalla legge, dopo di che si può anche
dire che il comune non era in grado, a parte il fatto che questa
legge è stata fatta in accordo con il comune di Aosta, si sapeva
che i tempi erano questi.
É stata stabilita una tempistica molto precisa perché si
valutava che erano mature le condizioni per portare avanti questo
intervento, dopo di che sono saltate tutte le cose.
E allora non si può dire che il terzo intervento della
ristrutturazione del quartiere Cogne rientra in un disegno globale;
è vero, ma in questo programma qui c'è solo quello. Cioè ci fosse
quello con accanto un discorso sul centro storico e su altre cose,
andrebbe benissimo, io non dico che non ci deve entrare; il
problema è che c'è solo quello e non c'è nient'altro, tutto il
resto è solo manutenzione.
E non è neanche vero, come diceva adesso l'Assessore Lavoyer,
che c'è un rapporto fra la ristrutturazione del quartiere Cogne e
la ristrutturazione del centro storico a fini abitativi; non esiste
questo rapporto. Per esistere un simile rapporto, bisognerebbe
avere in mente un progetto, un piano, per cui man mano che si
recuperano abitazioni al quartiere Cogne, metti lì abitanti del
centro storico e poi acquisisci quelle abitazioni e lo
ristrutturi.
Ma siamo lontani anni luce da questa politica, perché il comune
di Aosta, pur avendo la legge regionale 27, che ha quasi dieci
anni, che dà il 90 percento al comune di Aosta per acquisire
fabbricati da utilizzare per abitazioni, non è mai riuscito in base
a quella legge ad acquistare proprio niente, nonostante che offerte
fossero state presentate.
Non esiste una politica di acquisizione del comune nel centro
storico, esiste una proprietà spezzettata nel centro storico che
interviene quando può, a livello individuale; non esiste una
politica del comune di Aosta rispetto al recupero abitativo del
centro storico, quindi l'intervento nel quartiere Cogne non ha
niente a che vedere con la ristrutturazione del centro storico.
Invece è chiaro che in un programma generale questa connessione
potrebbe esistere e sarebbe auspicabile che ciò fosse. Però è vero
che qui non abbiamo un programma, abbiamo semplicemente una
richiesta di finanziamenti del comune di Aosta per cose che erano
già programmate da tempo: il terzo lotto del quartiere Cogne e
interventi di manutenzione.
Allora si poteva dare un finanziamento in base ai fondi che ha
l'Amministrazione regionale per mandare avanti le cose che si
ritengono opportune, ma questo con le finalità e gli scopi della
legge regionale su Aosta Capitale non ha nulla a che vedere.
Presidente
Ha chiesto di parlare il Consigliere
Chiofalo.
Chiofalo (DC)
Più vado avanti più mi sento
mortificato. Secondo me a questa nostra Aosta nessuno vuole bene.
Andiamo sempre cercando le cose più difficili da applicare e non si
danno delle risposte serie e concrete, questo è il guaio.
Credo che qui nessuno sia contro la ristrutturazione del
quartiere Cogne. Innanzitutto a me risulta che per il terzo lotto
del quartiere Cogne sia già partito l'appalto, quindi credo che ci
fossero dei finanziamenti dello Stato; bisogna accertare se questo
è vero oppure no.
La Regione ha sempre dato dei finanziamenti anche per il
quartiere Cogne, ma si trattava di finanziamenti specifici accanto
a quelli statali, per realizzare, ad esempio, le infrastrutture che
adesso la nuova normativa richiede per poter costruire,
infrastrutture che riguardavano garage, fognature, ascensori, ed
altre opere connesse alla ristrutturazione del quartiere, ma non
per la ristrutturazione del terzo lotto. Quindi per quanto mi
riguarda questo non è un programma.
Assessore Lavoyer, lei è stato uno dei relatori di questo piano
di recupero, e si doveva partire per lotti; i due lotti che sono
stati rea-lizzati hanno avuto finanziamenti dallo Stato e sempre
c'è stato il finanziamento dello Stato, perché tutti sappiamo che è
giacente, che il comune di Aosta non si è servito di questo
finanziamento.
Credo che qui ci sia qualcosa che non funziona, che non è
chiaro.
Tutti siamo d'accordo che si debba andare avanti con la
ristrutturazione del quartiere Cogne, anzi noi abbiamo presentato
quella interpellanza, come ricordava l'Assessore Lavoyer, per
l'applicazione del finanziamento dei 150 miliardi per Aosta città
capoluogo; ma non credo che si possa agire così perché non ci sono
i programmi. Questo non è un programma; sono dei lavori che si
vanno a fare in un programma che è già partito.
L'Assessore Lavoyer dice, ma anche la delibera lo specifica, che
questo finanziamento è subordinato alla presentazione di un
programma; allora come Consiglio regionale dovremmo evitare di fare
come hanno fatto al comune di Aosta, dove hanno approvato delle
delibere come giunta e poi la commissione di controllo le ha
bocciate, per cui il comune di Aosta si trova oggi senza il
bilancio approvato.
Non è meglio che riflettiamo e vediamo com'è che possiamo dare
una impostazione più concreta perché queste delibere non siano
bocciate dalla commissione di controllo, per cui bisognerebbe
ripartire un'altra volta da capo?
Per quanto riguarda il discorso della ristrutturazione del
centro storico, questi, caso Assessore Lavoyer, sono tutti sogni
nel cassetto, perché non c'è la volontà politica di attuarli; credo
che mai si possa arrivare ad espropriare stabili all'interno del
centro storico di Aosta.
Nel comune di Aosta il discorso poteva partire solo se partivano
i progetti recupero; in quel caso allora forse il comune di Aosta
veniva ad averne qualcosa, perché il progetto recupero prevedeva un
discorso di tipo immobiliare, che vedeva insieme comune, regione e
privati, il comune forniva i progetti e diceva ai privati che
dovevano intervenire entro 4-5 anni, certamente dando dei
contributi a tasso agevolato, se questi non avessero fatto
l'intervento sarebbe intervenuto il comune con l'esproprio.
Diceva prima il Consigliere Riccarand che il comune di Aosta non
è riuscito ad averli pur deliberando per l'acquisizione di tanti
stabili; la verità è che alla fine non siamo riusciti ad entrare in
possesso di uno stabile.
Chiedo, visto che la delibera non è chiara, di ritirarla e di
vederla in commissione, e di sentire se il comune è in grado di
fornirci un programma completo.
Presidente
Dichiaro chiusa la discussione
generale.
Ha chiesto di parlare l'Assessore al Bilancio e alle Finanze
Lavoyer.
Lavoyer (ADP)
Si può condividere o meno il
contenuto di questo deliberato; volevo solo intervenire per
rispondere al Consigliere Bondaz, ha parlato di furbi e di non
furbi.
Di una cosa non ci si può accusare: che questo deliberato non
sia chiaro e non espliciti tutte le osservazioni che sono state
fatte dai consiglieri.
Poi i consiglieri possono condividerne o non condividerne il
contenuto, però la delibera è estremamente chiara, la delibera è
costruita con tutti i passaggi precisi, specifica le scelte e quali
sono state le decisioni.
Presidente
Ha chiesto di parlare per dichiarazione
di voto il Consigliere Pascale, ne ha facoltà.
Pascale (PSI)
Per dichiarare l'astensione del
Gruppo socialista, cioè di me stesso in questo momento, perché sono
solo, non perché sia contrario ad erogare contributi al comune di
Aosta o alla ristrutturazione del quartiere Cogne, ma perché mi
pare, come hanno già detto i consiglieri che mi hanno preceduto,
che ci sia una forzatura sul piano giuridico nella concessione di
questi contributi ai sensi della legge 3/92. E anche soprattutto
direi per una profonda delusione in rapporto alla risposta che il
comune di Aosta ha saputo dare nei confronti di questa legge
speciale.
Nel comune di Aosta ci sono stato poco dieci anni fa, ma già
allora si parlava della matrigna Regione che non dava i
finanziamenti necessari al comune di Aosta per essere quel
capoluogo che doveva essere, e si richiedeva un intervento a
carattere speciale; quando poi questa legge è stata fatta, dobbiamo
purtroppo rilevare l'inadeguatezza e la insufficienza della
capacità di proposizione da parte del Consiglio comunale di
Aosta.
Mi auguro che questo sia avvenuto per il 1992 dati i tempi forse
ristretti, mi auguro cioè che almeno dal 1993 ci siano risposte
veramente degne di una legge speciale, come è stata fatta per il
comune di Aosta.
Presidente
Ha chiesto di parlare il Consigliere
Bondaz, ne ha facoltà.
Bondaz (DC)
Per annunciare l'astensione del Gruppo
Dc, in quanto riteniamo che la delibera così come è stata
presentata non sia conseguente alle disposizioni della legge
regionale approvata dal Consiglio regionale. Non voglio fare della
polemica con l'Assessore Lavoyer, ma non mi riferivo alla delibera
quando parlavo dei furbetti; mi riferivo a quanto lui aveva detto e
che sembrava fosse qualcosa di meno chiaro, quanto meno sotto
questo profilo, o far passare una cosa per un'altra.
Il Consigliere Chiofalo aveva chiesto il ritiro della delibera,
non abbiamo avuto neanche il piacere di una risposta a questo
riguardo; questo è un sistema veramente nuovo che si è venuto a
creare in questo Consiglio. Con tutte le obiezioni che abbiamo
fatto nel corso della discussione di questa legge, ci asterremo; ci
auguriamo che la Giunta regionale sappia portare alla Giunta
comunale le osservazioni che sono state fatte, perché il Consiglio
comunale possa per il futuro mettersi a posto nel senso di
presentare un programma ben congegnato sulla base del quale possano
essere dati finanziamenti.
Anche perché non vorremmo che questi finanziamenti che sono
stati dati per una motivazione ampia a favore del comune di Aosta,
vengano poi suddivisi in tanti piccoli interventi più o meno
manutentivi che stravolgono quello che era il significato della
legge. Con queste motivazioni il Gruppo Dc si asterrà dalla
votazione su questa delibera, non potendo non fare a meno di dire
che il Consiglio comunale di Aosta è stato abbastanza carente su
questo fatto.
Mi dispiace dire queste cose, ma la Giunta regionale prima di
approvare questa legge avrebbe dovuto sollecitare il Sindaco di
Aosta a fare le cose che deve fare attraverso il Consiglio
comunale, cosa che obiettivamente non è stata fatta, tant'è che
nella delibera si è dovuto dire che il programma non esiste, quindi
non so se questa delibera verrà approvata o meno.
Non facciamo sicuramente delle guerre a questo riguardo, però
viene stravolto il significato di una legge che aveva avuto un
significato ben diverso rispetto a quello per cui viene applicata
in questo momento.
Presidente
Ha chiesto di parlare il Consigliere
Riccarand.
Riccarand (VA)
Per dichiarare che anche il gruppo
Verde Alternativo si asterrà su questa deliberazione, per i motivi
che ho già precedentemente indicato e che mi pare abbia bene
riassunto il Consigliere Pascale nel suo intervento.
Ci troviamo di fronte ad una risposta fortemente inadeguata da
parte del Consiglio comunale di Aosta rispetto alle potenzialità
della legge per Aosta Capitale, però credo che ci sia una
responsabilità oggettiva anche da parte della Giunta regionale,
perché la legge affida alla Giunta regionale una funzione di
armonizzazione e di sollecitazione rispetto al comune di Aosta.
Questo è scritto esplicitamente nella legge, mentre in questo
caso la Giunta si è limitata a recepire questo programma inadeguato
del comune di Aosta, lo ha tenuto nei cassetti fino al 31 dicembre
92 per poi partorire questa deliberazione. Quindi anche sotto
questo aspetto credo che siamo completamente al di fuori dei binari
che erano stati tracciati da una legge che po-teva forse essere
troppo ambiziosa, ma che comunque aveva delle potenzialità che
dovrebbero essere sfruttate molto più ampiamente.
Presidente
Pongo in votazione la ratifica della
deliberazione in oggetto.
Esito della votazione:
Presenti: 27
Votanti: 20
Favorevoli: 20
Astenuti: 7 (Bondaz, Chiofalo, Lanièce, Limonet, Pascale,
Riccarand e Ricco)
Il Consiglio approva
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK