Consiglio Regionale della Valle d'Aosta - Oggetto del Consiglio n. 698 del 28 luglio 2009 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 698 del 28 luglio 2009 - Resoconto
OGGETTO N. 698/XIII - Disegno di legge: "Nuove disposizioni
in materia di bilancio e di contabilità generale della Regione
autonoma Valle d'Aosta/Vallée d'Aoste e principi in materia di
controllo strategico e di controllo di gestione".
TITOLO I
DISPOSIZIONI IN MATERIA DI BILANCIO E DI CONTABILITÀ
GENERALE
CAPO I
DISPOSIZIONI GENERALI
Articolo 1
(Oggetto)
1. Il presente titolo reca disposizioni in materia di
bilancio e di contabilità generale della Regione autonoma Valle
d'Aosta/Vallée d'Aoste, ai sensi degli articoli 2, comma primo,
lettera a), e 3, comma primo, lettera f), della legge
costituzionale 26 febbraio 1948, n. 4 (Statuto speciale per la
Valle d'Aosta), dell'articolo 10 della legge costituzionale 18
ottobre 2001, n. 3 (Modifiche al titolo V della parte seconda della
Costituzione), e nell'ambito delle disposizioni di cui alla legge
26 novembre 1981, n. 690 (Revisione dell'ordinamento finanziario
della regione Valle d'Aosta), e di cui al decreto legislativo 28
dicembre 1989, n. 431 (Norme di attuazione dello Statuto speciale
per la regione Valle d'Aosta in materia di finanze regionali e
comunali).
Articolo 2
(Cooperazione con lo Stato e le Regioni)
1. La Regione e lo Stato si forniscono, reciprocamente e a
richiesta, ogni notizia utile allo svolgimento delle proprie
funzioni nella materia di cui al presente titolo e concordano le
modalità per l'utilizzazione comune dei rispettivi sistemi
informativi e per le altre forme di collaborazione.
2. La Regione promuove e concorda con le altre Regioni lo
scambio di notizie e altre forme di collaborazione, con particolare
riferimento alla ripartizione delle entrate e delle spese nel
bilancio, secondo criteri di omogeneità.
3. La Regione concorre al perseguimento degli obiettivi di
convergenza e di stabilità derivanti dall'appartenenza dell'Italia
all'Unione europea e opera in coerenza con i vincoli che ne
derivano.
Articolo 3
(Pianificazione finanziaria)
1. La Regione, ai fini dell'attuazione delle politiche
regionali nel periodo previsto dal bilancio e del conseguimento
degli obiettivi generali nello stesso periodo, adotta il metodo
della pianificazione finanziaria.
2. A partire dall'anno finanziario 2010, per la realizzazione
delle finalità di cui al comma 1, la Giunta regionale, valutato il
quadro complessivo socio-economico, presenta al Consiglio regionale
il disegno di legge di bilancio per unità previsionali di base,
intendendosi per tali le aggregazioni di capitoli coerenti tra loro
che evidenzino le linee della pianificazione finanziaria.
Articolo 4
(Sistemi informativi e tesoreria regionale)
1. La Regione si avvale di sistemi informativi per
l'elaborazione del bilancio, del rendiconto e per lo svolgimento
delle operazioni contabili e della gestione finanziaria e
patrimoniale di cui al presente titolo. A tal fine, la Regione si
avvale anche del servizio di tesoreria regionale che può collegarsi
ai medesimi sistemi informativi per lo svolgimento delle operazioni
ad esso affidate e per l'elaborazione dei conti giornalieri e
periodici di cassa.
CAPO II
BILANCIO DI PREVISIONE
Articolo 5
(Definizione e validità del bilancio di previsione)
1. Il bilancio di previsione, di seguito denominato bilancio,
è costituito dal bilancio annuale e da quello pluriennale ed è lo
strumento finanziario di programmazione della Regione. Il bilancio
è redatto in termini di competenza e copre un periodo non inferiore
al triennio. Gli stanziamenti previsti nel bilancio annuale
coincidono con gli stanziamenti del primo anno del bilancio
pluriennale.
2. Entro il 31 ottobre di ciascun anno, la Giunta regionale
presenta al Consiglio regionale il disegno di legge di approvazione
del bilancio e una relazione di accompagnamento contenente, tra
l'altro, i criteri adottati per la formulazione delle previsioni di
entrata e di spesa.
Articolo 6
(Natura del bilancio)
1. Il bilancio rappresenta il quadro delle risorse che la
Regione prevede di acquisire e di impiegare durante il periodo
considerato, sulla base della normativa statale e regionale vigente
in materia nonché di quella che si prevede di adottare nel medesimo
periodo.
2. Il bilancio costituisce, in particolare, la sede per il
riscontro della copertura finanziaria di nuove o maggiori spese
previste da leggi regionali a carico del periodo
considerato.
3. L'adozione del bilancio comporta autorizzazione a
riscuotere le entrate e a liquidare le spese, limitatamente al
primo anno del periodo considerato.
Articolo 7
(Equilibrio del bilancio)
1. Nel bilancio il totale delle spese di cui si autorizza
l'impegno, aumentato dell'eventuale disavanzo presunto, deve essere
uguale al totale delle entrate di cui si prevede l'accertamento,
aumentato dell'eventuale avanzo presunto.
2. Ai fini dell'equilibrio del bilancio, nel totale delle
entrate si considerano le operazioni di indebitamento autorizzate
con la legge di bilancio.
3. Nel bilancio il totale delle spese correnti e delle spese
per rimborso di mutui, prestiti e altre operazioni di indebitamento
non può superare il totale delle entrate correnti.
Articolo 8
(Annualità del bilancio)
1. L'esercizio finanziario ha la durata di un anno e coincide
con l'anno solare.
Articolo 9
(Universalità del bilancio)
1. Tutte le entrate spettanti alla Regione e tutte le spese
che competono alla Regione devono essere iscritte nel
bilancio.
2. Sono vietate le gestioni di fondi al di fuori del bilancio
ad eccezione di quelle relative alla gestione dei fondi statali
accreditati per le contabilità erariali speciali.
Articolo 10
(Integralità del bilancio)
1. Tutte le entrate spettanti alla Regione sono iscritte nel
bilancio al lordo delle spese di riscossione e di altre spese ad
esse relative.
2. Tutte le spese che competono alla Regione sono iscritte
nel bilancio integralmente, senza essere ridotte delle entrate
correlative.
Articolo 11
(Struttura del bilancio)
1. Il bilancio è composto:
a) dallo stato di previsione delle entrate;
b) dallo stato di previsione delle spese;
c) dal quadro generale riassuntivo.
2. Le previsioni di bilancio sono articolate, per l'entrata e
per la spesa, in unità previsionali di base.
3. Per ciascuna unità previsionale di base, il bilancio
indica l'ammontare delle entrate che si prevede di accertare o
delle spese delle quali si prevede di autorizzare l'impegno negli
esercizi finanziari cui il bilancio si riferisce.
4. Tra le entrate è iscritto l'eventuale saldo finanziario
positivo presunto al termine dell'esercizio finanziario
precedente.
5. Tra le spese è iscritto l'eventuale saldo finanziario
negativo presunto al termine dell'esercizio finanziario
precedente.
6. Gli stati di previsione e il quadro generale riassuntivo
sono approvati, nell'ordine, con distinti articoli della legge di
bilancio.
7. La legge di bilancio determina, inoltre, il totale delle
entrate delle quali è prevista la riscossione e il totale delle
spese delle quali è autorizzato il pagamento, facendo riferimento
ai volumi complessivi del bilancio, ad esclusione dei movimenti
finanziari relativi alle anticipazioni di cassa e delle poste
contabili che non danno luogo ad effettive movimentazioni di
tesoreria.
8. Il totale delle spese di cui al comma 7 non può superare
il totale delle entrate di cui si prevede la riscossione, tenuto
conto dei presunti saldi iniziali di cassa.
9. La legge di bilancio determina l'ammontare presunto dei
residui attivi e passivi con riferimento ai volumi complessivi del
bilancio.
Articolo 12
(Riepiloghi e allegati al bilancio)
1. Il quadro generale riassuntivo del bilancio indica il
riepilogo delle entrate ripartite per titoli e il riepilogo delle
spese ripartite per funzioni-obiettivo.
2. Il bilancio riporta:
a) il riepilogo delle entrate per macro aree e per aree
omogenee;
b) il riepilogo delle spese per funzioni-obiettivo e per aree
omogenee;
c) il riepilogo delle entrate e delle spese per titoli e per
categorie economiche;
d) il riepilogo delle spese secondo la classificazione
funzionale;
e) il quadro dimostrativo del presunto avanzo o disavanzo di
amministrazione applicato al bilancio.
3. Al bilancio sono allegati:
a) un prospetto nel quale da un lato, per ogni unità
previsionale di base, si espongono distintamente gli stanziamenti
relativi a spese correnti e, dall'altro lato, gli stanziamenti
relativi a spese di investimento, sia nel caso in cui siano
finanziate con apposite assegnazioni di fondi statali e fondi
europei ovvero con risorse proprie della Regione o con ricorso al
credito;
b) l'elenco delle proposte e dei disegni di legge regionali
che trovano finanziamento nei fondi globali;
c) l'elenco delle garanzie fidejussorie principali o
sussidiarie prestate dalla Regione.
Articolo 13
(Classificazione delle entrate)
1. Nel bilancio le entrate sono ripartite, secondo la loro
provenienza, nei seguenti titoli:
a) titolo I, entrate derivanti da tributi propri della
Regione, dal gettito di tributi erariali o di quote di esso
devolute alla Regione;
b) titolo II, entrate derivanti da contributi e trasferimenti
dell'Unione europea, dello Stato e di altri soggetti;
c) titolo III, entrate extratributarie;
d) titolo IV, entrate derivanti da alienazione di beni
patrimoniali, da trasferimenti di capitale e da rimborso di
crediti;
e) titolo V, entrate derivanti da mutui, prestiti e altre
operazioni di indebitamento;
f) titolo VI, entrate per contabilità speciali, che includono
le partite di giro.
2. Le entrate di cui al comma 1 sono ordinate in categorie,
secondo la natura dei cespiti, nonché in unità previsionali di
base.
3. Ulteriori rappresentazioni delle entrate possono essere
indicate in appositi allegati al bilancio.
Articolo 14
(Classificazione delle spese)
1. Nel bilancio le spese sono ripartite nelle seguenti
parti:
a) parte I, spese per l'attività della Regione;
b) parte II, spese per contabilità speciali, che includono le
partite di giro.
2. Nella parte I, le spese sono ripartite in:
a) funzioni-obiettivo, individuate con riguardo all'esigenza
di definire le politiche pubbliche di settore e di misurare il
risultato delle attività amministrative, ove possibile, anche in
termini di servizi finali resi ai cittadini;
b) aree omogenee;
c) unità previsionali di base.
3. Le unità previsionali di base costituiscono le unità
fondamentali della spesa. In una stessa unità previsionale di base
di spesa non possono essere incluse le spese correnti, le spese di
investimento e le spese che attengano al rimborso di mutui,
prestiti e altre operazioni di indebitamento.
4. Ulteriori rappresentazioni delle spese possono essere
indicate in appositi allegati al bilancio.
Articolo 15
(Previsioni delle entrate nel bilancio)
1. Nel bilancio le entrate sono previste secondo la natura,
la provenienza e le modalità di accertamento delle stesse, per
ciascuna classificazione, in base a quanto stabilito dalla
normativa vigente in materia e tenuto conto dello sviluppo delle
entrate tributarie dello Stato, quali risultano dalle previsioni
indicate dai competenti organi del medesimo.
2. Le entrate relative a tributi propri della Regione e al
gettito dei tributi o di quote di tributi erariali sono previste
tenuto conto dell'andamento del loro gettito nei tre anni
precedenti a quello cui si riferisce il bilancio.
3. Le entrate derivanti da trasferimenti e da altre
assegnazioni dello Stato o dell'Unione europea sono previste sulla
base dei criteri stabiliti dalla normativa vigente in materia o
individuati dai competenti organi statali e comunitari. In mancanza
di tali indicazioni si fa riferimento, nel caso di assegnazioni
pluriennali, all'ammontare dell'ultima assegnazione comunicata alla
Regione.
4. Le entrate derivanti da mutui, prestiti e altre operazioni
di indebitamento sono previste nel loro ammontare complessivo e
distintamente per i mutui, i prestiti o le altre operazioni di
indebitamento autorizzati.
Articolo 16
(Previsioni delle spese nel bilancio)
1. Nel bilancio le spese sono previste per ciascuna
classificazione nella misura indispensabile per lo svolgimento
delle attività o degli interventi che, sulla base della normativa
statale e regionale vigente, danno luogo ad impegni di spesa
nell'esercizio cui il bilancio si riferisce.
2. Nel bilancio devono comunque essere previste le somme
corrispondenti agli impegni già assunti che scadono nell'esercizio
finanziario al quale si riferisce. Il bilancio riporta inoltre la
distinzione tra gli impegni già assunti e le somme disponibili per
nuovi interventi.
3. Le spese per l'attuazione delle leggi vigenti, nonché le
spese per il normale funzionamento degli organi e degli uffici
regionali, sono indicate singolarmente o per aggregati, tenuto
conto delle previste variazioni dei prezzi. Le spese relative al
personale sono indicate tenuto conto anche dei previsti accordi
contrattuali.
4. Nel bilancio devono essere previste le spese per gli oneri
derivanti dall'ammortamento dei mutui, prestiti e altre operazioni
di indebitamento che siano già stati perfezionati o dei quali si
prevede il perfezionamento nel periodo di validità del
bilancio.
5. Nel bilancio sono inoltre indicate distintamente le spese
derivanti dagli interventi legislativi che si prevede di adottare
nel corso del primo anno di esercizio del medesimo.
Articolo 17
(Previsioni per le assegnazioni statali)
1. Tutti i fondi assegnati, a qualsiasi titolo, dallo Stato
alla Regione confluiscono nel bilancio, senza vincolo a specifiche
destinazioni.
2. Nei casi di assegnazione di fondi da parte dello Stato
connessi a deleghe di funzioni amministrative, nonché negli altri
eventuali casi di assegnazione di fondi a destinazione vincolata, i
relativi stanziamenti di spesa sono iscritti nel bilancio regionale
nella misura necessaria per far fronte agli impegni previsti per
l'esercizio cui si riferisce il bilancio, salvo l'obbligo di
compensare gli eventuali minori stanziamenti rispetto alle
assegnazioni con maggiori stanziamenti negli esercizi
successivi.
3. Nei casi di assegnazioni di fondi da parte dello Stato
connesse a deleghe di funzioni amministrative e negli altri casi di
assegnazioni di somme di cui al comma 1, la Regione ha facoltà di
stanziare e di erogare somme eccedenti a quelle assegnate dallo
Stato, fatte salve, nel caso di delega, le disposizioni delle leggi
statali che disciplinano le relative funzioni.
4. La Regione ha, inoltre, facoltà, qualora abbia erogato in
un esercizio somme eccedenti a quelle ad essa assegnate dallo
Stato, di compensare tali maggiori spese con minori erogazioni
rispetto alle somme assegnate per lo stesso scopo negli esercizi
successivi.
5. Gli stanziamenti di spesa relativi alle assegnazioni dello
Stato sono di norma iscritti in appositi capitoli, distintamente da
quelli finanziati con fondi regionali.
Articolo 18
(Esercizio provvisorio del bilancio)
1. Il Consiglio regionale può autorizzare con legge
l'esercizio provvisorio del bilancio per un periodo non superiore a
quattro mesi, sulla base del primo anno di esercizio del bilancio
presentato dalla Giunta regionale. Nel caso in cui il bilancio non
sia stato ancora presentato al Consiglio regionale oppure sia stato
respinto e la Giunta regionale non abbia ancora provveduto a
ripresentarlo, l'esercizio provvisorio è autorizzato sulla base del
corrispondente anno dell'ultimo bilancio approvato e delle
successive variazioni.
2. Durante l'esercizio provvisorio del bilancio sono
autorizzati l'accertamento e la riscossione delle entrate senza
limiti di somma, nonché gli impegni di spesa e i pagamenti nei
limiti di tanti dodicesimi delle previsioni del bilancio,
individuato ai sensi del comma 1, quanti sono i mesi dell'esercizio
provvisorio autorizzato.
3. La limitazione di cui al comma 2 non si applica alle spese
obbligatorie previste dalla legge e non suscettibili di impegno o
di pagamento frazionato in dodicesimi.
CAPO III
BILANCIO DI CASSA E BILANCIO DI GESTIONE
Articolo 19
(Bilancio di cassa)
1. Entro trenta giorni dall'approvazione del bilancio, la
Giunta regionale approva il bilancio di cassa, riferito al primo
anno del bilancio, che contiene anche un fondo di riserva. Il
totale delle entrate delle quali è prevista la riscossione e il
totale delle spese delle quali è autorizzato il pagamento è fissato
nei limiti dei volumi complessivi determinati dalla legge di
bilancio.
2. Le modalità di gestione del bilancio di cassa sono
specificate con deliberazione della Giunta regionale.
3. La Giunta regionale, con propria deliberazione, in
relazione alle variazioni del bilancio di cui all'articolo 29, può
disporre, anche contestualmente, la variazione del totale delle
riscossioni previste e dei pagamenti autorizzati in misura comunque
non superiore alle maggiori riscossioni rispetto alle
previsioni.
4. Il prelevamento di somme dal fondo di riserva e le
variazioni del bilancio di cassa sono disposte con provvedimento
del dirigente della struttura regionale competente in materia di
gestione delle spese.
5. Nel bilancio di cassa le entrate derivanti da mutui,
prestiti e altre operazioni di indebitamento sono iscritte, fino
alla concorrenza degli importi autorizzati o perfezionati, ma non
riscossi, nella misura necessaria per colmare l'eventuale
differenza tra le spese e il totale delle entrate iscritte nel
medesimo bilancio di cassa.
6. Per finalità di controllo dei flussi di cassa e di
ottimizzazione della gestione di tesoreria, nonché per ottemperare
alle intese con lo Stato in materia di contenimento del fabbisogno
finanziario, la Giunta regionale può introdurre, anche nel corso
dell'esercizio finanziario, ulteriori vincoli alla gestione di
cassa e disposizioni specifiche di razionalizzazione, controllo e
contenimento dei pagamenti.
7. Al fine di favorire un'equilibrata e coordinata gestione
delle disponibilità liquide della Regione con quelle degli enti,
soggetti e organismi destinatari in via continuativa di
trasferimenti a carico del bilancio, le erogazioni previste dalle
leggi regionali sono effettuate, anche in deroga alle disposizioni
di cui alle medesime leggi, in relazione alla situazione di cassa e
tenuto conto della natura e dinamica dei fabbisogni finanziari dei
predetti enti, soggetti e organismi.
Articolo 20
(Bilancio di gestione)
1. Entro trenta giorni dall'approvazione del bilancio, la
Giunta regionale approva il bilancio di gestione che specifica le
aggregazioni finanziarie del bilancio e che costituisce lo
strumento contabile e finanziario per la gestione e per la
formazione del rendiconto. Nel bilancio di gestione le unità
previsionali di base, sia di entrata che di spesa, sono articolate
in uno o più capitoli e in richieste. Il capitolo costituisce
l'unità fondamentale di classificazione del bilancio di
gestione.
2. Il bilancio di gestione è formato:
a) dallo stato di previsione delle entrate;
b) dallo stato di previsione delle spese.
3. Nello stato di previsione delle spese:
a) gli oneri derivanti dall'ammortamento dei mutui, prestiti
e altre operazioni di indebitamento già perfezionati sono indicati
distintamente da quelli derivanti dall'ammortamento dei mutui,
prestiti e altre operazioni di indebitamento dei quali si preveda
il perfezionamento nel periodo di validità del bilancio;
b) gli oneri per le annualità derivanti da limiti di impegno
precedentemente autorizzati sono tenuti distinti da quelli relativi
ai limiti di impegno per la concessione di contributi
nell'esercizio finanziario al quale il bilancio si
riferisce.
4. Il bilancio di gestione assegna in tutto o in parte gli
stanziamenti di entrata e di spesa alle strutture regionali
competenti per materia.
5. Per ciascuna struttura regionale sono definiti uno o più
obiettivi gestionali che raggruppano le richieste di spesa
assegnate in relazione alla loro finalità.
6. La Giunta regionale definisce, con propria deliberazione,
le modalità di approvazione delle variazioni compensative tra
capitoli appartenenti alla medesima unità previsionale di base o
tra richieste appartenenti allo stesso capitolo, nel rispetto dei
limiti di spesa determinati con legge e del vincolo di destinazione
per le spese finanziate con risorse aventi destinazione
vincolata.
CAPO IV
LEGGI DI SPESA
Articolo 21
(Principi generali)
1. Le leggi regionali che prevedono nuove o maggiori spese o
minori entrate ne indicano l'ammontare e i mezzi finanziari per
farvi fronte, con riferimento al bilancio vigente alla data di
approvazione delle stesse.
2. Le leggi regionali che prevedono nuove o maggiori spese
correnti devono trovare copertura con l'iscrizione di entrate
correnti ovvero con la riduzione di spese correnti.
3. Le leggi regionali, qualora il bilancio per l'esercizio
successivo a quello in corso sia già stato presentato al Consiglio
regionale, indicano inoltre le spese e i mezzi finanziari per farvi
fronte, con riferimento a tale bilancio.
Articolo 22
(Leggi pluriennali di spesa e a carattere pluriennale
permanente)
1. Le leggi pluriennali di spesa in conto capitale
quantificano la spesa complessiva e la sua ripartizione negli
esercizi considerati. La legge finanziaria può annualmente
rimodulare le quote previste per ciascuno degli esercizi compresi
nel bilancio.
2. Le leggi di spesa a carattere pluriennale permanente
quantificano l'onere annuale previsto per ciascuno degli esercizi
compresi nel bilancio, nonché l'onere a regime.
3. Le leggi regionali che autorizzano la concessione di
agevolazioni in annualità determinano, per ciascun limite di
impegno, l'importo, la decorrenza, la durata massima e la copertura
riferita al bilancio. L'iscrizione in bilancio delle annualità
successive alla prima è disposta anche in misura inferiore agli
importi autorizzati, in relazione agli impegni di spesa
assunti.
Articolo 23
(Parere su atti normativi e attestazioni di copertura
finanziaria)
1. Gli atti normativi che comportino conseguenze finanziarie
devono essere corredati da una relazione tecnica, il cui
schema-tipo è approvato con deliberazione della Giunta regionale,
che evidenzi tra l'altro:
a) la quantificazione per anno degli oneri derivanti da
ciascuna disposizione degli stessi, sia come minori entrate sia
come nuove o maggiori spese;
b) i dati e i metodi utilizzati per la quantificazione, le
loro fonti e ogni elemento utile per la verifica tecnica;
c) l'indicazione motivata delle relative coperture;
d) la valutazione degli effetti finanziari degli
stessi.
2. La struttura regionale competente in materia di bilancio,
sulla base di quanto indicato al comma 1, provvede ad esprimere il
parere obbligatorio sugli aspetti finanziari.
3. La struttura regionale competente in materia di bilancio
esprime inoltre l'attestazione obbligatoria di copertura
finanziaria degli oneri derivanti dai decreti del Presidente della
Regione e dell'onere derivante dalla contrattazione collettiva per
il personale regionale, con riferimento a quello da porre a carico
del bilancio regionale.
Articolo 24
(Legge finanziaria)
1. Al fine di adeguare le spese del bilancio agli obiettivi
di politica economica e, comunque, al fine di consentire
l'equilibrio del bilancio, la Giunta regionale può presentare al
Consiglio regionale, contemporaneamente al disegno di legge di
bilancio o di assestamento del medesimo, un disegno di legge
finanziaria con il quale possono operarsi modificazioni e
integrazioni a disposizioni legislative aventi riflessi sul
bilancio. La legge finanziaria è volta a realizzare effetti
finanziari con decorrenza dal primo anno considerato nel bilancio e
non può contenere disposizioni di riforma organica di un
settore.
Articolo 25
(Leggi collegate)
1. La Giunta regionale può presentare al Consiglio regionale,
anche contemporaneamente al disegno di legge di bilancio o di
assestamento del medesimo e al disegno di legge finanziaria, uno o
più disegni di legge collegati alle linee della pianificazione
strategica, con decorrenza dal primo anno considerato nel
bilancio.
CAPO V
VARIAZIONI AL BILANCIO
Articolo 26
(Fondo di riserva per le spese obbligatorie)
1. Tra gli stanziamenti di competenza del bilancio e del
relativo bilancio di gestione sono iscritti uno o più fondi di
riserva dai quali sono prelevate, con deliberazione della Giunta
regionale, le somme occorrenti ad integrare stanziamenti di spese
obbligatorie, tenuto conto degli impegni già assunti e degli
impegni che si prevede di assumere fino al termine
dell'esercizio.
2. I fondi di cui al comma 1 sono tenuti distinti a seconda
che siano destinati al finanziamento di spese correnti o di spese
in conto capitale.
3. L'elenco dei capitoli concernenti le spese obbligatorie è
allegato al bilancio di gestione.
4. In ogni caso, sono obbligatorie le spese per il personale
e per l'ammortamento dei mutui, prestiti e altre operazioni di
indebitamento, nonché le spese stanziate per le garanzie
regionali.
Articolo 27
(Fondo di riserva per le spese impreviste)
1. Tra gli stanziamenti di competenza del bilancio e del
relativo bilancio di gestione sono iscritti uno o più fondi di
riserva dai quali sono prelevate le somme corrispondenti a spese
non incluse nell'elenco dei capitoli delle spese obbligatorie e non
prevedibili all'atto dell'approvazione del bilancio che abbiano
carattere di assoluta necessità, non impegnino in alcun modo i
successivi bilanci e alle quali non sia possibile provvedere in
modo adeguato con gli stanziamenti del bilancio medesimo.
2. I fondi di cui al comma 1 sono tenuti distinti a seconda
che siano destinati al finanziamento di spese correnti o di spese
in conto capitale.
3. I prelievi delle somme di cui al comma 1 sono disposti con
deliberazione della Giunta regionale, che autorizza il prelievo
stesso e l'iscrizione in capitoli di spesa già esistenti o in
capitoli nuovi.
4. L'elenco delle spese per le quali è possibile il prelievo
dal fondo di riserva per le spese impreviste è allegato al bilancio
di gestione.
Articolo 28
(Fondi globali)
1. Tra gli stanziamenti di competenza del bilancio e del
relativo bilancio di gestione sono iscritti uno o più fondi globali
destinati a far fronte agli oneri derivanti dalle proposte e dai
disegni di legge regionali che entrino in vigore dopo la
presentazione al Consiglio regionale del bilancio medesimo, nella
misura ritenuta necessaria per l'applicazione degli stessi.
2. I fondi globali sono tenuti distinti a seconda che siano
destinati al finanziamento di spese correnti o di spese in conto
capitale.
3. I fondi globali sono utilizzabili soltanto ai fini del
prelievo di somme da iscrivere in nuovi capitoli o in aumento alle
assegnazioni di capitoli esistenti dopo l'entrata in vigore delle
leggi regionali che autorizzano le relative spese.
4. Le quote dei fondi globali non utilizzate entro il termine
dell'esercizio finanziario costituiscono economie di spesa.
Articolo 29
(Altre variazioni al bilancio mediante atti
amministrativi)
1. La Giunta regionale è autorizzata, fatte salve eventuali
limitazioni stabilite con la legge di bilancio, ad apportare nel
corso dell'esercizio, con proprie deliberazioni, le variazioni al
bilancio occorrenti per l'iscrizione delle entrate derivanti
da:
a) assegnazioni dello Stato, dell'Unione europea o altre
entrate aventi per legge specifica destinazione, nonché per
l'iscrizione delle relative spese quando queste siano
tassativamente regolate dalla legge;
b) finanziamenti conferiti da enti, associazioni, società e
privati in genere per la realizzazione di manifestazioni e
iniziative di natura culturale, artistica o sportiva organizzate
dalla Regione, al fine di favorire la partecipazione di soggetti
esterni alla spesa regionale e al suo contenimento.
2. Le spese relative alle entrate di cui al comma 1,
derivanti da assegnazioni vincolate a scopi specifici, non
impegnate entro il termine di ciascun esercizio, possono essere
attribuite alla competenza dell'esercizio successivo con
deliberazione della Giunta regionale. Fino a quando non sia
approvato il rendiconto di tale ultimo esercizio, delle predette
spese non si tiene conto ai fini dell'equilibrio del
bilancio.
3. La Giunta regionale è autorizzata ad apportare, con
proprie deliberazioni, le variazioni al bilancio disposte da leggi
regionali entrate in vigore dopo la presentazione al Consiglio
regionale del bilancio e la cui copertura finanziaria sia
adeguatamente prevista nel medesimo.
4. Le leggi che comportano nuove o maggiori spese possono
autorizzare la Giunta regionale ad apportare, con propria
deliberazione, le conseguenti variazioni al bilancio.
5. Relativamente agli stanziamenti di competenza del bilancio
e del relativo bilancio di gestione, con deliberazione della Giunta
regionale possono essere disposti storni di fondi, nel rispetto dei
limiti di spesa determinati con legge e del vincolo di destinazione
per le spese finanziate con risorse a destinazione vincolata, fra
unità previsionali di base diverse:
a) nell'ambito della stessa area omogenea;
b) nell'ambito della stessa funzione-obiettivo, entro il
limite massimo del 20 per cento del totale dello stanziamento
iniziale dell'area omogenea, esclusivamente tra capitoli
appartenenti allo stesso titolo di classificazione della
spesa.
6. Le deliberazioni della Giunta regionale che dispongono le
variazioni al bilancio, ad esclusione di quelle concernenti le
partite di giro e le contabilità speciali, sono pubblicate per
estratto nel Bollettino ufficiale della Regione e sono trasmesse al
Consiglio regionale entro quindici giorni dalla loro
adozione.
7. Ogni altra variazione al bilancio, fatte salve quelle
relative ai capitoli delle partite di giro e delle contabilità
speciali e ai prelievi dai fondi di riserva, deve essere
autorizzata con legge regionale.
Articolo 30
(Modalità d'iscrizione in bilancio delle somme relative al
concorso della Regione per il riequilibrio della finanza pubblica
statale)
1. La legge finanziaria può autorizzare l'iscrizione di un
fondo, nell'ambito delle partite di giro del bilancio, delle
entrate e delle spese relative al concorso della Regione al
riequilibrio della finanza pubblica.
2. Subordinatamente al raggiungimento degli obiettivi di
finanza pubblica correlati al patto di stabilità, la Giunta
regionale provvede, con propria deliberazione, previo parere della
competente commissione consiliare permanente, alle occorrenti
variazioni nella parte entrata e nella parte spesa del bilancio
prevedendo, se necessario, l'istituzione di apposite unità
previsionali di base nonché di capitoli di entrata e di
spesa.
Articolo 31
(Assestamento del bilancio)
1. Entro il 30 giugno di ciascun anno, la Giunta regionale
presenta al Consiglio regionale un disegno di legge ai fini
dell'assestamento degli stanziamenti di competenza del
bilancio.
2. Con il disegno di legge di cui al comma 1, si
provvede:
a) all'aggiornamento dell'ammontare presunto dei residui
attivi e passivi determinato con la legge di bilancio;
b) all'aggiornamento dell'avanzo o del disavanzo finanziario
al termine dell'esercizio precedente.
3. Con il disegno di legge di cui al comma 1 possono,
inoltre, essere introdotte altre opportune variazioni, entro i
limiti di equilibrio del bilancio.
Articolo 32
(Legge regionale di variazione al bilancio)
1. Con legge regionale possono essere autorizzate variazioni
agli stanziamenti delle entrate e delle spese del bilancio.
2. La legge regionale di variazione al bilancio può
autorizzare l'aumento o la riduzione degli stanziamenti dei fondi
di riserva, nonché l'aumento o la riduzione degli stanziamenti dei
fondi globali e le modifiche degli elenchi ad essi
relativi.
3. La legge regionale di variazione al bilancio può
autorizzare l'accensione di ulteriori mutui, prestiti e altre
operazioni di indebitamento indicandone le modalità e le condizioni
ai sensi dell'articolo 36, fermi restando i limiti e i vincoli in
esso stabiliti.
4. Le variazioni di cui al presente articolo non possono
essere approvate dopo il 30 novembre dell'esercizio al quale il
bilancio si riferisce.
Articolo 33
(Divieto di storni)
1. Salvo quanto previsto nel presente capo, è vietato il
trasporto di somme, mediante atti amministrativi, da un'unità
previsionale di base del bilancio ad un'altra.
2. In ogni caso, sono vietati:
a) lo storno di fondi da unità previsionali di base relative
a spese per l'esercizio di funzioni amministrative delegate dallo
Stato alla Regione a unità previsionali di base relative ad altre
spese;
b) lo storno di fondi da un'unità previsionale di base
relativa a spese il cui finanziamento è previsto mediante
un'assegnazione dello Stato con vincolo di destinazione, a favore
di un'unità previsionale di base relativa ad altre spese.
CAPO VI
BILANCI DEGLI ENTI DIPENDENTI DALLA REGIONE ED ENTRATE E
SPESE DEGLI ENTI LOCALI PER LE FUNZIONI DELEGATE
Articolo 34
(Bilanci degli enti dipendenti dalla Regione)
1. I bilanci degli enti dipendenti dalla Regione sono
approvati annualmente nei termini e nelle forme stabiliti dalle
leggi regionali e sono pubblicati nel Bollettino ufficiale della
Regione.
2. Nei bilanci degli enti dipendenti dalla Regione le spese
sono classificate e ripartite secondo criteri omogenei a quelli del
bilancio regionale.
Articolo 35
(Entrate e spese degli enti locali per le funzioni
delegate)
1. In allegato al bilancio regionale è data dimostrazione
riassuntiva delle previsioni relative alle spese da effettuarsi da
parte degli enti locali nel medesimo esercizio finanziario, nello
svolgimento di funzioni loro delegate dalla Regione.
2. Le spese di cui al comma 1 sono classificate secondo i
criteri prescritti per la classificazione delle spese nel bilancio
regionale, nonché secondo la loro classificazione in spese correnti
e in spese di investimento.
3. Le somme assegnate dalla Regione agli enti locali per
l'esercizio di funzioni delegate sono iscritte nei bilanci di tali
enti, nell'ambito della classificazione prevista dalle disposizioni
vigenti, in una categoria all'uopo istituita nell'apposito titolo
e, nell'ambito di questa, in risorse distinte con denominazioni
atte ad individuare precisamente la funzione delegata.
4. Nei bilanci degli enti locali le spese per l'esercizio
delle funzioni delegate dalla Regione sono iscritte nell'ambito
della classificazione prevista dalle disposizioni vigenti per il
bilancio di tali enti. Tali funzioni delegate costituiscono
specifici centri di costo nell'ambito del piano esecutivo di
gestione di cui all'articolo 31 del regolamento regionale 3
febbraio 1999, n. 1 (Ordinamento finanziario e contabile degli enti
locali della Valle d'Aosta).
5. Le leggi regionali che prevedono la delega di funzioni
agli enti locali dispongono adeguate forme di collaborazione nello
svolgimento delle funzioni loro delegate dalla Regione, assicurano
la possibilità del controllo regionale sulla destinazione dei fondi
a tal fine assegnati e ne stabiliscono le modalità di
rendicontazione.
CAPO VII
OPERAZIONI DI CREDITO E GARANZIE
Articolo 36
(Mutui, prestiti e altre operazioni di indebitamento)
1. La Regione può assumere mutui, emettere prestiti ed
effettuare altre operazioni di indebitamento nelle forme e nei modi
previsti dalla normativa statale, sempreché gli oneri futuri di
ammortamento trovino copertura nell'ambito del bilancio.
2. Il rimborso di mutui, prestiti e altre operazioni di
indebitamento è garantito dalla Regione mediante iscrizione nel
proprio bilancio, in apposite unità previsionali di base di spesa,
per tutta la durata del debito, delle somme occorrenti al pagamento
delle rate di ammortamento. Al fine di garantire il puntuale
pagamento dei suddetti oneri, la Regione rilascia al tesoriere
regionale apposita delegazione di pagamento sulle proprie
entrate.
3. Non può essere autorizzata la contrazione di nuovi mutui,
prestiti e altre operazioni di indebitamento se non è stato
approvato dal Consiglio regionale il rendiconto dell'esercizio di
due anni precedenti a quello del bilancio cui i nuovi debiti si
riferiscono.
4. L'autorizzazione alla contrazione di mutui, prestiti e
altre operazioni di indebitamento, concessa con la legge di
bilancio o con le leggi di variazione del medesimo, cessa di aver
efficacia con il termine dell'esercizio cui il bilancio si
riferisce.
5. Le leggi di cui al comma 4 devono specificare la durata
minima dell'esposizione debitoria e l'entità massima del tasso di
interesse. Nelle operazioni di indebitamento a tasso variabile la
misura massima, autorizzata dalla legge, è riferita al tasso
iniziale delle operazioni medesime al momento del
perfezionamento.
6. Le somme iscritte nello stato di previsione dell'entrata
in relazione a mutui, prestiti e altre operazioni di indebitamento
autorizzati, ma non perfezionati entro il termine dell'esercizio,
costituiscono minori entrate rispetto alle previsioni.
7. Le entrate relative a mutui, prestiti e altre operazioni
di indebitamento perfezionati entro il termine dell'esercizio,
anche in forma condizionata, se non riscosse, sono iscritte tra i
residui attivi.
8. Al perfezionamento di mutui, prestiti e altre operazioni
di indebitamento autorizzati si provvede in correlazione con le
esigenze di cassa della Regione.
Articolo 37
(Anticipazioni di tesoreria)
1. Al fine di fronteggiare temporanee deficienze di cassa, la
Giunta regionale è autorizzata a richiedere al tesoriere regionale
l'accensione di anticipazioni di tesoreria per un importo non
eccedente l'ammontare delle entrate accertate nel titolo I del
bilancio, con riferimento all'ultimo bimestre contabilizzato al
momento della deliberazione di richiesta di anticipazione.
2. La Giunta regionale dispone, con propria deliberazione, le
conseguenti variazioni delle partite di giro del bilancio.
Articolo 38
(Garanzie prestate dalla Regione)
1. Le leggi regionali che autorizzano la prestazione di
garanzie fidejussorie principali o sussidiarie a favore di enti o
di altri soggetti, in relazione alla contrazione di mutui o ad
aperture di credito, indicano la durata massima e l'ammontare
massimo complessivo della spesa nonché la copertura finanziaria del
relativo rischio.
2. Nel bilancio di gestione è iscritto un apposito capitolo
avente natura obbligatoria dotato annualmente della somma
presumibilmente occorrente, secondo previsioni rapportate alla
possibile entità del rischio. Nel bilancio di gestione è iscritto,
inoltre, un apposito capitolo di entrata per l'imputazione dei
recuperi delle somme erogate per capitale, interessi, accessori e
spese in relazione alle garanzie prestate dalla Regione.
3. Al bilancio è allegato l'elenco delle garanzie
fidejussorie principali o sussidiarie prestate dalla Regione, con
specificazione della legge autorizzativa, dei beneficiari,
dell'esposizione reale complessiva a carico della Regione alla data
di approvazione del bilancio medesimo, della durata e della fonte
dell'obbligazione per la quale la fidejussione è concessa.
CAPO VIII
GESTIONE DELLE ENTRATE E DELLE SPESE
Articolo 39
(Disposizioni generali)
1. La gestione delle entrate si effettua mediante
l'accertamento, la riscossione e il versamento.
2. La gestione delle spese si effettua mediante l'impegno, la
liquidazione, l'ordinazione e il pagamento.
3. Tutte le operazioni di riscossione delle entrate di
qualsiasi forma e a qualsiasi titolo spettanti o comunque dovute
alla Regione, così come tutte le operazioni di pagamento delle
spese ordinate dalla Regione, devono essere eseguite direttamente
dalla tesoreria regionale con le procedure stabilite dal presente
titolo e dalle altre disposizioni, anche regolamentari, emanate
dalla Regione in materia di finanza regionale.
Articolo 40
(Accertamento delle entrate)
1. L'entrata è accertata quando le strutture regionali
competenti hanno appurato la ragione, determinato l'importo e
individuato il soggetto debitore in base a documentazione
idonea.
2. All'accertamento delle entrate tributarie si provvede per
l'ammontare complessivo risultante dai ruoli emessi o da altri
elenchi adottati entro il termine dell'anno finanziario cui il
bilancio si riferisce oppure per l'ammontare risultante dalle
comunicazioni dei competenti uffici dello Stato.
3. All'accertamento delle entrate provenienti da assegnazioni
dello Stato o dell'Unione europea si provvede per l'ammontare
risultante dalle disposizioni e dai provvedimenti che ne
quantificano gli importi o che ne definiscono i criteri di
attribuzione.
4. All'accertamento delle altre entrate si provvede per
l'ammontare risultante dalle deliberazioni del Consiglio regionale,
della Giunta regionale o da provvedimenti dirigenziali, secondo le
rispettive competenze, dai contratti o da altri documenti e
comunicazioni che ne indicano l'ammontare medesimo.
5. All'accertamento delle entrate concernenti partite che
comunque si compensano nella spesa si può provvedere
contestualmente alla registrazione dei relativi impegni o
all'effettuazione dei relativi pagamenti.
6. Le entrate sono accertate nel loro intero ammontare e
senza alcuna compensazione con eventuali spese a carico della
Regione.
7. Le strutture regionali competenti effettuano le operazioni
di cui al presente articolo e sono tenute ad assumere i
provvedimenti e intraprendere le azioni necessarie all'accertamento
e alla riscossione delle entrate.
8. Alla struttura regionale competente in materia di entrate
compete l'accertamento della devoluzione dei tributi erariali e
delle entrate derivanti da mutui, prestiti e altre operazioni di
indebitamento.
9. In assenza di atti o documenti preventivi concernenti il
credito, l'accertamento è disposto dalla struttura regionale
competente in materia di entrate contestualmente alla riscossione
delle stesse.
Articolo 41
(Riscossione delle entrate)
1. L'entrata è riscossa quando il soggetto che vi è tenuto ha
effettuato il pagamento del relativo importo.
2. Le somme sono riscosse nel loro intero ammontare e senza
alcuna compensazione con eventuali spese delle quali si effettua il
pagamento.
3. Per la riscossione di entrate che abbiano incidenza sul
patrimonio, le strutture regionali che gestiscono le procedure di
alienazione di beni inventariati promuovono le dovute registrazioni
inventariali, ai sensi della legge regionale 10 aprile 1997, n. 12
(Regime dei beni della Regione autonoma Valle d'Aosta).
4. Per la riscossione delle entrate sono riconosciute forme
di pagamento diversificate, anche mediante l'utilizzo di strumenti
interbancari, elettronici o informatici. Restano escluse forme di
pagamento non immediatamente esigibili e disponibili.
5. L'effetto liberatorio dei pagamenti di cui al comma 4 si
determina alla data della quietanza dimostrativa del pagamento o
dell'addebito sul conto del debitore, cui spetta l'onere della
relativa prova.
Articolo 42
(Rinuncia alla riscossione di entrate regionali di modesta
entità e arrotondamento dei versamenti tributari)
1. Non si procede al recupero, all'iscrizione a ruolo e alla
riscossione dei crediti relativi a tributi di competenza della
Regione, comprensivi di sanzioni o interessi, ovvero costituiti
solo da sanzioni o interessi, qualora l'importo dovuto da ciascun
debitore e per ciascun periodo d'imposta non sia superiore a euro
15.
2. Nei limiti di importo di cui al comma 1, non si effettua
il rimborso dei tributi di competenza della Regione.
3. Le disposizioni di cui ai commi 1 e 2 non si applicano ai
proventi delle tasse di concessione per l'esercizio della pesca di
cui alla legge regionale 23 maggio 1973, n. 30 (Istituzione di
tasse di concessione per il rilascio delle licenze per l'esercizio
della pesca nel territorio della Regione Valle d'Aosta).
4. Il dirigente della struttura regionale competente in
materia di entrate provvede agli adempimenti di cui al comma 1 e
predispone la cancellazione dal conto dei residui degli eventuali
relativi crediti già accertati.
5. L'arrotondamento dei tributi di competenza della Regione è
effettuato sulla somma finale che il contribuente deve versare,
comprensiva di imposta, sanzioni, interessi ed eventuali altre
spese.
6. Non si procede alla riscossione di crediti della Regione
aventi natura non tributaria, ad esclusione dei corrispettivi
dovuti per servizi resi a pagamento, di importo pari o inferiore,
per ciascun debitore, a euro 15.
7. Nei confronti del personale cessato dal servizio, la
Regione non procede a rimborsi e non richiede la restituzione di
somme per importi pari o inferiori a euro 15.
8. Per i crediti derivanti dall'applicazione di sanzioni
amministrative che competono alla Regione, non si procede
all'iscrizione a ruolo per importi pari o inferiori, per ciascuna
sanzione, a euro 15.
9. La Regione può rinunciare alla riscossione di entrate di
natura non tributaria, escluse quelle derivanti da corrispettivi
per servizi resi a pagamento, anche per un importo superiore a euro
15 quando il costo delle operazioni di accertamento e riscossione,
per ogni singola entrata, risulti eccessivo rispetto all'ammontare
della medesima.
Articolo 43
(Riscossione rateale di entrate)
1. Fatto salvo quanto previsto dalla normativa vigente in
materia di pagamento rateale delle sanzioni amministrative
pecuniarie e dei debiti di natura tributaria, la struttura
regionale competente è autorizzata a concedere, su richiesta del
debitore, qualora ricorrano motivate circostanze, la rateizzazione
del debito, fino ad un massimo di sessanta rate mensili, purché
l'importo della singola rata sia superiore a euro 15.
2. La rateizzazione è concessa subordinatamente all'addebito
di interessi per il ritardato pagamento.
3. In caso di omesso pagamento della prima rata ovvero,
successivamente alla prima, di due rate consecutive, il debitore
decade dal beneficio della rateizzazione ed è tenuto a pagare il
debito residuo in unica soluzione, senza possibilità di ottenere
una nuova rateizzazione.
Articolo 44
(Regolazione contabile tra debiti e crediti)
1. Qualora la Regione abbia, nei confronti del medesimo
soggetto, un credito avente ad oggetto una somma di denaro e un
debito avente ad oggetto il pagamento di contributi o
l'assegnazione, ad altro titolo, di somme di denaro, entrambi
liquidi ed esigibili, può essere disposta la compensazione legale
dei debiti, ai sensi degli articoli 1241 e seguenti del codice
civile, con conseguente regolazione contabile del pagamento dovuto
dalla Regione mediante emissione di un titolo di spesa commutabile
in ordinativo di incasso.
2. Qualora non si proceda ai sensi del comma 1, i pagamenti
di somme di denaro non dovute in virtù di pronunce giurisdizionali
esecutive possono essere sospesi fino a quando il beneficiario che
sia al contempo debitore di una somma di denaro nei confronti della
Regione non abbia integralmente estinto il proprio debito.
3. La Giunta regionale disciplina, con propria deliberazione,
le modalità attuative delle disposizioni di cui ai commi 1 e
2.
4. Le disposizioni di cui ai commi 1 e 2 non si applicano ai
debiti che costituiscono oggetto di ricorsi amministrativi o
giurisdizionali pendenti.
Articolo 45
(Versamento delle entrate)
1. Le entrate sono versate quando il relativo ammontare è
introitato dalla tesoreria regionale.
2. Il versamento delle entrate si effettua con appositi
ordinativi che indicano gli elementi di cui all'articolo 40, comma
1, nonché il capitolo del bilancio al quale le entrate medesime si
riferiscono per la competenza dell'esercizio o per il conto dei
residui.
3. Gli ordinativi di cui al comma 2 sono emessi dalla
struttura regionale competente in materia di entrate, firmati dal
dirigente della medesima struttura o, in caso di sua assenza o
impedimento, da altro dirigente o funzionario da lui delegato e
sono trasmessi alla tesoreria regionale.
Articolo 46
(Registrazione delle entrate)
1. Gli accertamenti delle entrate, gli ordinativi e le
quietanze rilasciate dalla tesoreria regionale sono registrati
dalla struttura regionale competente in materia di entrate, con
riferimento ai capitoli del bilancio e distintamente per la
competenza dell'esercizio finanziario e per il conto dei
residui.
Articolo 47
(Impegni di spesa)
1. Formano impegno sugli stanziamenti di competenza del
bilancio per l'esercizio finanziario le somme dovute dalla Regione
in base alla legge, a contratto o ad altro titolo a creditori
determinati o determinabili anche successivamente all'atto di
impegno, sempreché la scadenza della relativa obbligazione sia
prevista entro il termine dell'esercizio medesimo. Nel caso di
creditori determinabili successivamente all'atto di impegno,
all'individuazione dei medesimi e alla determinazione delle
relative spettanze provvede la struttura regionale che dispone
l'impegno della spesa, anche ai sensi dell'articolo 49.
2. Gli impegni di spesa sono assunti nei limiti dei singoli
stanziamenti di competenza del bilancio per l'esercizio in corso,
salvo quanto disposto nel presente articolo.
3. Gli impegni per le spese relative al trattamento economico
complessivo del personale dipendente e ai relativi oneri riflessi e
quelli per le somme occorrenti per il pagamento delle rate di
ammortamento dei mutui, prestiti e altre operazioni di
indebitamento, per interessi di preammortamento ed ulteriori oneri
accessori, sono costituiti sul bilancio dell'esercizio senza la
necessità di ulteriori atti.
4. Per le spese in conto capitale riguardanti interventi o
opere oppure concessione di contributi o finanziamenti possono
essere assunte obbligazioni a carattere pluriennale nei limiti
degli stanziamenti previsti dal bilancio pluriennale. Per le
predette spese, gli impegni sono determinati con riferimento alle
quote di lavori la cui realizzazione è prevista entro il termine di
ciascun esercizio, sulla base dell'atto che approva il relativo
progetto definitivo o esecutivo, che autorizza l'esecuzione dei
medesimi interventi o che concede il contributo o il finanziamento
e comunque in misura idonea ad assicurare la copertura delle
obbligazioni in scadenza in ciascun esercizio.
5. L'assunzione di obbligazioni a carattere pluriennale può
essere disposta anche per le spese correnti, quando ciò sia
indispensabile per assicurare la continuità dei servizi, nei limiti
degli stanziamenti previsti dal bilancio pluriennale.
6. L'assunzione di obbligazioni a carattere pluriennale può
essere disposta nell'anno di competenza con decorrenza
dall'esercizio successivo, nei limiti degli stanziamenti previsti
dal bilancio pluriennale, qualora sia indispensabile per assicurare
la continuità dei servizi o a seguito delle particolari procedure e
degli adempimenti per la regolare esecuzione degli interventi. In
ogni caso, formano impegno sugli stanziamenti dell'esercizio le
sole quote di tali obbligazioni che vengono a scadenza nel corso
dell'esercizio medesimo.
7. Per le spese di durata superiore a quella del bilancio
pluriennale si tiene conto, nella formazione dei successivi
bilanci, degli impegni relativi al periodo residuale.
8. In concomitanza con il pagamento a saldo delle somme
relative a ciascun impegno, la struttura regionale che lo propone
deve richiedere alla struttura regionale competente in materia di
gestione delle spese la rettifica delle disponibilità sul
corrispondente capitolo, tenuto conto dell'eventuale differenza tra
l'ammontare dell'impegno e quello complessivo dei pagamenti
disposti a fronte del medesimo.
9. Qualora il pagamento a saldo riguardi l'impegno relativo
alla gestione dei residui, la struttura regionale che lo propone
deve richiedere alla struttura regionale competente in materia di
gestione delle spese la registrazione dell'economia sull'impegno
medesimo.
10. Durante la gestione possono essere prenotati impegni
relativi a procedure in via di espletamento. I provvedimenti per i
quali, entro il termine dell'esercizio, non è stata assunta
l'obbligazione di spesa verso terzi decadono e costituiscono
economia di spesa della previsione di bilancio alla quale erano
riferiti, concorrendo alla determinazione del risultato contabile
di amministrazione.
11. Quando la prenotazione di impegno è riferita a procedure
di gara bandite prima della fine dell'esercizio e non concluse
entro tale termine, la prenotazione si tramuta in impegno e
conservano validità gli atti e i provvedimenti già adottati
relativi alla gara.
Articolo 48
(Controllo di regolarità contabile sugli atti di impegno di
spesa)
1. Le proposte degli atti comportanti impegni di spesa devono
essere trasmesse alla struttura regionale competente in materia di
gestione delle spese per la verifica di regolarità contabile, in
conformità a quanto previsto dall'articolo 59, comma 1, della legge
regionale 23 ottobre 1995, n. 45 (Riforma dell'organizzazione
dell'Amministrazione regionale della Valle d'Aosta e revisione
della disciplina del personale).
2. La struttura regionale competente in materia di gestione
delle spese verifica, in particolare, la pertinenza della spesa al
capitolo del bilancio, la disponibilità dello stanziamento, la
corretta imputazione alla gestione di competenza o a quella dei
residui e la coerente quantificazione della spesa ai sensi di
legge.
3. Nel caso in cui riscontri un'irregolarità nel corso delle
verifiche di cui al comma 2, la struttura regionale competente in
materia di gestione delle spese non procede alla registrazione
dell'impegno e restituisce l'atto, con la relativa motivazione,
alla struttura regionale proponente.
Articolo 49
(Liquidazione delle spese)
1. Le spese di cui all'articolo 47 sono liquidate quando è
individuato il creditore e determinato l'ammontare, sulla base di
documentazione idonea e nei limiti dell'impegno assunto, e quando
sono indicate le modalità per il pagamento.
2. La liquidazione è disposta dalle strutture regionali
competenti, previa verifica dell'adempimento delle condizioni
stabilite nel provvedimento di impegno e, ove occorra, della
rispondenza tecnica delle relative note di spesa alle condizioni
medesime.
3. La struttura regionale competente in materia di gestione
delle spese, in base alle note di spesa e alla documentazione
presentata, riscontra l'esattezza delle somme liquidate, la
rispondenza all'impegno assunto e la relativa capienza, il
riferimento alla gestione di competenza o a quella dei residui ed
effettua la registrazione.
4. Nel caso in cui riscontri un'irregolarità nel corso delle
verifiche di cui al comma 3, la struttura regionale competente in
materia di gestione delle spese non emette il titolo di spesa e
indica alla struttura regionale che ha disposto la liquidazione
della spesa le misure necessarie per la regolarizzazione degli
atti.
5. Per la liquidazione di spese che abbiano incidenza sul
patrimonio, le strutture regionali che gestiscono le procedure di
acquisto di beni da inventariare promuovono le dovute registrazioni
inventariali, ai sensi della l.r. 12/1997.
Articolo 50
(Ordinazione dei pagamenti)
1. Il pagamento delle spese liquidate ai sensi dell'articolo
49 è ordinato mediante mandati diretti, individuali o collettivi
ovvero mediante ruoli per le spese fisse e per altre spese di
importo e scadenza determinati.
2. I titoli di spesa di cui al comma 1 sono emessi dalla
struttura regionale competente in materia di gestione delle spese,
firmati dal dirigente della medesima struttura o, in caso di sua
assenza o impedimento, da altro dirigente o funzionario da lui
delegato.
3. I ruoli di cui al comma 1 indicano, per ogni partita di
spesa, la somma annua dovuta e, ove occorra, l'importo delle rate
da pagare alle singole scadenze.
4. La Giunta regionale può stabilire, con propria
deliberazione, che non sia disposto il pagamento di somme dovute a
titolo di contributi o erogazioni di importo pari o inferiore a
euro 15. In tal caso, la struttura regionale competente in materia
di gestione del bilancio provvede d'ufficio, su indicazione delle
strutture regionali proponenti, alle conseguenti rettifiche
contabili.
5. Il pagamento di somme dovute per prestazioni rese alla
Regione può essere effettuato anche prima dell'inizio o nel corso
della prestazione qualora ciò sia imposto dalla natura del
contratto e, in ogni caso, qualora si tratti di contratti per
adesione.
Articolo 51
(Registrazione dei pagamenti)
1. I titoli di spesa di cui all'articolo 50, comma 1, sono
registrati dalla struttura regionale competente in materia di
gestione delle spese, con riferimento ai rispettivi capitoli di
bilancio, nella gestione di competenza o in quella dei
residui.
2. Nella gestione dei residui la registrazione dei pagamenti
è effettuata tenuto conto dell'esercizio finanziario nel corso del
quale erano stati assunti i relativi impegni.
Articolo 52
(Estinzione dei titoli di spesa)
1. I titoli di spesa sono estinti dal tesoriere regionale
secondo le modalità indicate nei titoli stessi.
2. L'estinzione si effettua, in via ordinaria, mediante
accreditamento sul conto corrente bancario o postale del creditore
ovvero mediante gli altri mezzi disponibili sui circuiti bancario e
postale, secondo la scelta operata dal creditore medesimo.
3. Il pagamento degli stipendi a carico del bilancio della
Regione avviene, in via ordinaria, mediante accreditamento sul
conto corrente bancario o postale del creditore ovvero mediante gli
altri mezzi disponibili sui circuiti bancario e postale, secondo la
scelta operata dal creditore medesimo.
4. I pagamenti alle imprese, alle società e ai
professionisti, dovuti per prestazioni fornite alla Regione, si
effettuano in via esclusiva mediante accreditamento sul conto
corrente bancario o postale del creditore ovvero mediante gli altri
mezzi disponibili sui circuiti bancario e postale, secondo la
scelta operata dal creditore medesimo.
5. Al fine di consentire che tutti i titoli di spesa siano
estinti entro la chiusura dell'esercizio finanziario, il tesoriere
regionale è autorizzato a commutare d'ufficio, ove possibile, a far
data dal 22 dicembre, i titoli di spesa non riscossi in contanti in
assegni circolari non trasferibili, o altri titoli equivalenti non
trasferibili, a favore delle persone autorizzate a riscuotere e a
quietanzare i titoli medesimi.
6. I titoli di spesa estinti ai sensi del comma 5 si
considerano come titoli pagati ai fini del rendiconto generale
della Regione.
7. Il tesoriere regionale effettua i pagamenti derivanti da
obblighi tributari, da somme iscritte a ruolo, da delegazioni di
pagamento e da altri obblighi di legge anche in assenza della
preventiva emissione del relativo mandato di pagamento. Entro
quindici giorni e, comunque, entro il termine del mese in corso, la
Regione emette il relativo mandato ai fini della
regolarizzazione.
Articolo 53
(Residui attivi)
1. Le entrate accertate e non riscosse e le entrate riscosse
e non versate entro il termine dell'esercizio finanziario, nonché
le entrate derivanti da mutui, prestiti e altre operazioni di
indebitamento perfezionati entro tale termine e non riscosse,
costituiscono residui attivi.
2. Le somme iscritte tra le entrate del bilancio e non
accertate entro la fine dell'esercizio finanziario costituiscono
minori accertamenti rispetto alle relative previsioni.
Articolo 54
(Riaccertamento dei residui attivi)
1. Il riaccertamento delle somme da conservare nel conto dei
residui attivi è predisposto dalla struttura regionale competente
in materia di entrate ed è approvato con deliberazione della Giunta
regionale, da adottarsi entro il 31 marzo di ogni anno, sulla base
della seguente classificazione:
a) crediti la cui riscossione può essere considerata
certa;
b) crediti per i quali sono da intraprendere o sono in corso
le procedure amministrative o giudiziarie per la
riscossione;
c) crediti riconosciuti inesigibili.
2. I crediti indicati nelle lettere a) e b) continuano ad
essere riportati nelle scritture contabili e sono affidati alla
riscossione delle strutture regionali competenti. I crediti di cui
alla lettera c), riconosciuti inesigibili dalle strutture regionali
competenti, previa motivata comunicazione alla struttura regionale
competente in materia di entrate, sono eliminati dalle scritture
contabili e annullati dalla Giunta regionale con propria
deliberazione.
Articolo 55
(Residui passivi)
1. Le spese impegnate ai sensi dell'articolo 47 e non pagate
entro il termine dell'esercizio finanziario costituiscono residui
passivi.
2. Le somme stanziate per spese in conto capitale non
impegnate alla chiusura dell'esercizio possono essere conservate in
bilancio, quali residui, non oltre l'esercizio successivo a quello
cui si riferiscono.
Articolo 56
(Riaccertamento dei residui passivi)
1. Il riaccertamento delle somme da conservare nel conto dei
residui passivi è effettuato dalle strutture regionali
competenti.
2. La struttura regionale competente in materia di gestione
delle spese coordina le operazioni di riaccertamento di cui al
comma 1 e lo sottopone alla Giunta regionale per l'approvazione
entro il 31 marzo di ogni anno.
Articolo 57
(Economie di spesa)
1. Le somme iscritte negli stanziamenti di competenza del
bilancio, non considerate residui passivi ai sensi dell'articolo
55, nonché le somme che non sono ulteriormente conservabili nel
conto dei residui passivi ai sensi dell'articolo 56, costituiscono
economie di spesa.
Articolo 58
(Attività economali)
1. La Giunta regionale determina, con propria deliberazione,
da pubblicarsi nel Bollettino ufficiale della Regione, i criteri e
le modalità di gestione delle attività economali.
Articolo 59
(Responsabilità per il maneggio di denaro della
Regione)
1. Chiunque, senza autorizzazione, si ingerisce nel maneggio
di denaro della Regione ne risponde secondo le disposizioni vigenti
per le amministrazioni dello Stato.
Articolo 60
(Autonomia contabile del Consiglio regionale)
1. Per l'esercizio delle proprie funzioni, il Consiglio
regionale dispone di un bilancio autonomo gestito in conformità
alle disposizioni stabilite dal regolamento interno di
contabilità.
2. Le somme stanziate nel bilancio per l'organizzazione e il
funzionamento del Consiglio regionale sono poste a disposizione del
Consiglio medesimo, in una o più soluzioni, e gestite dalle
competenti strutture.
CAPO IX
RENDICONTO GENERALE
Articolo 61
(Impostazione e presentazione del rendiconto)
1. I risultati della gestione sono dimostrati nel rendiconto
generale annuale della Regione.
2. Il rendiconto generale comprende il conto finanziario
relativo alla gestione del bilancio e il conto del
patrimonio.
3. Il rendiconto generale è presentato dalla Giunta regionale
al Consiglio regionale entro il 30 giugno dell'anno successivo
all'esercizio cui si riferisce, unitamente al disegno di legge
predisposto per la sua approvazione.
4. Al rendiconto generale è allegata una relazione
contenente:
a) l'andamento dei singoli titoli delle entrate risultanti
dal rendiconto rispetto alle previsioni;
b) lo stato di attuazione della programmazione regionale
dalla quale emerge il significato amministrativo e finanziario
delle risultanze contabilizzate e in cui sono posti in evidenza i
costi sostenuti e i risultati conseguiti per ciascuna
funzione-obiettivo del bilancio.
Articolo 62
(Conto finanziario)
1. Il conto finanziario comprende:
a) il rendiconto delle entrate;
b) il rendiconto delle spese.
2. Il rendiconto delle entrate e il rendiconto delle spese
sono strutturati sulla base delle aggregazioni finanziarie dello
stato di previsione delle entrate e dello stato di previsione delle
spese del bilancio di gestione. Il capitolo costituisce l'unità
fondamentale di classificazione del rendiconto.
3. Il conto finanziario espone, nell'ordine, per ciascun
capitolo di entrata del bilancio:
a) l'ammontare dei residui attivi accertati nel conto
finanziario dell'esercizio precedente;
b) le previsioni finali in termini di competenza;
c) l'ammontare delle entrate riscosse e versate in conto
residui;
d) l'ammontare delle entrate riscosse e versate in conto
competenza;
e) il totale delle entrate riscosse e versate in conto
residui e competenza;
f) l'ammontare delle entrate accertate nell'esercizio
finanziario;
g) l'eccedenza di entrate ovvero le minori entrate accertate
rispetto alle previsioni di competenza;
h) l'ammontare dei residui attivi proveniente dagli esercizi
precedenti, da riportare al nuovo esercizio;
i) l'ammontare dei residui attivi formatisi nel corso
dell'esercizio finanziario;
j) l'ammontare complessivo dei residui attivi al termine
dell'esercizio finanziario.
4. Il conto finanziario espone, nell'ordine, per ciascun
capitolo di spesa del bilancio:
a) l'ammontare dei residui passivi accertati e riaccertati
nel conto finanziario precedente;
b) le previsioni finali in termini di competenza;
c) l'ammontare dei pagamenti effettuati in conto
residui;
d) l'ammontare dei pagamenti effettuati in conto
competenza;
e) il totale dei pagamenti effettuati in conto residui e
competenza;
f) l'ammontare degli impegni assunti nell'esercizio
finanziario;
g) le economie o le eccedenze di impegni rispetto agli
stanziamenti in termini di competenza;
h) l'ammontare dei residui passivi provenienti dagli esercizi
precedenti, da riportare al nuovo esercizio;
i) l'ammontare dei residui passivi formatisi nel corso
dell'esercizio finanziario;
j) l'ammontare complessivo dei residui passivi al termine
dell'esercizio finanziario.
Articolo 63
(Risultanze del conto finanziario)
1. Nel conto finanziario, il risultato contabile di
amministrazione è determinato in relazione agli elementi di cui
all'articolo 62, tenuto conto:
a) delle giacenze o del deficit di cassa all'inizio
dell'esercizio secondo il conto reso dal tesoriere
regionale;
b) delle entrate riscosse e versate, nonché delle spese
pagate nel corso dell'esercizio;
c) dell'ammontare complessivo dei residui attivi e dei
residui passivi al termine dell'esercizio.
2. Il conto finanziario contiene un prospetto nel quale si
evidenziano le operazioni di cui al comma 1, firmato dal dirigente
cui sono attribuite le funzioni di ragioniere capo e, per la parte
relativa al movimento di cassa, dal tesoriere regionale, quale
attestazione di concordanza con le scritture contabili dallo stesso
tenuto in ordine alle entrate riscosse e versate, nonché in ordine
ai pagamenti effettuati.
3. Al conto finanziario sono allegati:
a) il prospetto di cui al comma 2, in cui sono evidenziate le
risultanze del conto finanziario;
b) il quadro dimostrativo dell'avanzo corrente;
c) il riepilogo generale per ciascuna unità previsionale di
base;
d) il prospetto di riepilogo delle spese e delle entrate
classificate attraverso il sistema informativo sulle operazioni
degli enti pubblici (SIOPE) e delle disponibilità liquide;
e) l'elenco dei residui di stanziamento.
Articolo 64
(Ripiano del disavanzo del conto finanziario)
1. Il disavanzo risultante dal conto finanziario è iscritto
nel bilancio dell'esercizio successivo con la legge di assestamento
che dispone anche le variazioni necessarie per assicurare
l'equilibrio del bilancio.
Articolo 65
(Conto del patrimonio)
1. Il conto del patrimonio indica i valori aggiornati alla
chiusura dell'esercizio finanziario:
a) delle attività e delle passività finanziarie;
b) dei beni mobili e immobili;
c) di ogni altra attività e passività, nonché delle poste
rettificative.
2. Il conto del patrimonio contiene la dimostrazione dei
punti di concordanza tra la contabilità del bilancio e la
contabilità del patrimonio.
3. Il conto del patrimonio contiene un elenco descrittivo dei
beni appartenenti al patrimonio immobiliare della Regione alla data
di chiusura dell'esercizio finanziario al quale si riferisce, con
l'indicazione delle rispettive destinazioni e dell'eventuale
reddito da ciascuno prodotto.
Articolo 66
(Rendiconti degli enti e organismi dipendenti dalla
Regione)
1. I rendiconti degli enti e organismi dipendenti dalla
Regione sono approvati annualmente nei termini e nelle forme
stabiliti dalle leggi regionali che li disciplinano e sono
pubblicati nel Bollettino ufficiale della Regione.
2. I rendiconti di cui al comma 1 sono redatti secondo
criteri di omogeneità rispetto a quello regionale.
Articolo 67
(Rendiconti degli enti locali)
1. Entro il 31 marzo di ciascun anno, gli enti locali
presentano alla Regione il rendiconto riassuntivo delle spese
effettuate nell'esercizio finanziario precedente per lo svolgimento
di funzioni ad essi delegate dalla Regione.
2. Il rendiconto di cui al comma 1 è allegato al rendiconto
generale annuale della Regione e indica, per le singole attività o
per i singoli interventi, le somme assegnate dalla Regione, le
erogazioni effettuate, le somme eventualmente ancora erogabili in
base agli impegni assunti, nonché l'ammontare delle somme da
restituire alla Regione.
CAPO X
SERVIZIO DI TESORERIA
Articolo 68
(Servizio di tesoreria)
1. Il servizio di tesoreria consiste nel complesso delle
operazioni riguardanti la gestione finanziaria della Regione,
inerenti la riscossione delle entrate, il pagamento delle spese, la
custodia dei titoli e dei valori e gli adempimenti connessi,
previsti da disposizioni legislative o regolamentari e
convenzionali.
2. Il servizio di tesoreria regionale può essere affidato ad
una banca autorizzata a svolgere l'attività di cui all'articolo 10
del decreto legislativo 1° settembre 1993, n. 385 (Testo unico
delle leggi in materia bancaria e creditizia), e ad altri soggetti
autorizzati dalla legge.
3. Il controllo sul servizio di tesoreria regionale è
effettuato dall'Assessorato regionale competente in materia di
bilancio e finanze, secondo le forme e le modalità della
convenzione per l'affidamento del servizio medesimo.
4. La convenzione per l'affidamento del servizio regionale di
tesoreria determina, anche mediante il conferimento di delega
operativa, le procedure per l'acquisizione delle entrate spettanti
alla Regione, nonché per la gestione delle disponibilità
finanziarie, dei titoli e di altri beni affidati in
custodia.
5. Le disposizioni di cui al presente articolo si applicano
anche al servizio di tesoreria degli enti e organismi dipendenti
dalla Regione.
Articolo 69
(Responsabilità del tesoriere)
1. Per la responsabilità del tesoriere regionale si fa
riferimento alle disposizioni vigenti in materia e alla convenzione
per l'affidamento del relativo servizio.
2. A seguito della notifica degli atti di delegazione di
pagamento, il tesoriere è tenuto a creare un vincolo sulle
disponibilità della Regione a garanzia della restituzione del
capitale e degli interessi delle operazioni di indebitamento
perfezionate. L'atto di delegazione, non soggetto ad accettazione,
costituisce titolo esecutivo e il tesoriere è tenuto a versare
l'importo dovuto ai creditori alle scadenze prescritte, con
comminatoria di indennità di mora in caso di ritardato
pagamento.
3. Per il discarico della propria responsabilità, il
tesoriere regionale rende conto alla Regione, nei modi indicati
dalle condizioni generali e dalla convenzione di cui al comma 1,
entro il 20 marzo dell'anno successivo a quello cui il conto si
riferisce.
4. Il conto di cui al comma 3 dimostra la giacenza ovvero la
deficienza di cassa alla chiusura dell'esercizio finanziario
precedente, le somme riscosse e le somme pagate per ciascun
capitolo di bilancio nell'esercizio finanziario cui il conto stesso
si riferisce, nonché la giacenza ovvero il deficit di cassa alla
chiusura dell'esercizio finanziario medesimo.
CAPO XI
DISPOSIZIONI TRANSITORIE E FINALI
Articolo 70
(Rinvio)
1. Per quant'altro attinente la materia del bilancio e della
contabilità generale della Regione non espressamente disciplinato
dal presente titolo e sino a quando la Regione non adotti
specifiche leggi valgono, in quanto compatibili, le disposizioni
statali vigenti in materia.
Articolo 71
(Riassegnazione dei residui perenti)
1. Fino al completo esaurimento dei residui passivi
dichiarati perenti agli effetti amministrativi ai sensi
dell'articolo 65 della legge regionale 27 dicembre 1989, n. 90
(Norme in materia di bilancio e di contabilità generale della
Regione Autonoma Valle d'Aosta), è autorizzata l'iscrizione in
bilancio di fondi di riserva, distinti per le spese correnti e per
quelle di investimento, per consentire la loro riassegnazione in
bilancio sia a fronte della richiesta di pagamento dei creditori,
sia nei casi in cui occorra procedere ad una nuova aggiudicazione
di lavori o di parti di essi che, per causa di forza maggiore, il
contraente non sia più in grado di eseguire.
2. I residui di cui al comma 1 sono da considerarsi spese
obbligatorie ai sensi dell'articolo 26.
3. La riassegnazione dei residui di cui al comma 1 ai
pertinenti capitoli nella gestione di competenza ovvero a capitoli
di nuova istituzione è disposta con provvedimento del dirigente
della struttura regionale competente in materia di gestione delle
spese.
4. Fino al completo esaurimento dei residui passivi relativi
alla finanza locale, dichiarati perenti agli effetti amministrativi
ai sensi dell'articolo 65 della l.r. 90/1989, è autorizzata
l'iscrizione in bilancio di fondi di riserva finanziati con le
risorse assegnate alla finanza locale dalla legge regionale 20
novembre 1995, n. 48 (Interventi regionali in materia di finanza
locale), per consentire la loro riassegnazione in bilancio sia a
fronte della richiesta di pagamento dei creditori, sia nei casi in
cui occorra procedere ad una nuova aggiudicazione di lavori o di
parti di essi che, per causa di forza maggiore, il contraente non
sia più in grado di eseguire.
5. La riassegnazione dei residui di cui al comma 4 ai
pertinenti capitoli nella gestione di competenza ovvero a capitoli
di nuova istituzione è disposta con provvedimento del dirigente
della struttura regionale competente in materia di finanza e
contabilità degli enti locali.
Articolo 72
(Concessione di agevolazioni regionali)
1. Le disposizioni che prevedono la concessione, a qualsiasi
titolo, da parte della Regione, di sovvenzioni, contributi, sussidi
ed ausili finanziari e l'attribuzione di vantaggi economici di
qualunque genere a persone, associazioni, enti pubblici e privati,
indicano, in valore assoluto o in percentuale, la misura massima
dell'agevolazione concedibile.
2. La concessione delle agevolazioni di cui al comma 1
avviene nel rispetto dei limiti derivanti dagli stanziamenti
iscritti nel bilancio e del principio della competenza
finanziaria.
3. Alla determinazione dei criteri e delle modalità relative
alla concessione delle agevolazioni di cui al comma 1 si provvede
ai sensi dell'articolo 11, comma 1, della legge regionale 6 agosto
2007, n. 19 (Nuove disposizioni in materia di procedimento
amministrativo e di diritto di accesso ai documenti
amministrativi).
Articolo 73
(Abrogazioni)
1. Sono abrogate, in particolare, le seguenti
disposizioni:
a) la l.r. 90/1989;
b) la legge regionale 7 aprile 1992, n. 16;
c) l'articolo 24 della legge regionale 24 dicembre 1996, n.
48;
d) l'articolo 14 della legge regionale 21 maggio 1998, n.
32;
e) gli articoli 36 e 37 della legge regionale 3 gennaio 2000,
n. 1;
f) gli articoli 3 e 4 della legge regionale 21 agosto 2000,
n. 27;
g) gli articoli 4 e 5 della legge regionale 11 dicembre 2001,
n. 38;
h) l'articolo 2 della legge regionale 11 dicembre 2002, n.
25;
i) l'articolo 4 della legge regionale 19 dicembre 2005, n.
34;
j) l'articolo 2 della legge regionale 12 dicembre 2007, n.
32;
k) la legge regionale 18 aprile 2008, n. 17;
l) l'articolo 3 della legge regionale 10 dicembre 2008, n.
29.
2. A decorrere dalla data di pubblicazione della
deliberazione della Giunta regionale di cui all'articolo 58, comma
1, sono inoltre abrogati i seguenti regolamenti regionali:
a) 6 aprile 1962;
b) 27 febbraio 1979;
c) 27 ottobre 1980, n. 2;
d) 25 febbraio 1982, n. 2;
e) 13 novembre 1984, n. 1;
f) 9 marzo 1988, n. 4;
g) 27 gennaio 1992, n. 1.
Articolo 74
(Disposizioni transitorie e finali)
1. Le disposizioni del presente titolo concernenti il
bilancio ed il rendiconto entrano in vigore con la presentazione,
rispettivamente, del bilancio e del rendiconto per l'anno
finanziario 2010.
2. La Giunta regionale stabilisce, con propria deliberazione,
le modalità attuative e ogni altro adempimento o aspetto, anche
procedimentale, necessari alla piena applicazione del presente
titolo.
3. In sede di prima applicazione, le modalità di gestione del
bilancio di cassa e la disciplina delle variazioni compensative del
bilancio di gestione di cui all'articolo 20, comma 6, sono definite
con la deliberazione della Giunta che approva i bilanci
stessi.
4. Gli importi di cui agli articoli 42, 43 e 50 possono
essere periodicamente rideterminati con la legge di
bilancio.
5. Ogni riferimento agli obiettivi programmatici, contenuti
in leggi o regolamenti regionali, deve intendersi effettuato alle
corrispondenti aree omogenee.
TITOLO II
PRINCIPI IN MATERIA DI CONTROLLO STRATEGICO
E DI CONTROLLO DI GESTIONE
Articolo 75
(Oggetto)
1. Il presente titolo detta i principi in materia di
controllo strategico e di controllo di gestione, in applicazione
dell'articolo 10, comma 4, del decreto legislativo 30 luglio 1999,
n. 286 (Riordino e potenziamento dei meccanismi e strumenti di
monitoraggio e valutazione dei costi, dei rendimenti e dei
risultati dell'attività svolta dalle amministrazioni pubbliche, a
norma dell'articolo 11 della legge 15 marzo 1997, n. 59).
Articolo 76
(Controllo strategico)
1. La Regione adotta il metodo della pianificazione
strategica.
2. Il controllo strategico mira a verificare l'effettiva
attuazione delle politiche e degli obiettivi definiti in sede di
pianificazione strategica. In particolare, l'attività di controllo
consiste nell'analisi di coerenza delle azioni programmate con le
linee della pianificazione strategica, al fine di individuare
eventuali scostamenti e relativi rimedi.
Articolo 77
(Controllo di gestione)
1. Al fine di valutare l'efficacia, l'efficienza e
l'economicità dell'azione amministrativa, la Regione adotta il
metodo del controllo di gestione.
2. Ai fini di cui al comma 1, la Regione utilizza la
contabilità analitica, intendendosi per tale il sistema contabile
che rileva e analizza i costi e i ricavi di gestione.
Articolo 78
(Procedure di attuazione)
1. La Giunta regionale definisce le modalità per l'attuazione
del presente titolo, individuando, in particolare:
a) le strutture responsabili della progettazione e
dell'attuazione del controllo strategico e del controllo di
gestione;
b) la tipologia di indicatori da utilizzare nonché le
modalità e la frequenza di rilevazione e di analisi dei
dati.
2. Ai sensi dell'articolo 18, comma 1, della l.r. 19/2007, le
disposizioni relative al diritto di accesso ai documenti
amministrativi non si applicano alle attività di controllo
strategico e di controllo di gestione.
3. Il Presidente della Regione presenta al Consiglio
regionale una relazione annuale sull'attuazione del presente
titolo.
Président
- Nous ouvrons la discussion générale sur le
projet de loi n° 42, inscrit au point n° 21 de l'ordre du jour. Le
collègue Rosset ce matin a présenté son rapport, maintenant j'ouvre
la discussion générale.
La parole à l'Assesseur au budget, aux finances et au
patrimoine, Lavoyer.
Lavoyer (FA)
- Grazie, Presidente. Nel ringraziare anche
il relatore per l'esaustiva relazione, volevo solo limitarmi a due
considerazioni più di carattere politico, perché c'è poco da
aggiungere alla relazione che è stata approfondita in modo generale
da parte del relatore Rosset. Gli aspetti che mi preme sottolineare
di questo intervento sono la caratteristica programmatoria del
documento che andremo ad approvare... la modifica del documento che
andremo ad approvare; infatti avremo un unico documento di bilancio
che conterrà sia il bilancio di previsione annuale, sia il bilancio
di previsione triennale. Questo è un aspetto molto importante,
perché all'interno di tale documento molto più ridotto dal punto di
vista della dimensione e dei contenuti ci saranno con chiarezza
quelle che abbiamo definito le unità previsionali di base, quindi
le previsioni di spesa sui grandi obiettivi, sui grandi temi che
sono alla base delle linee di politica non solo finanziaria da
parte di questa maggioranza. Nel consuntivo ci sarà ancora invece
un documento di dettaglio, quindi ci sarà la possibilità nel
documento contabile del consuntivo di andare a verificare nel
dettaglio l'attuazione del programma fatto con il bilancio di
previsione.
L'altro aspetto importante è la soppressione dell'istituto della
perenzione amministrativa. Come tutti i colleghi sanno, trascorsi
due anni per le spese correnti e tre anni per le spese di
intervento, queste previsioni di bilancio vanno tecnicamente in un
fondo di riserva. Assume un'importanza ancora superiore il fatto
che, con questo istituto della prevenzione amministrativa che viene
soppresso, nella fase di contabilità che stiamo vivendo, con il
Patto di stabilità, le entrate dei fondi che vengono riutilizzati
non saranno in capo all'annualità del bilancio di gestione. Questo
è molto importante in tale fase, dove c'è purtroppo un vincolo,
quello del Patto di stabilità, che non ci permette di utilizzare
tutte le risorse e le entrate del nostro bilancio. Importante è
anche l'abrogazione delle disposizioni in materia di incassi e di
pagamenti della Regione: l'abrogazione della legge n. 17, quindi
con questo documento andiamo a riordinare la materia. Qui voglio
sottolineare l'aspetto dell'innovazione importante: abbiamo
ottenuto, grazie alla firma digitale, che i singoli mandati hanno
un pagamento medio entro i 5 giorni; possiamo dirlo, è un risultato
molto importante soprattutto se lo confrontiamo con quanto avviene
a livello nazionale.
Molto importante dal punto di vista politico è il titolo II dove
andiamo ad introdurre la pianificazione, il controllo strategico e
il controllo di gestione, quindi un'azione specifica di controllo
delle modalità di attuazione del bilancio, delle modalità della
spesa e dell'attuazione anche dal punto di vista della
responsabilità che i singoli dirigenti hanno. Nel controllo di
gestione altro aspetto determinante è la contabilità analitica, che
significa un'analisi del documento per centri di costo, quindi per
finalità e per obiettivi. Allo stato delle cose sappiamo quanto
costa il personale nella sua globalità, non c'è una suddivisione
dei costi per i vari obiettivi, i vari settori in cui diciamo ad
esempio il personale agisce. Con la contabilità analitica andiamo
ad avere una contabilità finalizzata ad un'evidenziazione dei
centri di costo.
Sostanzialmente ci premeva sottolineare questi aspetti che dal
punto di vista politico caratterizzano tale documento di legge che
andiamo a discutere e ad approvare come innovativo e soprattutto
rispettoso degli impegni che a suo tempo avevamo preso con il
Consiglio regionale in sede di abrogazione del PREFIN.
Président
- La parole au Conseiller Louvin.
Louvin (VdAV-R)
- Grazie, Presidente.
"Une fois n'est
pas coutume"
, ma abbiamo il dovere di esprimere apprezzamento
per quanto riguarda l'introduzione di questo disegno di legge in
aula, anche ad opera di una relazione che ci sembra avere trasmesso
per l'essenziale, in modo personale, ma approfondito, le
valutazioni che sono state largamente condivise in Commissione da
tutti i suoi componenti e fatta quindi a regola d'arte per
concludere - anche questo va sottolineato - un percorso che ha dato
la possibilità, il tempo e gli strumenti a chi lo ha desiderato di
approfondire i vari risvolti di tale legge. Come gruppo, siamo
privi di competenze professionali specifiche, ma mi pare che non
abbondino in questa legislatura neanche in senso generale fra di
noi... al di là di qualche lodevole eccezione... che consentano di
svolgere un lavoro estremamente approfondito. L'apprezzamento lo
vogliamo rivolgere qui al metodo che è stato scelto anche da parte
della Regione, delle Giunte regionali che si sono susseguite, le
ultime che hanno messo mano in questi ultimi 2-3 anni alla
revisione di questa legge, perché si tratta di un provvedimento
maturato attraverso una riflessione sull'esperienza e un confronto
con le altre Regioni, condotto con molta serietà; di questo va reso
merito a chi, oltre all'Assessore e agli Assessori, se ne è fatto
carico. Una sottolineatura di merito particolare per avere aperto
in qualche modo la strada, anche per non fare torto a nessuno di
quelli che professionalmente vi hanno dato il proprio concorso in
questi ultimi mesi, in questi ultimi anni, la vorremmo spendere per
Mme Bertin, che nel suo ruolo di Dirigente fino a pochi mesi fa è
stata fra i promotori dell'iniziativa di una revisione di legge che
era ampiamente necessaria. Non solo una rispolverata, ma una
rivoluzione del nostro sistema di contabilità regionale, da quanto
abbiamo potuto verificare e approfondire, che intanto ci metterà
fin da subito di fronte ad un assetto nuovo del nostro bilancio e
quindi ci obbligherà ad aggiornarci in termini di modalità di
studio, di controllo, di attenzione sulle singole partite.
L'Assessore e il relatore Rosset sono stati molto precisi
nell'evidenziare quella che anche a nostro modo di vedere potrà
rappresentare la svolta di questo disegno di legge: l'introduzione
della contabilità analitica. L'ignoranza che mi è propria in
particolare in questa materia mi ha obbligato ad andare ad
approfondire la consistenza e la natura di questa contabilità.
Credo che vi sia nella scelta di aver adottato questa sistematica,
come una delle tante possibili sistematiche di rilevazione dei dati
economici, una scelta felice proprio per la possibilità di
ricostruire l'imputazione delle scelte a chi andranno ricondotte, a
chi ne sarà il responsabile rispetto a quel
mare magnum
che
abbiamo conosciuto in tanti anni del bilancio regionale, in cui
distinguere le spese gestionali dalle spese di investimento,
saltabeccare da un capitolo all'altro era un esercizio abbastanza
frustrante e riconduceva la stessa discussione del bilancio in
termini alquanto risibili e discutibili quanto meno. Siamo quindi
contenti che vi sia l'introduzione di una tecnica nuova, che potrà
darci una tempestività di informazione di rilievo del dato
economico, dell'allocazione delle risorse, della rendita delle
politiche che vengono adottate. Su questo siamo quindi
perfettamente in linea con la proposta proveniente dal Governo
regionale, che è maturata all'interno delle strutture tecniche di
servizio e siamo anche convinti che sia una scelta ormai
ineludibile, ma positiva quella dell'introduzione di una cornice
che ci pare ancora leggera, perché limitata soltanto ai grandi
principi delle tecniche e delle modalità di controllo di gestione e
di controllo strategico. Su questo ho la sensazione che dovremo
tutti... ovviamente chi avrà il timone delle operazioni di
controllo strategico dalla Giunta regionale... ma anche il
Consiglio regionale in sede di valutazione dei risultati di
controllo di gestione dovrà avere un maggiore coinvolgimento e una
maggiore implicazione. Siccome peraltro queste modifiche hanno in
qualche modo perfezionato il percorso di delegificazione di
bilancio, ossia hanno sciolto dal livello della legge al livello
amministrativo il luogo di definizione di queste allocazioni di
risorse, dove andiamo a mettere questi soldi e hanno assegnato in
modo ancora più rilevante al dirigente delle singole strutture le
competenze di variazione di cassa, così mi pare di aver capito
dalla lettura del documento, questo non può che obbligare noi ad un
lavoro supplementare di attenzione e di valutazione per vedere in
che modo all'indirizzo politico complessivo che si dà in quest'aula
corrisponde da parte dei dirigenti... che avranno mano libera
all'interno dei loro capitoli di bilancio ovviamente, non in modo
indiscriminato, per riorientare su un capitolo, piuttosto che
sull'altro, o quanto meno all'interno di uno stesso capitolo su
singole voci di spesa... la possibilità di ridefinire l'utilizzo
delle risorse loro assegnate. Su questo credo che dovremo dotarci
di strumenti, di un modo di operare diverso della stessa
Commissione.
Nel primo anno di legislatura abbiamo avuto l'impressione che la
II Commissione si trovasse spesso di fronte al dubbio sul modo di
procedere, fino dove si poteva spingere, cosa poteva e doveva fare
concretamente, ne sono anche scaturite delle discussioni
soprattutto in ordine alla funzione della valutazione della
compatibilità con il bilancio di determinate leggi, che non hanno
portato ancora ad una chiarezza totale. Credo che la II Commissione
consiliare, la Commissione affari generali avrà da diventare matura
rispetto a questo nuovo strumento e potrà, se lo vorrà - e da parte
nostra ci impiegheremo affinché questo succeda -, dotarsi di
strumenti di osservazione più attenta e più approfondita, perché il
controllo strategico è rimesso interamente nelle mani
dell'Esecutivo, così è nella sua logica, così deve essere. Ci siamo
limitati, ma lo crediamo utile, a proporre con un emendamento in
modo che vi sia una comunicazione semestrale alla Commissione
consiliare delle risultanze di tale lavoro, ci auguriamo che questo
venga recepito, è nella linea di quanto ci siamo detti, quanto meno
l'abbiamo sottolineato come importante all'interno della
Commissione al momento dell'esame del provvedimento. Annuncio nella
foulée
dell'intervento in modo da evitare moltiplicazione di
interventi ulteriori se non per necessità quando si illustreranno i
singoli emendamenti, il senso di altre due sottolineature che
prendono corpo nell'emendamento n. 1 e nell'emendamento n. 2 a
questo disegno di legge.
L'Assessore ha concluso poco fa il suo intervento richiamando il
PREFIN, istituto di scarsa fortuna, perché ha attraversato soltanto
lo spazio di una legislatura ed è caduto in desuetudine prima della
fine della stessa, poi eliminato al momento dell'adozione del
bilancio 2009. Abbiamo sottolineato a quel momento, come
ricorderanno i colleghi, l'assenza di una valida alternativa, di un
momento che sia momento di discussione politica sul dove andiamo,
cosa stiamo facendo, dove andremo a mettere non nel dettaglio, ma
nelle grandi linee le risorse di cui dispone la Regione. A noi pare
che il momento della
rentrée
politica del dopo estate, il
mese di settembre sia un momento nel quale ci sarebbe tutto l'agio
non per ingolfare i lavori del Consiglio, ma per avere una giusta
attenzione su quello che sappiamo essere già in quella fase un
lavoro in stato di avanzata progressione. È nel corso dell'estate
che i servizi acquisiscono sostanzialmente le valutazioni delle
varie unità dirigenziali, che indicano il fabbisogno per l'anno
successivo, è nel corso dell'estate che si fanno le prime
valutazioni sulle risorse disponibili per il bilancio dell'anno
successivo. Aspettare di essere all'ultimo minuto, ossia di essere
al momento della consegna del bilancio già stampato per avviare un
dibattito politico non sembra a noi una tempistica particolarmente
fruttuosa per questo Consiglio, ci taglia fuori, ci elimina in ogni
modo da una discussione politica che non deve interessare e non
interessa sicuramente solo un campo del Consiglio, ma interessa
tutta l'Assemblea. La forma che abbiamo dato a questo emendamento è
quella della trasmissione di una relazione riassuntiva delle linee
di bilancio. Vorrei rassicurare il collega Cerise che sono tutti
attentissimi in quest'aula e che quindi non corriamo il rischio che
sia persa neanche una parola... l'invio di questa relazione
riassuntiva è, a nostro modo di vedere, di qualche utilità affinché
vi sia fra il mese di settembre e il mese di ottobre un'espressione
di orientamento e di indirizzo politico guidata anche dalla
proposta proveniente dall'Esecutivo, dalla scelta che fa la Giunta
regionale di distribuire a grandi linee queste risorse e quindi ci
permette di avere... noi lo abbiamo individuato nella Commissione
proprio per non appesantire e per non gravare di ulteriore
lunghezza di discussione anche l'aula... ma quanto meno in quella
sede, in un dibattito che può essere franco e aperto, la
valutazione sui nodi del bilancio. Il bilancio in fondo va
preparato anche di fronte all'opinione pubblica, va annunciato non
solo per conferenze stampa, permetteteci di ritenere utile che vi
sia dibattito allargato su dove andiamo a collocare quelle che
speriamo ancora essere risorse cospicue, ma che potrebbero essere
anche risorse calanti. In queste condizioni aprirci nel corso del
mese di settembre, entro la prima decade di settembre, ad una
valutazione di questa relazione, entro la fine del mese di
settembre alla possibilità di discuterne tranquillamente in
Commissione, ci sembra un indirizzo che possa essere accolto, non
certamente in via sostitutiva del PREFIN, perché aveva una
complessità e una pesantezza superiore, ma nei termini di uno
scambio di opinioni e di una valutazione congiunta sulle linee del
futuro documento contabile.
L'altro aspetto sul quale riteniamo di poter portare un
suggerimento emendativo, quindi la proposta di arricchire questa
legge, è nell'idea che questa Regione abbia, nel momento del
bilancio, sott'occhio anche la situazione delle proprie
partecipate. È un tema che stiamo discutendo da tempo soprattutto
in Commissione, credo che ci manchi ancora una visione complessiva
di cosa succede in questa parte del mondo economico e
amministrativo a raccordo fra risorse pubbliche e utilizzo con lo
strumento societario privato di questi fondi. La proposta che
avanziamo è quella di una presentazione di bilancio consolidato
delle partecipate, è un'idea molto semplice che indica come
possibile e presentabile di fronte a questa Assemblea, al momento
della discussione del bilancio, di uno stato patrimoniale e di una
nota integrativa, che potrebbero darci la visione di insieme delle
risorse che stiamo muovendo. Nel corso degli ultimi 12 mesi abbiamo
allocato decine di milioni di euro sul sistema delle partecipate,
lo facciamo costantemente, lo si fa anche a volte senza nemmeno
transitare per questo Consiglio al momento della decisione, che vi
sia quanto meno un momento durante l'anno in cui prendiamo
conoscenza e consapevolezza di avere un conglomerato di queste
dimensioni, di sapere quale ne è il beneficio reale e come stiamo
utilizzando questo insieme di risorse, a noi pare essere un momento
forte di coinvolgimento di tutto il Consiglio nella strategia di
orientamento di tali risorse. Non vorremmo che si continuasse a
dire che ci sono parti del denaro pubblico che possono essere spese
senza che noi sappiamo nell'ordine generale delle cose come stanno
andando questi bilanci. È vero che ci vengono trasmessi in una
certa misura attraverso la Presidenza del Consiglio, con dei
documenti che man mano possiamo acquisire, ma nulla ci dà una
visione complessiva, nessuno - salvo l'Esecutivo e la Presidenza
della Regione, che ha la delega al controllo strategico sulle
partecipate - ha questa visione di insieme. Condividere la
leggibilità del dato non la decisione politica, ma la leggibilità
del dato è a nostro modo di vedere un momento significativo e
speriamo che questo suggerimento possa essere accolto.
Queste erano le modeste valutazioni che portiamo alla vostra
attenzione, su un documento che rischia di passare un po' sotto
silenzio, ma a cui vorrei dire all'Assessore Lavoyer abbiamo
rivolto la massima attenzione e per il quale esprimiamo nel
complesso molto apprezzamento.
Président
- Personne demande de parler? Je ferme la
discussion générale. On passe à l'examen article par article.
La parole au Conseiller Lattanzi sur l'article
1
er
.
Lattanzi (PdL)
- Grazie, Presidente. Solo per una
dichiarazione di voto. Non abbiamo ritenuto di dover entrare in un
dibattito generale, perché riteniamo che sia un provvedimento sul
quale vi sia poco da dibattere. Vi è da prendere atto di una
modifica sostanziale dell'impostazione del bilancio della Regione,
che permetterà ai Consiglieri certamente di lavorare meglio.
Abbiamo contribuito in Commissione alla sottoscrizione di alcuni
emendamenti che riteniamo migliorativi, vogliamo rendere merito
all'Assessore Lavoyer di aver dato la disponibilità a confrontarsi
su questo modello, così come altre Regioni hanno già fatto
peraltro. Siamo convinti che anche la Regione Valle d'Aosta con
questa nuova legge di 78 articoli, che determinano un nuovo
processo amministrativo di contabilità del bilancio regionale,
aiuti da una parte i dirigenti a razionalizzare meglio le
impostazioni e le voci di bilancio, ma anche la politica, ossia gli
amministratori a meglio comprendere quali sono le azioni
strategiche. Certo, poi il compito della politica in quest'aula
sarà quello di dibattere su quanto questi bilanci siano coerenti
con i programmi che i politici si pigliano come impegno nei
confronti della cittadinanza, ma è quello che riteniamo si possa
far meglio attraverso questo disegno di legge, sul quale voteremo a
favore.
Président
- La parole au Conseiller Donzel.
Donzel (PD)
- Egregio Presidente, cari colleghi, in modo
breve e sintetico anche la posizione del Partito Democratico è
assolutamente favorevole rispetto a questo disegno di legge.
Sicuramente l'idea di rendere più leggibile un documento così
importante è una priorità assoluta, anche rimarcata dal fatto che,
come ha detto qualcuno, non siamo dei competenti in materia e
quindi bisogna attrezzare anche i Consiglieri regionali che non
siano degli esperti di bilancio a poter compiere magari con
maggiore serenità la loro opera. Devo dare atto che un impegno che
era stato preso in tal senso dal Presidente della Commissione e da
molti Consiglieri, dalla maggioranza rispetto al fatto di arrivare
ad una legge come questa è un impegno che è stato mantenuto, quindi
anche da questo punto di vista è una cosa positiva. Rimarchiamo
semplicemente il fatto che non è naturalmente compito di questa
legge fare... che con una legge di questo tipo sicuramente servirà
un impegno da parte del Governo regionale di creare quelle
condizioni, che sono quelle a cui poc'anzi accennava il collega
Louvin, che consentono ai gruppi di minoranza di poter lavorare con
un certo anticipo sul bilancio e di avere la possibilità di capire
quali sono le linee di indirizzo con cui si muoverà la Giunta.
Siamo disponibili ad assumerci questo compito in periodi anche
estivi, se a fine agosto vi fosse già qualcosa per noi, noi siamo
ben disponibili ad ascoltare gli indirizzi del Governo per poter
lavorare e rendere sempre più efficiente ed efficace il bilancio
della Regione autonoma Valle d'Aosta.
Président
- Je soumets au vote l'article
1
er
:
Conseillers présents et votants: 32
Pour: 32
Le Conseil approuve à l'unanimité.
Président
- Je soumets au vote l'article 2:
Conseillers présents et votants: 34
Pour: 34
Le Conseil approuve à l'unanimité.
Président
- A l'article 3 il y a l'amendement n° 1 du
groupe Vallée d'Aoste Vive-Renouveau.
La parole au Conseiller Louvin.
Louvin (VdAV-R)
- Merci. Per situare nel contesto di
questo disegno di legge l'emendamento, siamo sul tema della
pianificazione finanziaria e quindi della valutazione del quadro
complessivo socio-economico, che è un ruolo che svolge naturalmente
la Giunta in vista della presentazione al Consiglio regionale del
disegno di legge di bilancio per unità previsionali di base.
Riteniamo sia utile far precedere questa valutazione, che ci arriva
contestualmente con l'identificazione già avvenuta delle singole
poste di bilancio, da un passaggio all'interno della Commissione
competente sotto questa formulazione:
"la presentazione al
Consiglio regionale del disegno di legge di bilancio è preceduta
dall'invio da parte della Giunta regionale alla Commissione
regionale competente, entro il 15 settembre di ogni anno, di una
relazione riassuntiva sulle linee di intervento del futuro
bilancio, che la Commissione discute entro il 30 settembre"
.
Non ci pare di avere smosso le montagne con questo passaggio, che
semplicemente anticipa il dibattito sulle linee generali in una
sede interna del Consiglio, nel momento che consente ancora alla
Giunta regionale di tenere conto di determinate indicazioni, di
fare proprie delle valutazioni che siano state espresse anche dalle
forze politiche, ovviamente in primo luogo delle forze di
maggioranza, ma questo in un momento in cui notoriamente sappiamo,
lo sappiamo per esperienza di vita vissuta, gli organismi
consiliari non sono ancora di nuovo pienamente operativi e quindi
lasciano in genere correre questa fase del bilancio per i binari
che sono soliti, che sono quelli interni dell'Amministrazione
regionale. La proposta di questo emendamento quindi va nella
direzione di investire la Commissione semplicemente di una
valutazione di ordine generale sulla relazione che viene presentata
dal Governo sulle linee del futuro bilancio.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA)
- Grazie, Presidente. Per annunciare che la
maggioranza si asterrà su questo emendamento, l'argomento è stato
oggetto di ampia discussione in sede di Commissione consiliare. In
quella sede, fra l'altro, c'è stata la piena e totale disponibilità
da parte dell'Assessore, qualora la Commissione competente lo
richiedesse, di partecipare ad audizioni o a confronti che siano
paralleli alla definizione del bilancio; questo emendamento per
come è posto, per certi versi, ricreerebbe un altro PREFIN. Se
avesse un senso questo tipo di emendamento, se avesse un senso la
tempistica di una determinazione della Commissione entro il 30
settembre, non permetterebbe al Governo regionale di presentare in
tempo utile gli elaborati del bilancio, affinché vengano approvati
entro la prima settimana di dicembre, quindi piena e totale
disponibilità ad un confronto con la Commissione, ma su questo
emendamento ci asterremo.
Président
- La parole au Conseiller Louvin.
Louvin (VdAV-R)
- Con dispiacere per il mancato
accoglimento di un'opportunità. Non è un aggravio particolarmente
oneroso per il Governo venire ad illustrare le linee in
Commissione, la disponibilità - è vero - dell'Assessore sul piano
personale e dei componenti dell'Esecutivo non è mai mancata in
questi tempi, non è in discussione l'aspetto di cortesia, è in
discussione la metodica di lavoro: o c'è una relazione, quindi si
sa che c'è sul tavolo un momento di incontro e di approfondimento,
oppure questo non c'è e, se non c'è, non ci sarà nulla di
alternativo e di sostitutivo. Questo non aveva vocazione di essere
un "PREFIN ombra", un "PREFIN mascherato", ma semplicemente un
momento di comunicazione, l'indicazione non è raccolta, allarghiamo
le braccia e ce ne rammarichiamo.
Président
- Je soumets au vote l'amendement n° 1 du
groupe Vallée d'Aoste Vive-Renouveau, qui récite:
Emendamento
Dopo il comma 2 dell'articolo 3, è aggiunto il
seguente:
"2.bis. La presentazione al Consiglio regionale del disegno
di legge di bilancio è preceduta dall'invio da parte della Giunta
regionale alla commissione consiliare competente in materia di
bilancio, entro il 15 settembre di ogni anno, di una relazione
riassuntiva sulle linee di intervento del futuro bilancio, che la
commissione discute entro il 30 settembre.".
Conseillers présents: 34
Votants: 8
Pour: 8
Abstentions: 26 (Agostino, Benin, Bieler, Caveri, Alberto
Cerise, Comé, Crétaz, Empereur, Hélène Impérial, Isabellon, La
Torre, André Lanièce, Lavoyer, Maquignaz, Marguerettaz, Pastoret,
Prola, Emily Rini, Rollandin, Rosset, Salzone, Tibaldi, Laurent
Viérin, Marco Viérin, Manuela Zublena, Zucchi)
Le Conseil n'approuve pas.
Président
- Je soumets au vote l'article 3:
Conseillers présents: 34
Votants: 26
Pour: 26
Abstentions: 8 (Bertin, Giuseppe Cerise, Chatrian, Donzel,
Carmela Fontana, Louvin, Patrizia Morelli, Rigo)
Le Conseil approuve.
Président
- Je soumets au vote l'article 4:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 5:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 6:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 7:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 8:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 9:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 10:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 11:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 12:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 13:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 14:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 15:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 16:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 17:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 18:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 19:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 20:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 21:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 22:
Conseillers présents et votants: 34
Pour: 34
Le Conseil approuve à l'unanimité.
Président
- A l'article 23 nous avons les amendements n°
1 et n° 2 de la II
e
Commission; j'en donne lecture:
Emendamento
Dopo il comma 1 dell'articolo 23, è inserito il
seguente:
"1bis. Si prescinde dalla relazione tecnica di cui al comma 1
per le proposte di legge di iniziativa consiliare e per le proposte
di legge di iniziativa popolare che comportino conseguenze
finanziarie.".
Emendamento
Dopo il comma 2 dell'articolo 23, è inserito il
seguente:
"2bis. Nei casi di cui al comma 1bis, l'espressione del
parere da parte delle commissioni consiliari competenti per materia
è preceduto dal parere di compatibilità delle proposte di legge con
i bilanci annuale e pluriennale della Regione da parte della
commissione consiliare competente in materia di bilancio. La
predetta commissione richiede il parere di cui al comma 2 alla
struttura regionale competente in materia di bilancio previa
audizione del Presidente della Regione, a nome della Giunta
regionale, finalizzata all'eventuale reperimento delle risorse
finanziarie per la copertura degli oneri derivanti dalle proposte
di legge.".
Je soumets au vote l'article 23 dans le texte ainsi amendé:
Articolo 23
(Parere su atti normativi e attestazioni di copertura
finanziaria)
1. Gli atti normativi che comportino conseguenze finanziarie
devono essere corredati da una relazione tecnica, il cui
schema-tipo è approvato con deliberazione della Giunta regionale,
che evidenzi tra l'altro:
a) la quantificazione per anno degli oneri derivanti da
ciascuna disposizione degli stessi, sia come minori entrate sia
come nuove o maggiori spese;
b) i dati e i metodi utilizzati per la quantificazione, le
loro fonti e ogni elemento utile per la verifica tecnica;
c) l'indicazione motivata delle relative coperture;
d) la valutazione degli effetti finanziari degli
stessi.
2. Si prescinde dalla relazione tecnica di cui al comma 1 per
le proposte di legge di iniziativa consiliare e per le proposte di
legge di iniziativa popolare che comportino conseguenze
finanziarie.
3. La struttura regionale competente in materia di bilancio,
sulla base di quanto indicato al comma 1, provvede ad esprimere il
parere obbligatorio sugli aspetti finanziari.
4. Nei casi di cui al comma 2, l'espressione del parere da
parte delle commissioni consiliari competenti per materia è
preceduto dal parere di compatibilità delle proposte di legge con i
bilanci annuale e pluriennale della Regione da parte della
commissione consiliare competente in materia di bilancio. La
predetta commissione richiede il parere di cui al comma 3 alla
struttura regionale competente in materia di bilancio previa
audizione del Presidente della Regione, a nome della Giunta
regionale, finalizzata all'eventuale reperimento delle risorse
finanziarie per la copertura degli oneri derivanti dalle proposte
di legge.
5. La struttura regionale competente in materia di bilancio
esprime inoltre l'attestazione obbligatoria di copertura
finanziaria degli oneri derivanti dai decreti del Presidente della
Regione e dell'onere derivante dalla contrattazione collettiva per
il personale regionale, con riferimento a quello da porre a carico
del bilancio regionale.
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 24:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 25:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 26:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 27:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 28:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 29:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 30:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 31:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 32:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 33:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 34:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 35:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 36:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 37:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 38:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 39:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 40:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 41:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 42:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 43:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 44:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 45:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 46:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 47:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 48:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 49:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 50:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 51:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 52:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 53:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 54:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 55:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 56:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 57:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 58:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 59:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 60:
Conseillers présents et votants: 34
Pour: 34
Le Conseil approuve à l'unanimité.
Président
- A l'article 61 il y a l'amendement n° 2 du
groupe Vallée d'Aoste Vive-Renouveau.
La parole au Conseiller Louvin.
Louvin (VdAV-R)
- Grazie, Presidente. Siamo sulla
problematica del rendiconto generale della Regione, una vicenda che
ci ha impegnati rudemente negli ultimi tempi. A questo proposito,
come ho già richiamato nell'intervento generale, ci è parso
necessario introdurre una finestra di controllo generale, di
discussione quanto meno politica complessiva, provocando la nascita
di un rendiconto generale allargato della Regione Valle d'Aosta,
allargato a cosa? Allargato alle componenti delle società
partecipate direttamente dalla Regione, in modo tale da consentire
una visione complessiva del patrimonio regionale e del suo
utilizzo. Crediamo che questa formula possa essere utile e tale da
consentirci di avere quel
tableau de bord
che fa sì che nel
tempo, come spesso sollecitiamo anche in sede di interpellanza e di
interrogazione, si sappia dove stiamo andando, si sappia come
vengono utilizzate le risorse regionali; questo è il significato
dell'emendamento n. 2 che abbiamo presentato.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA)
- Grazie, Presidente. Per annunciare, come è
già stato ampiamente motivato in Commissione, il voto contrario
della maggioranza su questo emendamento. Al di là delle motivazioni
più di carattere tecnico, il bilancio regionale è una contabilità
finanziaria, mentre il bilancio delle partecipate è una contabilità
di tipo economico. Vi è fra l'altro la tempistica, il 3° comma
dell'articolo 61 prevede che il rendiconto generale sia presentato
entro il 30 giugno di ogni anno, come tutti sappiamo il più delle
volte i bilanci delle società hanno degli slittamenti, quindi si
andrebbe a creare un ingorgo anche di tipo istituzionale che non
permetterebbe un'operatività corretta in base alle tempistiche che
prevede tale disegno di legge; questo è il motivo per cui voteremo
contro l'emendamento.
Président
- La parole au Conseiller Louvin.
Louvin (VdAV-R)
- Le ragioni politiche del diniego ci
sono chiare anche senza scomodare gli ingorghi istituzionali.
Grazie.
Président
- Je soumets au vote l'amendement n° 2 du
groupe Vallée d'Aoste Vive-Renouveau, qui récite:
Emendamento
Il comma 2 dell'articolo 61 è sostituito dal
seguente:
"2. Il rendiconto generale comprende il conto finanziario
relativo alla gestione del bilancio, il conto del patrimonio ed il
bilancio consolidato delle società partecipate direttamente dalla
Regione.".
Conseillers présents: 35
Votants: 28
Pour: 5
Contre: 23
Abstentions: 7 (Benin, Donzel, Carmela Fontana, Lattanzi, Rigo,
Tibaldi, Zucchi)
Le Conseil n'approuve pas.
Président
- Je soumets au vote l'article 61:
Conseillers présents: 35
Votants: 30
Pour: 30
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Je soumets au vote l'article 62:
Conseillers présents et votants: 35
Pour: 35
Le Conseil approuve à l'unanimité.
Président
- Je soumets au vote l'article 63:
Conseillers présents et votants: 35
Pour: 35
Le Conseil approuve à l'unanimité.
Président
- Je soumets au vote l'article 64:
Conseillers présents et votants: 35
Pour: 35
Le Conseil approuve à l'unanimité.
Président
- Je soumets au vote l'article 65:
Conseillers présents et votants: 35
Pour: 35
Le Conseil approuve à l'unanimité.
Président
- Je soumets au vote l'article 66:
Conseillers présents et votants: 35
Pour: 35
Le Conseil approuve à l'unanimité.
Président
- Je soumets au vote l'article 67:
Conseillers présents et votants: 35
Pour: 35
Le Conseil approuve à l'unanimité.
Président
- Je soumets au vote l'article 68:
Conseillers présents et votants: 35
Pour: 35
Le Conseil approuve à l'unanimité.
Président
- Je soumets au vote l'article 69:
Conseillers présents et votants: 35
Pour: 35
Le Conseil approuve à l'unanimité.
Président
- Je soumets au vote l'article 70:
Conseillers présents et votants: 35
Pour: 35
Le Conseil approuve à l'unanimité.
Président
- Je soumets au vote l'article 71:
Conseillers présents et votants: 35
Pour: 35
Le Conseil approuve à l'unanimité.
Président
- Je soumets au vote l'article 72:
Conseillers présents et votants: 35
Pour: 35
Le Conseil approuve à l'unanimité.
Président
- Je soumets au vote l'article 73:
Conseillers présents et votants: 35
Pour: 35
Le Conseil approuve à l'unanimité.
Président
- Je soumets au vote l'article 74:
Conseillers présents et votants: 35
Pour: 35
Le Conseil approuve à l'unanimité.
Président
- Je soumets au vote l'article 75:
Conseillers présents et votants: 35
Pour: 35
Le Conseil approuve à l'unanimité.
Président
- A l'article 76 il y a l'amendement n° 3 du
groupe Vallée d'Aoste Vive-Renouveau.
La parole au Conseiller Louvin.
Louvin (VdAV-R)
- L'articolo 76 ci mette di fronte ad una
modalità nuova di guida della macchina regionale, era sconosciuta
fino adesso la tecnica e la procedura del controllo strategico di
cui vengono peraltro indicate solo le linee di principio e le
finalità, che sono quelle di verifica dell'effettiva attuazione
delle politiche e degli obiettivi definiti in sede di
pianificazione strategica, in particolare l'attività di controllo
consiste nell'analisi di coerenza delle azioni programmate con le
linee di pianificazione strategica, al fine di individuare
eventuali scostamenti e relativi rimedi. La funzionalità di questo
sistema sta, a quanto ci è dato capire, nella possibilità di
correzione di rotta man mano che si procede nell'azione
amministrativa ed è una briglia più corta per guidare la macchina.
Non riteniamo inutile in questa sede introdurre un minimo di
interazione solo informativa del Consiglio regionale rispetto a
questa coerenza fra la pianificazione strategica, che ci dovrebbe
essere nota perché la Giunta regionale ce ne dà contezza, e la
rispondenza della macchina. In sostanza, è chiedere all'autista se
la macchina sta rispondendo bene ai comandi e se dà le risposte
necessarie. La nostra richiesta è molto semplice: è quella di
consentire di avere un'informativa semestrale da parte della Giunta
al Consiglio, anzi propriamente alla Commissione consiliare
competente sullo sviluppo di questo controllo strategico, che è suo
dovere svolgere progressivamente nel corso dell'esercizio
finanziario.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA)
- Grazie, Presidente. Noi, come maggioranza,
annunciamo l'astensione su questo emendamento, perché riteniamo che
le finalità di questo emendamento possano essere rappresentate
anche se vogliamo in modo ancora più importante e incisivo nel
terzo comma dell'articolo 78. Il terzo comma dell'articolo 78,
proprio facendo riferimento al titolo II che stiamo ora votando,
prevede che il Presidente della Regione presenti al Consiglio
regionale una relazione sull'attuazione del presente titolo, quindi
l'impegno previsto nell'articolo 78 prevede una relazione da parte
del Presidente del Governo regionale al Consiglio nella sua
interezza. Riteniamo quindi che le finalità di tipo informativo
siano ancora più incisive con il 3° comma dell'articolo 78 e per
questo motivo ci asterremo.
Président
- Je soumets au vote l'amendement n° 3 du
groupe Vallée d'Aoste Vive-Renouveau, qui récite:
Emendamento
Dopo il comma 2 dell'articolo 76 è aggiunto il
seguente:
"2bis. I risultati del controllo strategico sono riferiti
semestralmente alla commissione consiliare competente".
Conseillers présents: 35
Votants: 8
Pour: 8
Abstentions: 27 (Agostino, Benin, Bieler, Caveri, Alberto
Cerise, Comé, Crétaz, Empereur, Hélène Impérial, Isabellon, La
Torre, André Lanièce, Lattanzi, Lavoyer, Maquignaz, Marguerettaz,
Pastoret, Prola, Emily Rini, Rollandin, Rosset, Salzone, Tibaldi,
Laurent Viérin, Marco Viérin, Manuela Zublena, Zucchi)
Le Conseil n'approuve pas.
Président
- Je soumets au vote l'article 76:
Conseillers présents: 34
Votants: 27
Pour: 27
Abstentions: 7 (Bertin, Chatrian, Donzel, Carmela Fontana,
Louvin, Patrizia Morelli, Rigo)
Le Conseil approuve.
Président
- Je soumets au vote l'article 77:
Conseillers présents et votants: 35
Pour: 35
Le Conseil approuve à l'unanimité.
Président
- Je soumets au vote l'article 78:
Conseillers présents et votants: 35
Pour: 35
Le Conseil approuve à l'unanimité.
Président
- La parole à l'Assesseur au budget, aux
finances et au patrimoine, Lavoyer, pour déclaration de vote.
Lavoyer (FA)
- Grazie, Presidente. Il mio sarà un
intervento brevissimo avendo già in fase introduttiva sottolineato
le motivazioni e l'importanza politica dei contenuti di questa
riforma. Nell'annunciare il voto favorevole della maggioranza
regionale, quindi volevo solo ringraziare il relatore, la
Commissione competente e tutti i gruppi consiliari sia di
maggioranza, sia di opposizione per l'egregio lavoro svolto, che ha
contribuito alla produzione di un testo estremamente innovativo ed
importante per una modernizzazione della macchina regionale.
Président
- La parole au Conseiller Louvin.
Louvin (VdAV-R)
- Grazie, Presidente. Confermiamo una
valutazione positiva sulla riforma che è stata introdotta, anche se
esprimiamo un certo rammarico per la mancata attenzione prestata a
dei suggerimenti che potevano consentire un maggior coinvolgimento
da parte dell'Assemblea regionale, ma noi siamo anche un tramite,
un intermediario della Comunità tutta rispetto al luogo dove si
concentra la più alta quantità di risorse disponibili in Valle
d'Aosta, quindi ci sembrava doveroso dai banchi dell'opposizione,
ma con spirito costruttivo e di concorso ad un buon funzionamento
della macchina pubblica, indicare alcune piste di maggior
trasparenza e leggibilità del documento di bilancio. Lo abbiamo
fatto attraverso la richiesta di un dibattito anticipato sulle sue
linee politiche, lo abbiamo fatto riportando all'attenzione la
questione delle controllate regionali che rimane, rimarrà e sarà
ancora per noi il terreno principale sul quale dovremo misurarci,
perché le consideriamo oggettivamente sottratte allo sguardo, al
controllo, alla vigilanza dell'Assemblea regionale. Abbiamo preso
atto con rammarico, anche se questo non è un motivo per il quale ci
si "straccerà le vesti", che non si sia ritenuto opportuno avere
un'informativa più puntuale sulle risultanze del controllo
strategico in Commissione.
Sono i primi due aspetti, ripeto: quello del dibattito politico
sul bilancio, cosa che è stata invocata a più riprese in quest'aula
e di cui si sente la necessità e soprattutto la necessità di avere
maggiore coinvolgimento nella lettura di quanto avviene nel mondo
della finanza derivata, che ci spingevano a portare questi
complementi alla proposta. Proposta sulla quale, ripeto, manteniamo
un'opinione altamente positiva e ci auguriamo che porti quei frutti
che non si augura solo la Giunta, ma che si augura in questo tutto
il Consiglio.
Président
- La parole au Président de la Région,
Rollandin.
Rollandin (UV)
- Grazie, Presidente. In chiusura credo
non sia necessario spendere molte parole per illustrare o chiarire
le intenzioni su questo provvedimento. Due sottolineature credo
però siano necessarie. Il documento che oggi andiamo ad approvare
impegna sia le strutture, sia la parte politica in modo profondo.
Per le strutture si tratta di un modo di lavorare molto diverso,
perché la predisposizione e il modo con cui saranno seguite le
disposizioni che di volta in volta verranno adottate hanno dei
riferimenti che dovranno dare contezza a tutte le forze politiche,
quindi al Consiglio, di come si agisce, di qual è il rispetto del
piano strategico, di qual è il rispetto delle entrate che, come
avete visto, sono state meglio specificate e soprattutto di come si
intende tenere nella dovuta considerazione l'efficacia e
l'efficienza dell'azione amministrativa.
Il secondo punto che vorrei sottolineare è il tema del bilancio
analitico e devo fare un ringraziamento particolare ai Comuni,
perché proprio gli enti locali hanno fatto scuola su questo tema e
hanno avuto la disponibilità per primi di verificare e in qualche
modo sperimentare questo sistema, che non è facile. Credo che
adottare il bilancio analitico sia stato anche per i Comuni un atto
non secondario e sia stato un cambiamento di rotta, che ha permesso
e incentivato anche la Regione a dire: "ma se lo fanno i Comuni, mi
sembra più che evidente che debba essere fatto anzitutto dalla
Regione per avere un sistema che sia omologo e soprattutto per
avere un esempio di funzionamento che tenga conto degli stessi
principi". Sottolineo questo perché il bilancio analitico vuol dire
attivare i centri di costo, vuol dire rendersi conto di cosa
succede quando si va a prenotare una spesa, vedere quali sono i
risultati, vedere di anno in anno cosa succede rispetto a quello
che si è ritenuto giusto e doveroso spendere per alcuni settori e
per alcuni servizi.
Sotto questi due profili credo che il salto di qualità sia molto
importante, è stato sottolineato e non lo riprendo e ringrazio anzi
i colleghi che hanno voluto rimarcarlo, anzitutto il relatore che
ha saputo tradurre in una materia così delicata e difficile i punti
essenziali di un provvedimento che avrà dei riflessi importanti sul
rapporto fra l'attività dell'Amministrazione regionale e i livelli
di Esecutivo e di Consiglio. Noi quindi, votando questo documento,
facciamo un salto di qualità importante che va nella direzione di
tenere in giusta considerazione delle regole che devono essere
quelle moderne di un bilancio.
Sottolineo l'articolo 74 per il modo con cui per gradi si
arriverà ad alcuni risultati, perché non sarà domani, ma si
dovranno attivare una serie di meccanismi che possano gradualmente
portare a compimento tutto quanto è previsto nell'organizzazione di
questo disegno di legge. Ritengo che sia un passo importante fatto
all'inizio della legislatura per vederne gli effetti e gli esiti,
vedere il funzionamento e portare eventualmente i correttivi
laddove siano necessari, avendo il tempo per verificarne
l'applicazione. Grazie ancora.
Président
- Je soumets au vote le projet de loi dans son
ensemble:
Conseillers présents et votants: 35
Pour: 35
Le Conseil approuve à l'unanimité.
Président
- Collègues, a été déposée à la Présidence une
proposition de résolution signée par le Président Rollandin et par
l'Assesseur Marguerettaz, je prie les huissiers de bien la vouloir
distribuer.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK