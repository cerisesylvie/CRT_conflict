Consiglio Regionale della Valle d'Aosta - Oggetto del Consiglio n. 885 del 7 ottobre 1999 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
ASSISTENZA SANITARIA E OSPEDALIERA
Piano socio-sanitario regionale
Precedente
Successivo
Resoconto integrale del dibattito dell'aula
Oggetto del Consiglio n. 885 del 7 ottobre 1999 - Resoconto
OGGETTO N. 885/XI Prosecuzione dell'esame delle problematiche
del settore sanitario. (Approvazione di due risoluzioni)
Président
Nous reprenons nos travaux avec l'examen du
point 29. Il s'agit de la reprise de la discussion qui a débuté
pendant la séance du 23 septembre. Je rappelle que l'Assesseur
Vicquéry avait présenté son rapport et que les Conseillers
Squarzino, Piccolo et Beneforti ont déjà pris la parole pour la
première intervention. La discussion est ouverte.
La parole au Conseiller Marguerettaz.
Marguerettaz (Aut)
Io partirei con questa considerazione.
Delle tante anomalie politiche che abbiamo avuto modo di vedere in
questo periodo la più evidente, almeno per il sottoscritto, è
provenuta proprio dall'Assessore alla Sanità Vicquéry, sconcertando
un po' tutti, e quando dico tutti, dico in "primis" i colleghi di
maggioranza, affrontando la problematica inerente l'Ospedale
regionale, ha esordito invitando tutto il Consiglio a ragionare su
questa materia in termini per così dire istituzionali, ha invitato
tutti a non fare come si suol dire il gioco delle parti, a mettere
mano ad una forte dose di responsabilità comune e, con una sorta di
consociativismo, a produrre tutti delle idee per risolvere il
problema.
È un'anomalia, come dicevo; nell'ultima commissione consiliare,
di fronte a questa proposta formalizzata dall'Assessore, chiedevo
se quest'impostazione da lui suggerita per affrontare tematiche
importanti quali quelle della sanità fosse un nuovo modo di
lavorare condiviso da tutta la Giunta, se cioè quest'impostazione
di concertazione che poi rimanda forzatamente alla parola
consociativismo fosse una proposta politica che venisse dalle forze
di maggioranza o quanto meno dalla Giunta regionale. La risposta
non è stata chiarissima, ma mi è sembrato di capire che la proposta
così formulata riguarderebbe solamente l'Assessorato della
salute.
Di fronte a questa proposta avanzata ci tengo a dire subito, in
maniera molto, molto chiara, che noi non ci stiamo. Non ci stiamo
per quale motivo? Siamo qui come Autonomisti a svolgere il nostro
compito di forza di opposizione che, come tutti sappiamo, ha due
indirizzi particolari che così si possono riassumere: quello di
stimolare il Governo ad amministrare la cosa pubblica e quello di
controllare l'azione di governo.
Questo è un compito che ci siamo assunti collocandoci
responsabilmente all'opposizione di questa maggioranza e che
continueremo a svolgere sia suggerendo delle proposte come abbiamo
fatto sovente, sia svolgendo questo compito di controllo che
significa inevitabilmente anche un accertamento delle
responsabilità di chi si è candidato al Governo di questa
Regione.
Dico subito che noi non riteniamo che la situazione drammatica
nella quale viene a trovarsi la sanità valdostana, in particolar
modo l'Ospedale regionale, non riteniamo che questa situazione sia
esplosa improvvisamente lo scorso mese di agosto. Riteniamo invece
che la situazione sia degenerata nel tempo e che a questa
situazione, almeno finora, non si siano sapute dare delle adeguate
risposte.
Noi non vogliamo strumentalizzare questo momento, ma nel
contempo crediamo sia opportuno, giusto, logico che vi sia, di
fronte allo stato in cui si trova la sanità valdostana,
un'assunzione di responsabilità ai diversi livelli. A questo
proposito, dopo aver ascoltato la relazione di Vicquéry, la
constatazione più amara è che dal punto di vista politico e
amministrativo l'Assessore non ha fatto la benché minima
autocritica. Sembra proprio che questa parola, autocritica, sia
sconosciuta sia a questo Assessore sia a questa maggioranza; le
responsabilità vanno cercate, così mi è sembrato di capire dalle
parole dell'Assessore, fuori da quest'aula. Poi scegliete voi:
volete che la responsabilità sia a Roma? Va bene. Volete che la
responsabilità sia nel "management"? Va bene. Volete che la
responsabilità sia nella gestione degli operatori dell'Ospedale? Va
bene. Volete che la responsabilità sia nella cultura della gente?
Va bene. L'importante è affermare che qui dentro non vi sono
responsabilità.
Noi a questo gioco non ci stiamo. Noi crediamo invece che vi
siano sì delle responsabilità derivanti dalle scelte del Governo
nazionale, sì delle responsabilità derivanti dalla gestione
aziendale, sì delle responsabilità derivanti da
quest'Amministrazione, ma oggi, di fronte a questo dramma che sta
vivendo la sanità valdostana, chi ha promosso un certo tipo di
piano sanitario, chi ha nominato e poi sfiduciato i vari direttori
generali o commissari dell'USL, chi ha scelto di dire di no ad un
nuovo ospedale, non può chiamarsi fuori. Chi ha fatto queste
scelte, fondamentali e strategiche per la sanità della nostra
Regione, oggi non può non assumersi le sue responsabilità fino in
fondo, ma in modo particolare non può chiamare alla collaborazione
tutte le forze politiche chi, fino a poco tempo fa, non senza un
qualche accenno di arroganza, affermava che l'unico criterio con
cui era stato scelto il direttore generale era la fiducia che in
lui riponeva l'Assessore oppure chi sempre fino a poco tempo fa si
rifiutava addirittura di ottemperare a una decisione di questo
Consiglio regionale ed evitava di portare in quest'aula il
confronto sulla decisione di questo Governo di scegliere per la non
realizzazione di un nuovo ospedale.
I dati che abbiamo sulla situazione dell'Ospedale regionale sono
più o meno conosciuti e devo dire che hanno avuto un'accelerazione
di conoscenza in quest'ultimo periodo grazie anche a un mese di
agosto in cui, forse per la prima volta, i primari dei vari servizi
hanno tirato fuori il capino e hanno denunciato lo stato difficile,
a volte drammatico, che vivevano i reparti da loro diretti. E i
dati che conosciamo sono sconfortanti: abbiamo dei tempi di attesa
in questo momento da terzo mondo, l'ho detto e lo riconfermo.
Nell'unico Ospedale, lo sottolineo unico ospedale della Regione
Valle d'Aosta, in questo periodo vi sono delle neoplasie che hanno
dei tempi di attesa che variano da 1 a 3 mesi e ci sono diversi
interventi che hanno delle attese superiori ad un anno. A fronte di
questa situazione abbiamo le sale operatorie dell'Ospedale che, a
parte i casi per le urgenze, i pomeriggi non lavorano; le sale
operatorie dell'Ospedale regionale tutti i pomeriggi della
settimana sono chiuse. È appena il caso di soffermarsi sul fatto,
che vediamo ormai da tanti anni, del cantiere continuo che opera
all'interno dell'Ospedale regionale con tutti i disagi che questo
comporta, non ultima l'ulteriore riduzione dei posti letto di
fronte a quella già cronica carenza che, oggi credo debba essere
dichiarato un dato oggettivo. Nel nostro Ospedale mancano posti
letto e se anche i parametri di legge ci confortano da un punto di
vista legale, questo fa a pugni con la realtà, con la realtà di
chi, necessitando di un ricovero, deve attendere dei mesi perché
non c'è posto.
Mi è stato riferito - e non faccio fatica a crederlo - dello
stress al quale sono sottoposti talora i medici che devono
provvedere ad un ricovero e che non sanno dove sistemare il
paziente. Sappiamo che, ad esempio, i pazienti della Riabilitazione
sono distribuiti un po' in tutti i reparti, quindi con un'ulteriore
sottrazione di posti letto per gli altri degenti.
Sappiamo - e non facciamo fatica a crederlo - che a volte ci
sono delle dimissioni a rischio di pazienti, vale a dire pazienti
che in una situazione normale sarebbero trattenuti ancora uno, due,
tre giorni presso l'Ospedale regionale e che invece per "fare
posto" vengono dimessi prima con tutti i rischi che ne conseguono e
per il paziente e per il medico. In questo nostro Ospedale, oltre a
queste cose, abbiamo assistito a tutta una serie di fughe: una fuga
di medici, innanzitutto e sarebbe interessante avere questo dato
che mi sembra sia sfuggito: quanti medici sono andati via dal
nostro Ospedale negli ultimi anni? A me risulterebbe addirittura
una cinquantina.
Nel giro di pochi anni gli anestesisti si sono ridotti di due
terzi; ma dal nostro Ospedale non scappano solo i medici, scappano
anche i pazienti. Il saldo migratorio continua ad essere negativo
anche per le patologie di base, quindi non solo per le specialità
per le quali le nostre strutture non sono attrezzate, ma ripeto c'è
una fuga dei pazienti valdostani verso altre strutture e non è solo
il caso - è bene sottolinearlo - di quelli della bassa Valle che
vanno a farsi curare a Ivrea, è molto più esteso il fenomeno.
Questa fuga di pazienti solo nel 1998 si è incrementata dell'11,5
percento rispetto all'anno precedente.
Questa è la fotografia, anche se un po' grossolana, della
situazione all'interno dell'Ospedale regionale. A fronte poi di
questa situazione (fuga di pazienti, fuga d'infermieri, fuga di
medici) abbiamo un considerevole aumento della spesa. Qui mi sembra
evidente che anche da un punto di vista del controllo sulla
gestione vi siano delle carenze oggettive.
L'impressione che ho io, e poi spero di suffragarla in modo che
non risulti solo un'impressione, è che il controllo della
situazione sia, e mi auguro non deliberatamente, superficiale, sui
"generis". Faccio due esempi per chiarire cosa voglio dire
prendendo a riferimento due punti: i carichi di lavoro delle
infermiere e i tempi di attesa, tanto per tornare sul punto di
prima.
Dopo le incomprensioni e i problemi che ci sono stati nel mese
di agosto, le minacce di sciopero e quant'altro, l'Assessore ha
concordato con i sindacati che la cosa principale da farsi era una
fotografia dei carichi di lavoro delle infermiere e questo lavoro è
stato svolto in soli 10 giorni. L'Assessore ci ha detto che, a
conclusione di questo lavoro, risultava che a norma di legge il
personale infermieristico era sufficiente e che, per contro, in
passato erano stati fatti dei conteggi sbagliati, il che lasciava
presupporre che lo studio fatto questa volta fosse più serio, più
scientifico rispetto a quello fatto in passato. Io non so a quale
studio si riferisse l'Assessore quando ha detto questo, ma credo si
riferisse allo studio Varvello, portato avanti alcuni anni fa e che
mi risulta abbia necessitato di diversi mesi di lavoro con una
produzione di materiale che credo dal punto di vista cartaceo
raggiungesse un'altezza non lontana dai 30 centimetri.
Il risultato invece di questo studio è un foglio di carta
partorito in dieci giorni. È possibile che comunque il primo studio
fosse errato, non lo metto in discussione, ma mi sembra che
comunque dal punto di vista dell'accostamento scientifico al
problema avesse senz'altro un fondamento più serio. E così per i
tempi di attesa. E così per tutta una serie di altre
situazioni.
Abbiamo sentito parlare più volte - e sono stati spesi dei
soldi, neanche pochi - di questo Progetto "qualità". Questo è uno
studio fatto con le risorse dei nostri medici, che prevede tutta
una serie d'indicatori che darebbero la possibilità di conoscere la
situazione dell'Ospedale assai più approfonditamente e
scientificamente rispetto ad oggi. Ma questo studio, così come lo
studio Varvello, quale applicazione trova? Ad esempio con questo
Progetto "qualità" si potrebbe analizzare molto in profondità il
fenomeno delle liste di attesa, intuirne le cause e di conseguenza
a proporne dei rimedi.
E qual è la conseguenza della mancata applicazione di questi
progetti? Quelle liste di attesa di cui abbiamo parlato più volte
da chi sono gestite oggi? Chi gestisce le liste di attesa
all'interno dell'Ospedale regionale? Chi controlla che non vi siano
superamenti di posizioni in queste liste di attesa? Le liste sono
gestite dai primari e da nessun altro, come succedeva 30-40 anni fa
quando il paziente, magari buon valdostano che avendo qualche
disturbo scendeva a valle e si affidava nelle mani del professore
diceva:
"Fate voi"
. Siamo a questi livelli. Questa
condizione stride moltissimo con la situazione di altre
regioni.
Grazie alla Presidenza del Consiglio, che ci ha forniti del
servizio Internet, ho scoperto come, ad esempio in Lombardia, viene
gestita la questione delle liste di attesa: un qualsiasi abitante
della Lombardia che abbia la possibilità di collegarsi ad Internet
- immagino che non lo abbiano limitato solo ad Internet, ma per
dire come sono avanti rispetto a noi, ha la possibilità di sapere
quali sono le strutture in grado di fornirgli il servizio di cui ha
bisogno con, in tempo reale, i giorni di attesa ai quali dovrà
sottostare, con la possibilità per il paziente di poter scegliere
la struttura convenzionata o pubblica presso la quale chiedere la
prestazione di cui ha bisogno. Questo ci fa capire come davvero
siamo lontani dall'avere un servizio ospedaliero decente.
Quali le cause di tutto ciò? Secondo l'Assessore, sembra che
tutta questa situazione che ho descritto sia dovuta esclusivamente
a una carenza di medici specialisti e ad una carenza d'infermieri.
Sono d'accordo nel dire che questi sono due problemi evidenti ed
importanti, ma non sono gli unici, le cause sono ben più vaste
perché se fossero solo queste, capite che se domani mattina
trovassimo un po' d'infermieri e un po' di medici specialisti
avremmo risolto il problema della sanità, ma così non è.
Così non è perché, nonostante la carenza oggettiva di personale,
noi abbiamo dei dati che ci fanno vedere come il problema sia più
ampio. Noi abbiamo il problema di un tasso di ospedalizzazione di
211,6 nel 1998 e quest'anno credo che sia ulteriormente in
crescita, intorno ai 220. Questo vuol dire che su 1.000 abitanti
della Valle d'Aosta, 220 hanno in un anno una prestazione
ospedaliera. Non so se ci rendiamo conto. Su 100.000 abitanti della
Valle d'Aosta l'Ospedale nell'ultimo anno ha fornito qualcosa come
24.000 prestazioni. Questo dato che cosa ci fa dire immediatamente?
Ci fa dire che l'obiettivo che il piano sanitario, portato avanti
da questa maggioranza e dall'Assessore in particolare, che aveva
fra gli obiettivi principali, come era giusto che avesse, la
decongestione dell'Ospedale regionale, ha fallito.
Questo piano sanitario quest'obiettivo non solo non lo ha
raggiunto, ma addirittura il problema si è acuito e come mai? Noi
abbiamo una nostra tesi che è venuta anche fuori periodicamente con
qualche interpellanza. L'obiettivo che si poneva il piano sanitario
di decongestionare l'Ospedale con quel sistema satellitare cosa
prevedeva in "primis"? Il potenziamento dei servizi territoriali. È
logico che se io trovo un servizio valido vicino a casa mia per un
intervento che può essere fatto lì, certamente non mi muoverò per
andare presso l'Ospedale. Questo non succede, non succedeva tre
anni fa e non succede oggi, ma perché? Semplicemente perché il
potenziamento dei servizi sul territorio non c'è stato. A questo
proposito ricorderete quel fatto forse banale, ma esplicativo:
quando nel Poliambulatorio di Donnas ci fu la necessità di dare un
punto di sutura e l'operatore medico presente non era in grado di
fornire questo servizio. Mi dicono che a volte succede invece il
contrario: quando c'è l'operatore in grado di dare il punto di
sutura, manca il filo.
Altra questione: perché non si è decongestionato l'Ospedale?
Perché non si è dato corso ad un altro obiettivo che era la
realizzazione delle RSA. Di conseguenza oggi gravano sull'ospedale
i ricoveri di quei pazienti che otterrebbero un migliore servizio
presso le RSA, se fossero state realizzate. Ma queste strutture chi
doveva avviarle? Non era mica il primario, non era mica il Bragonzi
di turno, questo era compito evidente di quest'Amministrazione,
quindi altro che ottimizzazione dell'offerta come si prefiggeva il
piano sanitario! Ci sono altri dati che fanno pensare e che sono
significativi: a fronte di quel tasso di ospedalizzazione che
dicevo prima, 220 per 1.000, ve n'è un altro che non può essere
ignorato: è il fatto che di tutti questi ricoveri ben il 27
percento, 1 su 4, è, come viene detto qui, inappropriato. Questo,
detto in termini più comprensibili, vuol dire che non era
necessario, ma dire questo non significa nulla, non è una
conoscenza scientifica del fenomeno.
Bisognerebbe avere il coraggio, la volontà e anche la forza di
andare a vedere in quali reparti ospedalieri ci sono questi
ricoveri inappropriati e chi li richiede perché se non si ha una
conoscenza più dettagliata della situazione, non si riuscirà mai ad
intervenire.
Le ricette che ha dato l'Assessore non ci convincono, non ci
convincono per niente. In buona sostanza l'Assessore ci propone
delle soluzioni che tendono a rispondere solo al problema del
personale.
Anche su questo, secondo me, va fatta un'analisi: come mai i
medici scappano? È evidente che molti avranno anche dei problemi
familiari, avranno delle prospettive di carriera migliori fuori
dalla nostra regione, ma drammaticamente può succedere invece che
coloro che rimangono, non rimangono perché sono contenti di
rimanere, ma perché hanno fatto scelte delle scelte familiari.
Allora cosa fare, non solo per trovare nuovi medici, ma per
tenere quelli che abbiamo? L'Assessore dice - mi sembrava di averlo
visto nella risoluzione che impegna la Giunta e i Parlamentari ad
intervenire presso il Governo - che è giustamente un problema di
contratto, cioè l'incentivo è economico, ma l'Assessore dovrebbe
spiegarci meglio un dettaglio. Io so che il contratto nazionale dei
medici prevede una fetta di stipendio base e poi una fetta di
stipendio di posizione; alcuni anni fa l'Assessore Braghetto, con
l'accordo di tutti gli assessori e del Governo, spuntò il fatto che
le regioni potessero integrare questo salario di posizione. Da qui
ne è derivata una necessaria scelta politica da parte delle
regioni: alcune, come la Valle d'Aosta, hanno messo a disposizione
la stessa cifra del Governo, altre hanno deciso di
incrementarla.
Noi abbiamo quindi destinato circa un miliardo per il salario di
posizione dei medici ma dove è andato a finire questo miliardo?
L'80 percento di questo miliardo è andato a finire nelle tasche dei
primari, questa è la realtà, infatti, guarda caso, pochissimi
primari vanno via dalla Valle d'Aosta, chi va via sono i medici o
gli anestesisti o i medici specialisti. Questa è una scelta
politica che mi fa collegare certi tipi di discorsi, mi pensare che
vi sia - per una scelta anche lecita, ma della quale bisogna
assumersi le responsabilità fino in fondo - una sorta d'intreccio
fra i vertici della sanità, a livello politico, a livello
gestionale e a livello operativo.
C'è un intreccio, questo è evidentemente un parere suffragato da
una situazione fortemente indiziaria che vede coinvolti l'aspetto
politico, l'Assessore, questa Giunta, questo Governo, il
"management" e i dirigenti di secondo livello che operano
nell'Ospedale. Ecco perché, à mio avviso, la situazione è stata
sempre tenuta tranquilla fino a quando si è potuto tenerla
tranquilla.
Quest'intreccio fino al mese di agosto scorso aveva trovato un
"modus vivendi" che accontentava un po' tutti i soggetti
interessati, tutti stavano bene, l'Assessore funzionava bene, il
commissario meglio ancora, i primari ancora di più, gli unici a
rimetterci erano i pazienti. Questo è un sistema che a mio avviso
ha nascosto tutto quello che si poteva nascondere, ha sorvolato su
tutto ciò che si poteva sorvolare e ancora oggi sembra non dare
l'impressione di voler andare seriamente in fondo alla questione
sanità.
Un'ultima considerazione, per dire quanto non sia solo un
problema di personale, ma anche un problema di struttura. Non
riaprirò la pagina del nuovo ospedale, nel senso che non andrò a
rifare tutto il ragionamento, ma faccio due considerazioni. La
prima: il vero problema per quanto concerne le sale operatorie è il
fatto che nella nostra struttura non esista una chirurgia di
urgenza, il problema è che, avendo 5 sale operatorie sempre sotto
stress, quando arriva un caso urgente, questo scombina
l'organizzazione; senza una chirurgia di urgenza la programmazione,
non è possibile farla a meno di avere sempre un esubero di
personale e un esubero di spazi che permetta di far sì che le due
cose non vadano in contrasto.
L'ultima considerazione riguarda una situazione che sappiamo
tutti che ci ripetiamo da anni, ma che siamo ancora qui a dire: il
fatto di avere i due blocchi operatori. Questo significa che quelle
poche energie oggi a disposizione di fatto le sprechiamo. Ma è
possibile mettere i due blocchi insieme, cioè fare un unico blocco
operatorio in modo da evitare queste cose? Credo di sì quando sarà
costruita la nuova ala, ma la sensazione è che la situazione, caro
Assessore, sia ben più grave ed estesa di quella che lei ci ha
voluto descrivere.
Non è esclusivamente un problema d'infermieri e di anestesisti,
è un problema anzitutto di scelte politiche che credo, come dicevo
in apertura, vadano responsabilmente assunte sia in tempi di
gloria, sia in tempi di magra. L'impressione è che l'Assessore si
assuma le responsabilità nei tempi di gloria e voglia invece
sbolognarle ad altri in tempi di magra.
È vero, Assessore, con tutta la simpatia che nutro per la sua
persona, lei è quello che spesso e volentieri dice, fra l'altro
anche in maniera intelligente:
"Questa idea ce la copiano in
tutta Italia, questa legge è un esempio per il Paese, questo
servizio ce lo invidiano tutti"
ed è giusto, lei fa il suo
mestiere, però faccia il suo mestiere fino in fondo, io sono qui a
chiederle questo: faccia il suo mestiere fino in fondo.
Oggi sono tempi di magra, si metta anche lei con il suo Governo
e con la sua maggioranza una mano sulla coscienza, abbia l'umiltà
di riconsiderare certe scelte che finora ha portato avanti
riconosca di aver agito sempre troppo da solo senza aver troppo
convinto nemmeno suoi colleghi di maggioranza.
Président
La parole au Conseiller Beneforti pour deuxième
intervention.
Beneforti (PVA-cU)
Dopo la relazione dell'Assessore,
avvenuta nella seduta precedente, esposi ciò che pensavamo sul
problema della sanità. Credo di aver detto allora abbastanza per
cui evito questa mattina, in questo mio secondo intervento, di
ripetermi; mi limito a dare una risposta alle proposte formulate
dall'Assessore per uscire dalla crisi in cui la sanità in Valle
d'Aosta è venuta a trovarsi.
Due sono le parti della relazione su cui si è soffermato
l'Assessore e per le quali propone delle proposte di risoluzione:
la prima parte riguarda i rapporti fra lo Stato, il Ministero della
sanità, e la Regione; l'altra riguarda i provvedimenti che la
Giunta e l'Assessore si impegnano ad adottare per uscire dalla
crisi.
Per quanto riguarda la prima parte, cioè i rapporti con lo
Stato, innanzitutto è bene chiarire che ognuna delle parti è
responsabile per ciò che è di sua competenza. Certamente la riforma
sanitaria, la terza, prevista dalla legge n. 229, non trova la
Valle d'Aosta preparata a riceverla. Infatti, e lo abbiamo sempre
detto e sostenuto anche in questa sede, non siamo stati e non siamo
capaci di garantire l'esistente, figuriamoci se siamo preparati al
nuovo che viene avanti.
È legittimo, cari colleghi, rivendicare l'autonomia e le
competenze nella gestione del servizio sanitario, ma è altrettanto
vero che non è legittimo accreditare nell'opinione pubblica che i
mali della nostra sanità derivano tutti o quasi dallo Stato
centrale, accentratore e autoritario. È vero che regole diverse
favorirebbero la soluzione di alcuni problemi e che ci farebbero
uscire dalla crisi in cui ci troviamo, ma non ci farebbero uscire
dalla situazione d'inefficienza e di degrado in cui l'USL, con
l'aiuto dell'assessorato oggi ci ha fatto precipitare. Del resto
riconoscete voi stessi la fondatezza delle nostre accuse; è da
quando sono seduto qui che denuncio fatti e avvenimenti che si
verificano all'interno dell'USL, ma mai, ed è passato più di un
anno, sono stati presi i provvedimenti per risolvere certe
situazioni che stavano venendo avanti.
Oggi, lei, Assessore, e anche la maggioranza penso, rivendica la
riorganizzazione del servizio sanitario regionale e la nomina del
nuovo direttore generale. Lo dite chiaramente, lo avete detto qui,
lo dite fuori di qui, lo riportate sulla stampa. Ma noi cosa
abbiamo sostenuto e detto in questa sede quando abbiamo presentato
interpellanze, interrogazioni e mozioni? Abbiamo messo in evidenza
quali erano i mali della nostra sanità all'interno dell'Ospedale,
dell'USL e sul territorio. Mi sembrava di essere beffeggiato quando
alle nostre denunce venivano date risposte preparate dall'USL, che
giustificano tutto e tutti. Io dico che riconoscere di avere
sbagliato è umano, è un atto di forza, perseverare sarebbe stato
diabolico. Assessore, coprire e giustificare fatti e avvenimenti
che ricadono sulla pelle della gente è peccato e credo sia peccato
grave.
I commenti di uno della stampa non mi toccano, sappiamo da che
parte pende quindi non interessa più di tanto, pende e anche
parecchio, ha fatto la sua fortuna? Presidente, non mi guardi, gli
dica di stare zitto? ed è altrettanto grave, dicevo, illudersi e
illudere che i nostri mali, i nostri problemi derivino solo dalla
mancanza di alcuni medici e d'infermieri. Diciamoci francamente che
l'emergenza medici non si risolve se gli stessi medici e le loro
organizzazioni sindacali non sono d'accordo.
Mi riferisco in particolare alle richieste indicate
dall'Assessore come quella di una norma transitoria per permettere
ai medici neolaureati e ai disoccupati di accedere al servizio
sanitario nazionale mediante l'applicazione di misure
straordinarie, ridefinire i rapporti fra il Ministero
dell'università e della sanità, regolamentare la libera professione
intramuraria, l'approvazione da parte del Parlamento del Progetto
"Omnibus". L'emergenza medici non si risolverebbe nemmeno dando la
piena autonomia e potestà alla Regione perché ogni nostro
provvedimento non passerebbe mai se in contrasto con la normativa
prevista dagli ordini dei medici e dalle organizzazioni sindacali
mediche.
Possiamo fare tutti gli sforzi che vogliamo, ma se le
rappresentanze dei medici non sono coinvolte, non possiamo
monetizzare il nostro disagio. Per questo il Governo ha presentato
il decreto n. 229, è stato un tentativo per rompere l'ostruzionismo
che ci sta di fronte e per coinvolgere i medici nell'attuazione
della riforma. Dobbiamo essere convinti che le nuove regole che
riguardano i primari, le nuove regole che riguardano la scelta da
parte dei medici fra pubblico e privato passano nella misura in cui
vengono imposte con decisione dal Governo d'accordo le regioni e le
organizzazioni confederali e mediche. Noi le indicazioni previste
dalla n. 229 dobbiamo farle nostre, dobbiamo sostenerle se vogliamo
dare ai Valdostani una sanità pubblica adeguata alle loro esigenze
perché i medici devono scegliere se fare il pubblico o il privato.
Solo in determinati casi, quando il pubblico non può garantire i
suoi servizi, può andare a ricercare nel privato certe convenzioni,
ma prima deve fare di tutto per risolvere i problemi all'interno
del pubblico.
La scelta dei medici, è una scelta non più rinviabile se
vogliamo risolvere anzitutto il problema dell'occupazione dei
medici disoccupati e poi, ma avete mai visto voi un ingegnere della
Fiat che lavora per la Ford o per un'altra casa automobilistica?
Deve scegliere di stare o da una parte o dall'altra, non può tenere
il piede su due staffe e sfruttare le situazioni a proprio
vantaggio e a danno dell'assistenza sanitaria.
Io sono d'accordo che nei confronti del Governo si rivendichi
più autonomia, ma siamo anche convinti che i nostri problemi non
possiamo delegarli ad altri, sono nostri e ce li dobbiamo
risolvere, dopo averli individuati. L'Assessore è arrivato al punto
di farlo e ha indicato i punti di crisi, sono quattro: la carenza
di medici specialisti, la fuga dei medici specialisti richiesti da
altre USL, la carenza del personale infermieristico, la precarietà
dell'istituto del commissariamento, ma per riconoscerlo si è atteso
che si arrivasse alla crisi in cui oggi siamo. Quando abbiamo
sostenuto che il commissariamento non risolveva i problemi della
nostra USL, c'è stato garantito che le cose con questo
commissariamento sarebbero migliorate rispetto a prima, rispetto al
precedente direttore generale.
Ma non ha citato l'Assessore un altro punto che è fondamentale,
quello del francese: smettiamola di bocciare medici ed infermieri
che non conoscono il francese, guardiamo se sono capaci
professionalmente e se sono capaci professionalmente, immettiamoli
nell'USL, aiutiamoli dopo a conoscere la lingua francese, su questo
sono d'accordo. Cerchiamo di pari passo di risolvere i nostri
problemi e di far sì che questi medici parlino il francese, ma non
bocciamoli.
Ho letto sul giornale che sono state bocciate 6 infermiere
professionali perché non sapevano il francese, noi chiudiamo le
sale operatorie perché mancano i medici! Togliamo posti letto
perché mancano le infermiere! E la gente attende fuori: un anno, un
anno e mezzo per avere interventi chirurgici. Io lo voglio dire
qui: ma dei 2.000 dipendenti dell'USL quanti conoscono il francese,
Assessore? Se in uno stato di emergenza ci sono 20-30 infermieri in
più che magari non prendono l'indennità di bilinguismo, ma ci danno
il loro apporto, ci si scandalizza? Ma ci si deve scandalizzare per
questo?
Lo dicevo prima, noi da oltre un anno abbiamo richiesto
l'impegno della Giunta e dell'Assessore perché questi punti di
crisi fossero affrontati e risolti per quanto possibile ma pur
rendendosi conto delle difficoltà che si incontrano per risolvere
certi problemi, non si è fatto neanche il possibile per
risolverli.
E oggi, pur non avendo fatto il possibile, visto quello che è
scoppiato nel mese di agosto che ha avallato quello che abbiamo
sempre sostenuto in questa sede, si viene qui e si chiede che il
Consiglio impegni la Giunta e l'Assessore ad adottare gli opportuni
provvedimenti per uscire dalla crisi. Ma chi gli ha mai vietato di
farlo prima? Glielo abbiamo richiesto! Ma ci voleva il mandato del
Consiglio? Signori miei, per certe scelte nessuno del Consiglio vi
avrebbe rimproverato se fossero state fatte e avessero evitato la
situazione in cui ci siamo venuti a trovare. Io per carità di
patria non ho portato qui - e ce le ho tutte - le risposte che mi
sono state date in quest'anno alle mozioni, interpellanze ed
interrogazioni che ho presentato. Non l'ho fatto come dicevo per
carità di patria perché dalla posizione di oggi rispetto alle
risposte che mi sono state date c'è una distanza enorme.
Mi domando: ma i provvedimenti che oggi ci vengono indicati come
si è fatto a non prevederli nel contratto di programma del 1999
sottoscritto con l'USL? Ogni anno il piano socio-sanitario prevede
che sia sottoscritto fra la Regione e l'USL il contratto di
programma, in base a questo si stanziano i finanziamenti per l'USL,
mi pare che abbiamo previsto 270 miliardi, allora cosa avete
scritto nel contratto di programma? Visto che non prevede un piano
di risorse umane e finanziarie per potenziare gli organici
dell'USL, nemmeno alla luce del turnover e di nuovi servizi? Ogni
azienda che si rispetti fa il suo programma di preparazione e
formazione del personale e ancor più questo deve sussistere in un
settore delicato come quello della sanità, dove è dimostrato che
non si può rimanere senza personale medico ed infermieristico.
Non esiste un piano che preveda le risorse per investimenti al
fine di potenziare e sostituire strutture e attrezzatura sanitarie
carenti ed obsolete; qui si va avanti alla giornata, ma come si fa
in un ospedale, in un'USL, nei servizi sul territorio, a non
prevedere risorse e tempi entro i quali certe strutture e
attrezzature devono essere sostituite? In questi settori non si può
andare avanti alla giornata e chiudere il laboratorio di analisi e
altri servizi in attesa che vengano sostituite strutture e
attrezzature. Quando le strutture non sono sostituite, gli ammalati
partono con il 118 e vanno fuori Valle a farsi le analisi e gli
accertamenti sanitari.
Una domanda la faccio anche ai colleghi della maggioranza perché
se ci sono delle responsabilità, queste sono sì, dell'Assessore,
della Giunta, ma anche dell'intera maggioranza. La domanda è la
seguente: avete mai verificato una volta se corrispondeva al vero
quanto vi hanno fatto recitare in questa sede? Se corrispondevano
al vero le risposte date alle nostre interpellanze, interrogazioni
e mozioni? Presidente della Giunta ha mai verificato la situazione
che stava precipitando? Non vi siete resi conto che con il vostro
comportamento avete ingannato gli assistiti, e avete ingannato
anche voi stessi. Caro Presidente, avete ingannato anche i vostri
colleghi di maggioranza visto che oggi richiedono ciò che noi
abbiamo chiesto da tempo. Da più parti vi è stato chiesto di
cambiare: ricordo l'intervista del Vicepresidente del Consiglio, ho
letto l'intervista del Segretario dell'Union Valdôtaine che
rivendica, come ho rivendicato io da un anno, una diversa gestione
dell'USL.
Ma vi siete resi conto che non esiste un piano, nonostante il
contratto di formazione e avere previsto un finanziamento di 270
miliardi per la sanità, non esiste un piano per evitare le liste di
attesa per visite specialistiche e interventi chirurgici; non
esiste un processo di deospedalizzazione con il decentramento dei
servizi sul territorio con particolare riferimento alle RSA.
Ricordo una delibera della Giunta regionale del 1990, la
maggioranza più o meno era questa, dove addirittura si prevedeva
una RSA per ogni comunità montana. Non so dove è andata a finire
quella delibera di Giunta, io non dico che sia necessaria una RSA
per ogni comunità montana, però alcune RSA dal 1990 ad oggi
potevano essere realizzate. Andate a rileggervi quella delibera e
vi rendete conto di cosa era previsto.
Mi auguro, Assessore, che quel piano che intendete presentare
con urgenza sulla riorganizzazione del servizio sanitario regionale
dia effettivamente un assetto stabile alla gestione dell'USL
tramite la nomina del direttore generale.
Mi auguro che sia aperto un confronto effettivo fra la Regione e
le parti sociali per trovare i rimedi per uscire dalla crisi in cui
la sanità valdostana è venuta a trovarsi, però devo dire che io,
quando lei parla di incontro fra la Regione e le forze sociali,
quando parla di realizzare un patto sociale, devo dire che nella
sanità non ho mai, e ho un'età abbastanza avanzata, sentito parlare
di patti sociali. Ho sentito parlare di piani socio-sanitari perché
l'incontro fra le parti sociali avviene prima di portare avanti
detti piani. È quella l'occasione per richiedere l'apporto di tutte
le componenti alla realizzazione del piano socio-sanitario, è
quella l'occasione per mettere a punto le necessità che abbiamo per
superare i punti di crisi.
Ne ho discussi diversi di piani socio-sanitari in questa sede,
ma mai hanno tenuto conto delle richieste delle parti sociali e
tanto meno hanno tenuto conto delle effettive esigenze che
esistevano. Infatti ci siamo resi conto che hanno pesato più le
lobbies che sono all'interno dell'Ospedale e dell'USL che non le
vere richieste che ci potevano portare fuori dalla crisi. Tante
nostre disgrazie derivano proprio da questa situazione, da come è
gestita la sanità all'interno dell'Ospedale.
Credo che l'Assessore, come la Giunta, oltre a prendere i dovuti
provvedimenti, debbano trarre da questa situazione le conseguenze
politiche. Io non chiedo le dimissioni di nessuno, spetta alla
maggioranza decidere, non spetta a noi; io ribadisco che chi non ha
le carte in regola non può stare ai vertici dell'USL e tanto meno
dell'assessorato, ma se ne deve andare con la massima urgenza. Non
devono essere creati ulteriori danni perché già oggi sono stati
troppi.
La nomina di un direttore sanitario all'Ospedale regionale è
indispensabile come è indispensabile la nomina del direttore
generale, sono due figure su cui si basa la ripresa e l'uscita
dalla crisi della nostra sanità.
Président
La parole au Vice-président La Torre.
La Torre (FA)
Assessore, il nostro intervento che vuole
sostenerla in un momento di ricatto particolarmente complesso come
quello attuale, sarà in controtendenza, sarà un intervento breve
perché non riteniamo che sia necessario usare molte parole che
possono essere anche strumentalizzate e quindi possono dare spazio
a un dibattito di posizione che non ha senso in questo caso
trattandosi di un argomento estremamente delicato e importante,
parole che nemmeno possono aiutare ad aprire sale operatorie o ad
aumentare il numero dei posti letto.
Riteniamo invece che sia necessario fare alcune riflessioni,
ripeto, sintetiche su questa situazione che per qualche verso non
aggrada a lei, non aggrada a noi e probabilmente non soddisfa
nemmeno i cittadini valdostani.
Crediamo che occorra uscire al più presto da questo stato di
cultura dell'emergenza, riteniamo che sia necessario questo perché
questa situazione logora, logora l'immagine di una sanità di una
Regione come la nostra, che invece ha radici sia economiche che di
risorse molto forti, che deve godere quindi di un'immagine
abbastanza positiva e non debba essere discussa e contrastata come
in questo momento. Per uscire da questa cultura dell'emergenza e
per esserle di sostegno dobbiamo se possibile e con molta umiltà
cercare di fare anche noi qualche riflessione e darle qualche utile
contributo a quello che è il suo lavoro, come ho detto,
particolarmente delicato e difficile.
Ebbene crediamo che questo passaggio dalla sanità così come
l'abbiamo vissuta fino ad oggi all'applicazione del "decreto Bindi"
richieda uno sforzo per uscire da quello che era un modo
d'interpretare la sanità ed avviarsi verso una nuova mentalità e
nuove logiche.
È evidente che il problema tecnico richiede prima, per essere
risolto, alcune impostazioni di carattere politico, allora queste
impostazioni di carattere politico devono concentrarsi su quella
che deve essere una legge urgente di riorganizzazione, su cui
stiamo lavorando e di cui sottolineiamo l'urgenza, perché non
possiamo restare in una situazione di contrasto, impostazioni che
devono tener conto di due grosse problematiche della sanità:
organizzazione delle risorse e organizzazione delle strutture.
Per organizzazione delle risorse intendiamo evidentemente
l'organizzazione del personale infermieristico e medico e per
organizzazione delle strutture evidentemente l'organizzazione
dell'USL, dell'Ospedale e di quelli che sono i presidi sul
territorio. Ebbene su questo vogliamo dare un contributo e crediamo
di avere delle idee abbastanza chiare.
Intanto va detto, e non va dimenticato, che l'obiettivo non è
solo quello di riorganizzare la sanità nel senso di funzionalità,
ma è quello di dare delle risposte concrete ai cittadini sia in
merito alla qualità dei servizi che in merito alla quantità degli
stessi; questo è l'obiettivo che ci poniamo, di conseguenza diventa
fondamentale quest'organizzazione delle risorse.
Ebbene, credo che il primo problema, che ormai dovremmo
cominciare a guardare come a un problema del passato, perché da qui
dovremmo guardare semplicemente avanti evitando discussioni
inutili, debba essere quello d'immaginarsi una sanità con una
gestione delle risorse senza troppe rigidità perché sono le
rigidità che impediscono nell'utilizzo del personale di ottenere il
massimo, quindi poche rigidità all'interno dell'USL, rigidità che
non si possono scaricare sulle spalle dell'Assessore perché sono
tanti i soggetti che intervengono all'interno della gestione del
personale in un complesso sistema come quello sanitario e quindi le
responsabilità sono diverse e sono responsabilità che hanno anche
origini nel tempo, quindi meno rigidità nella gestione del
personale, una capacità d'incentivare il personale in un modo
diverso e nuovo che dia soddisfazione, una forte concertazione con
i sindacati e con quelli che possono essere gli interessi delle
rappresentanze dei cittadini e cogliendo al massimo le occasioni
che ci offre l'applicazione del nuovo "decreto Bindi".
Organizzazione delle strutture, conseguentemente; il "decreto
Bindi" ci dà una grande opportunità che è quella di valorizzare il
territorio e credo che noi dobbiamo recepire al massimo questa
possibilità. Io non lo nascondo, poi l'ho sempre detto anche nel
passato, per parecchio tempo sono stato un sostenitore
dell'ospedale nuovo, ora non lo sono più...
(interruzione di un consigliere, fuori microfono)
? non è vero, mi dispiace correggerla, vede che io affronto il
problema con estrema serenità, non sono qui a cercare di fare
semplicemente una discussione polemica, sono qui con estrema
serenità.
Dico che in passato ho sostenuto anche in maniera ferma la
possibilità di costruire un ospedale nuovo, ma oggi, cogliendo
quelle che sono le opportunità della "legge Bindi" di andare sul
territorio, ritengo che l'Ospedale sia ancora inadeguato e che
occorra lavorare su di esso per ristrutturarlo e per renderlo
adeguato alle esigenze dei cittadini che sono sollevate anche da
voi, ma in realtà dobbiamo andare sul territorio, noi dobbiamo
realmente pensare a quella deospedalizzazione che diceva lei,
Consigliere Beneforti, e dobbiamo farlo in modo concreto con i
presidi dando a questi presidi una reale capacità d'intervenire sul
territorio. È così che noi veramente cogliamo quest'opportunità:
andando a creare sul territorio quelle strutture utili ai cittadini
dove gli servono, non serve immaginare un ospedale faraonico dove
tutto si risolve perché poi nulla si risolve. Noi abbiamo
l'esperienza di grandi ospedali in grandi città che infine
mantengono poi le stesse problematiche che noi siamo qui a
dibattere, non hanno risolto i problemi.
In realtà noi otteniamo il massimo risultato quando soddisfiamo
sul territorio le esigenze del cittadino risparmiando anche in
termini di costi perché è anche un problema di costi, le risorse
non sono solo umane, ma sono risorse economiche; questa Regione
investe 280 miliardi e credo che sia già uno sforzo economico
significativo. Non credo che nel tempo o nel prosieguo si potrà
investire molto di più, quindi dobbiamo ottimizzare al massimo
anche, oltre al personale, l'utilizzo di queste risorse economiche
e andare sul territorio è un modo di utilizzare queste risorse.
Se concordiamo tutti sull'obiettivo, che è quello di soddisfare
i cittadini, se ci rendiamo conto che l'organizzazione delle
risorse e delle strutture diventano i punti fondamentali di questo
problema, credo che le indicazioni e le risposte che si possono
dare siano molto semplici. Ebbene, i consigli e i suggerimenti che
speriamo possano essere utili, Assessore, che le vogliamo lasciare
noi, si possono riassumere in pochi punti.
Innanzitutto, come ho detto, una legge di riorganizzazione
subito sulla quale stiamo lavorando, ma sulla quale vogliamo
accelerare i lavori perché riteniamo che sia necessario portarla
subito proprio per uscire da questo stato di cultura
dell'emergenza, una legge di riorganizzazione che colga al massimo
le opportunità offerte dalla "legge Bindi" perché la "legge Bindi"
ha delle cose in sé discutibili, alcune negative, ma ha in sé delle
opportunità eccezionali e noi dobbiamo cogliere al massimo in
questa legge le opportunità che sono offerte dalla "legge
Bindi".
Secondo punto: un'ampia autonomia dell'USL perché questo vuol
dire una fluidità di gestione.
Terzo punto conseguente al secondo: uno staff nuovo dell'USL che
cambi mentalità e logiche e che goda dell'ampia fiducia dei
cittadini, del Consiglio e dell'Assessore.
Quarto punto: un potenziamento del territorio con una forte
deospedalizzazione e con il potenziamento dei presidi intesi come
strumento utile al raggiungimento degli obiettivi che ci siamo
prefissi.
Quinto punto: un'organizzazione del personale incentivante che
valorizzi anche le professionalità perché si è detto - ed è in
parte comprensibile - che non c'è un grande appetito per
professionisti nei confronti di un Ospedale regionale, però piccolo
se paragonato ad altre realtà, a prestare le proprie opere in una
Regione che può non dare grandi sbocchi di carriera. Dobbiamo
valorizzare al massimo le professionalità locali perché localmente
abbiamo delle professionalità che possono anche crescere,
incentivare le figure professionali successive, cioè quelle degli
infermieri e degli operatori sanitari e quindi una soluzione per il
francese che soddisfi un po' tutti.
Ho sentito alcuni interventi, anche quello di Marguerettaz, che
citavano il francese; personalmente ritengo che il francese non sia
il vero problema, però questa è una mia considerazione personale e
non voglio allargare questa considerazione ad altri, però ritengo
giusto che si tenga conto delle osservazioni che stanno venendo dal
Consiglio e quindi una soluzione sul francese che tenga conto di
tutte le posizioni, che in qualche modo medi e trovi l'opportunità
di soddisfare una risposta a questo problema.
Assessore, ho detto che sarei stato breve. In sintesi abbiamo
indicato quello che, secondo noi, è un percorso di strutturazione
politica di quello che porta poi a delle soluzioni tecniche del
problema. Ritengo che l'intervento sia chiaro e speriamo che possa
essere accolto.
Président
La parole au Conseiller Cottino.
Cottino (UV)
Il mio intervento ha soprattutto uno scopo,
anzi direi che non voglio neppure definirlo intervento nel vero
senso del termine in quanto ha soprattutto lo scopo di annunciare
da parte delle forze di maggioranza due risoluzioni.
Sono due risoluzioni distinte perché affrontano il problema
sanitario in modo separato, ma che non significa evidentemente che
siano soluzioni che non tengano conto le une delle altre, ma che
hanno degli obiettivi diversi, nel senso che da una parte si vuole
impegnare la Giunta e invitare i Parlamentari a fare tutta una
serie di azioni per migliorare i rapporti con lo Stato italiano, ma
anche per chiedere tutta una serie d'interventi al Ministero della
sanità, interventi importanti che sono stati sottolineati da più
parti e che sarebbe una perdita di tempo ripetere anche perché da
parte dell'Assessore al momento della sua relazione sono stati in
tutti i modi sottolineati.
L'altra risoluzione riguarda le cose su cui questo Consiglio
impegna la Giunta, in particolare l'Assessore a fare a livello
locale. Anche qui nulla di nuovo sotto il sole, nel senso che tutte
e due le risoluzioni sono precedute da analisi sulla situazione,
analisi che non è vero che si limitano solo alla problematica del
personale anche se sottolineano che questo è sicuramente un
problema molto importante e che va risolto in tempi estremamente
brevi. Ma quello che credo si debba sottolineare di queste due
risoluzioni sono soprattutto due punti, che illustro molto
velocemente, uno è quello di andare verso una nuova legge senza con
questo smentire quello che è stato finora. Si è resa necessaria a
questo punto una nuova legge che vada a risolvere e a dare delle
indicazioni su tutta una serie di problematiche e questo è quanto
si sta facendo.
Si arriva in ritardo? Probabilmente, probabilmente si arriva un
po' in ritardo, non bisogna però dimenticare, se non si vuole sotto
certi aspetti strumentalizzare certi problemi che sono troppo seri
perché siano strumentalizzati, che c'è tutta una serie di
provvedimenti che sono stati presi a livello romano e che hanno di
fatto per certi aspetti impedito che questo provvedimento fosse
portato in quest'aula con maggiore anticipo, ma affermare che,
siccome si arriva oggi con l'idea e con la volontà di presentare
questa nuova legge, lo si fa perché è stato solo chiesto da alcune
parti, credo che sia mortificare tutto sommato la legge stessa.
Su questo un consiglio mi permetterò di dare all'Assessore anche
se non ha bisogno dei miei consigli così come non ha bisogno lui né
la sua attività di un avvocato difensore qual è il sottoscritto,
che non ha neppure delle conoscenze sufficienti per entrare troppo
nel merito della questione. Il consiglio che volevo dare è quello
di fare in modo, ma lo sta già facendo, che alla stesura di questa
legge partecipino tutte le parti sociali nel modo più ampio e
preciso e puntuale possibile. Questo non può e non vuole dire
consociativismo, vuole solo essere una concertazione necessaria ed
importante affinché la legge possa avere quei contributi che
possono venire da più parti e che siano soprattutto tesi al
miglioramento della legge stessa.
L'altro punto che credo che sia importante sottolineare è la
volontà di portare sul territorio i servizi anche e oserei dire
soprattutto fare in modo che ci sia un calo dell'ospedalizzazione e
d'altronde nella risoluzione viene sottolineato.
Questi sono i due punti che sono stati sottolineati da più
parti, ma sembrerebbero delle invenzioni dell'ultimo momento di cui
tutti si vogliono assumere la paternità, mentre al contrario credo
che si debba dare atto all'Assessore di aver cercato e di cercare,
pur in mezzo a tante difficoltà, di portare avanti e sono convinto
che riuscirà a portarli avanti in modo egregio.
È con questo spirito che, a nome del gruppo dell'Union
Valdôtaine, abbiamo presentato queste due risoluzioni nella
convinzione che, così come è sempre stato fatto a dispetto di
quanto si dice in qualche occasione, l'Assessore e la Giunta
prenderanno in dovuta considerazione perché le risoluzioni sono
state concordate e portano anche la firma dell'Assessore per cui
continueranno a portare avanti nel modo dovuto le cose che nelle
risoluzioni questo Consiglio nel suo insieme chiede.
Président
Deux résolutions ont été présentées, dont je
donne la lecture:
Risoluzione Il Consiglio regionale della Valle
d'Aosta
Considerato che
1) il Decreto legislativo 19 giugno 1999, n. 229 ha radicalmente
innovato la disciplina del rapporto di lavoro del personale del
servizio sanitario nel senso che ha previsto la privatizzazione con
immediatezza del rapporto di lavoro in luogo della precedente
previsione che voleva ricondurre gradualmente la regolamentazione
dei diversi istituti al diritto comune. Tra le numerose regole, due
acquistano particolare rilievo e si presentano quindi come novità
assoluta: la prima è che la dirigenza sanitaria è in un ruolo unico
e su un unico livello, suddiviso in profili professionali;
l’altra è l’esclusività del rapporto
di lavoro per tutti i dipendenti. Privatizzare il rapporto di
lavoro vuol dire superare un sistema poco contrattualizzato e
regolamentare un rapporto di lavoro esclusivo significa modificare
profondamente la normativa preesistente;
2) al contratto di lavoro dei medici e veterinari spetterà
disegnare anche il quadro generale nel quale ciascuna azienda
sanitaria attingerà per stabilire le regole da applicare per
consentire lo svolgimento delle diverse tipologie di libera
professione intramuraria previste dal decreto legislativo 229/99.
Nel contempo il contratto dovrà trovare le risorse finanziarie
sufficienti per finanziare le riforme e specificatamente
l’esclusività del rapporto di lavoro incentivando
l’opzione a favore del sistema sanitario pubblico.
Preliminarmente alla individuazione di detto quadro generale va
definitivamente chiarito il regime fiscale cui sottoporre
l’attività intramuraria oggetto di una circolare del
Ministero delle Finanze che la assimila al lavoro dipendente;
3) a fronte di ben 80.000 medici disoccupati, si registra
paradossalmente una carenza soprattutto nelle strutture ospedaliere
di medici specialisti (anestesisti-radiologi-ortopedici-medici
legali-medici del lavoro ecc.) che compromette seriamente lo
svolgimento regolare delle attività con ripercussioni negative
sull’assistenza da erogare ai cittadini. Di fronte a
tale carenza, la programmazione nazionale degli specializzandi, da
ammettere nelle diverse Scuole, non è in grado di coprire il
fabbisogno del servizio sanitario nel breve e medio periodo. La
situazione attuale è talmente grave che richiede interventi urgenti
e almeno transitori. Urge a tal uopo sbloccare
l’iter del progetto di legge OMNIBUS giacente da due
anni in Parlamento, che regolamenta la posizione dei medici
incaricati provvisori, e il passaggio di area o di disciplina del
personale del Servizio Sociale Nazionale, e che disciplina i
servizi di guardia medica e di emergenza territoriale. Si ipotizza
quindi, al fine di non sguarnire gli organici,
l’immissione specialmente nelle realtà regionali
prive di Università, degli specializzandi nelle attività delle
strutture in cui svolgeranno la formazione pratica, con
responsabilità diretta sugli interventi, anche se, in alcuni casi,
con un monitoraggio continuo da parte degli operatori strutturati.
Tale ipotesi è in linea con raccomandazioni
dell’Unione Europea ed è largamente praticata in
altri Paesi Europei (Germania, Inghilterra);
4) contestualmente si registra una forte carenza nei servizi di
personale infermieristico, tecnico e della riabilitazione, con ciò
vanificando di fatto i principi del Piano Sanitario Nazionale.
Visto lo Statuto Speciale della Valle d’Aosta che
all’art. 3 lettera l) attribuisce alla Regione
competenza in materia di igiene e sanità, assistenza ospedaliera e
profilattica;
Constatato che in virtù della legge finanziaria n. 724/94, la
Regione Autonoma Valle d’Aosta autofinanzia il
sistema sanitario regionale dovendo sottostare nel contempo a
normative vincolanti dello Stato e ciò in aperto contrasto con i
principi alla base del federalismo
Rivendica
una piena attuazione della propria autonomia costituzionalmente
riconosciuta,
Impegna
la Giunta regionale e invita i Parlamentari valdostani ad
intervenire presso il Governo per:
1) ottenere un chiaro rafforzamento delle competenze della
Regione in materia di sanità mediante lo strumento
dell’art. 48 bis dello Statuto;
2) richiedere, d’intesa con le Regioni,
l’approvazione di una norma urgente per
disciplinare, fermi restando i principi di cui
all’art. 15, comma 3, del decreto legislativo
502/92, come modificato dal decreto legislativo 517/93, una fase
transitoria che consenta ai medici neo laureati e disoccupati di
accedere al servizio sanitario nazionale mediante
l’applicazione di misure straordinarie per superare
l’attuale fase di emergenza;
3) ridefinire i rapporti tra il Ministero
dell’Università, il Ministero della Sanità e le
Regioni per l’accesso alle specializzazioni post
laurea nonché ai corsi di diploma universitario per personale
infermieristico, tecnico e della riabilitazione;
4) far sì che il contratto di lavoro dei medici e veterinari
traduca le indicazioni del decreto legislativo 229/99 con regole
semplici, chiare e trasparenti definendo da un lato la questione
della partita IVA per l’attività libero
professionale intramuraria sottoponendo la stessa al regime del
reddito di lavoro autonomo, e dall’altro finanziando
adeguatamente l’esclusività del rapporto di
lavoro;
5) approvare definitivamente il progetto di legge n. 2932
OMNIBUS;
6) prevedere, nella fase del rinnovo contrattuale per
l’area della dirigenza medica e veterinaria,
strumenti operativi più flessibili che consentano alle singole
regioni maggiore autonomia, in particolare per quanto riguarda i
fondi di posizione di cui agli artt. 60 e 63 del CCNL.
F.to: Cottino - Vicquéry - Martin - Fiou
Risoluzione Il Consiglio regionale
Esaminata la situazione della Sanità in Valle
d’Aosta nell’attuale fase delicata di
transizione;
Viste le denunce fatte ripetutamente dalle Regioni, dalle OO.SS.
Mediche che minacciano uno sciopero generale, nonché dal Tribunale
per i diritti del malato circa i principali nodi problematici che
affliggono la sanità in generale;
Accertato che i punti critici individuati riguardano
essenzialmente:
1) la carenza di medici specialisti;
2) la fuga dei suddetti medici specialisti richiesti da numerose
aziende sanitarie locali, attratti dalle regioni
d’origine e comunque da realtà ospedaliere che
permettono sviluppi di carriera impensabili in Valle
d’Aosta;
3) la carenza di personale infermieristico che impedisce di
migliorare la qualità del servizio ospedaliero e territoriale
nonché di personale tecnico e di riabilitazione che vanifica la
programmazione regionale tesa al potenziamento dei servizi di
riabilitazione;
4) la precarietà dell’istituto del
Commissariamento che impedisce di affrontare le problematiche
dell’Azienda U.S.L. con una logica di programmazione
a medio- lungo termine.
Preso atto che malgrado le suddette problematicità il volume
delle prestazioni dell’azienda U.S.L. in regime di
ricovero, di day hospital e a livello ambulatoriale aumenta
vertiginosamente di anno in anno.
Impegna
la Giunta regionale ed, in particolare
l’Assessore alla Sanità, Salute e Politiche Sociali
ad adottare gli opportuni provvedimenti affinché:
1) vengano reperite, con le modalità e procedure previste dalla
normativa vigente, le risorse umane e finanziarie per potenziare
gli organici dell’U.S.L. e per attrarre forze lavoro
in Valle d’Aosta;
2) vengano altresì reperite ulteriori risorse per investimenti
al fine di potenziare e sostituire strutture e attrezzature carenti
o obsolete;
3) si instaurino rapporti di collaborazione con
l’Università affinché vengano riservati posti per
tecnici di radiologia e per tecnici della riabilitazione nonché per
le altre figure professionali di cui il S.S.N. necessita, in
applicazione della L.R. n. 6 del 30 gennaio 1998;
4) si diano disposizioni all’U.S.L. affinché
trovi soluzioni alla ridotta attività dei servizi prioritariamente
con le attuali risorse presenti nel servizio sanitario e in
subordine affinché si convenzioni con strutture private accreditate
per ridurre le liste di attesa delle operazioni chirurgiche;
5) si diano disposizioni all’U.S.L. affinché
venga resa possibile l’effettuazione
dell’attività libero professionale intramuraria e in
subordine si convenzioni con strutture private accreditate;
6) presenti con urgenza il disegno di legge concernente la
riorganizzazione del servizio sanitario regionale in modo da dare
un assetto stabile alla gestione dell’U.S.L.
mediante la nomina del Direttore Generale;
7) si apra un confronto tra amministrazione regionale e parti
sociali per addivenire alla stipulazione di un patto sociale che
definisca con chiarezza le priorità di intervento e che persegua
obiettivi di più alti livelli di qualità dei servizi sanitari pur
in una logica di razionalizzazione delle spese;
8) si avvii un processo di deospedalizzazione con il
decentramento dei servizi sul territorio, con particolare
riferimento alle R.S.A..
F.to: Cottino - Vicquéry - Martin - Fiou
Président
La parole au Conseiller Frassy.
Frassy (FI)
Devo esordire dicendo che, nonostante i
riflettori che illuminano anche quest'oggi l'aula consiliare,
questo dibattito riteniamo che sia un dibattito al buio perché è
sorprendente per certi versi la tempistica e soprattutto la maniera
con cui questo dibattito sulla sanità è stato portato alla
discussione consiliare.
Un problema come la sanità dovrebbe essere un problema sul quale
si fanno dei bilanci e soprattutto sul quale si fanno delle ipotesi
per intervenire su quelli che sono i tanti macroproblemi aperti e
invece oggi ci troviamo a riprendere il filo di un dibattito
interrotto 15 giorni fa che, come 15 giorni fa, nei fatti è un
dibattito pieno d'interventi, di parole, di risoluzioni alle quali
l'Assessore non ha ritenuto di presentarsi con quello che è se non
il bilancio almeno l'indirizzo di quella che sarà la sua azione
politica ed è sorprendente che su un problema così importante
l'ordine del giorno reciti: iscrizione problematiche della sanità
senza un documento e senza nient'altro, ne prendiamo atto, ci
adeguiamo a questo tipo di dibattito.
Avendo comunque letto perlomeno le risoluzioni che nel corso del
passato Consiglio l'Assessore ha posto all'attenzione di noi
consiglieri, non possiamo non rilevare un primo distinguo fra
quelli che sono i problemi della sanità in Valle e quelli che sono
i problemi della sanità a livello nazionale.
A livello nazionale penso sia chiarissima la posizione che Forza
Italia ha tenuto a livello parlamentare sulla "riforma Bindi",
penso che il giudizio negativo che la nostra forza politica ha dato
su quella riforma sia cosa nota e di conseguenza non sia il caso in
questa sede di aprire il dibattito sui contenuti o sulle carenze di
contenuti della "riforma Bindi", ma una cosa deve essere chiarita
in questa sede: che i problemi della sanità valdostana sono ancora
cosa diversa rispetto ai problemi della sanità nazionale e i
problemi e i guasti della "riforma Bindi", peraltro votata o
perlomeno condivisa dall'attuale maggioranza politica perché non mi
risulta che il Parlamentare dell'Union o il Senatore Dondeynaz
abbiano preso posizioni diverse da quelle che sono le posizioni
condivise dal "Governo D'Alema", qui rappresentato da tre
autorevoli esponenti, sono ancora da venire.
La situazione della Valle d'Aosta è invece già a uno stato di
118, di emergenza, di pronto soccorso. Non oso pensare che cosa
accadrà alla sanità in Valle d'Aosta se le previsioni sulla
"riforma Bindi" sono nei fatti veritiere e allora scindiamo le
situazioni valdostane che possono essere gestite in sede regionale
dalle questioni della sanità che dipendono da problematiche di tipo
nazionale sulle quali possiamo poco incidere.
Cerchiamo di fare un consuntivo e il consuntivo lo facciamo
citando quanto l'Assessore ha detto e scritto. Il piano
socio-sanitario triennale, che va a compimento alla fine di
quest'anno, penso non abbia trovato la soddisfazione né
dell'Assessore, né della Giunta, né delle forze di maggioranza, né
tantomeno delle forze che non hanno responsabilità di governo.
L'Assessore stesso ci ha detto che molte cose che si pensava di
poter fare nei fatti sono rimaste sulla carta; il discorso della
decentralizzazione degli interventi ospedalieri, mi riferisco in
particolar modo alle RSA, sono ancora cosa da realizzare.
Allora la prima considerazione che ci viene spontaneo porre
all'attenzione dell'Assessore è capire perché l'Assessore ci ha
detto che non è soddisfatto di come sta portando a compimento il
bilancio del piano socio-sanitario, ma non ci ha detto per quali
motivi non è riuscito a dare concretezza a quel piano da lui
pensato e dalle forze politiche di maggioranza condiviso; non ci ha
detto se non ha avuto le forze per portare avanti il piano dal
punto di vista politico, amministrativo, finanziario o se invece le
ipotesi contenute in quel piano le ritiene l'Assessore ipotesi
superate; questo non c'è stato detto e noi gradiremmo che
l'Assessore dedicasse un breve passaggio a quest'aspetto non da
poco. Dopodiché la situazione della sanità valdostana molti
colleghi l'hanno riassunta, ma consentitemi di fare a mia volta un
breve flash sulla situazione che sicuramente sarà nota a tutti, ma
bisognerebbe capire se questa situazione, nota a tutti, è anche
imputabile alle responsabilità nostre, diciamo nostre come
Amministrazione regionale.
È normale che in una situazione che qualcuno definisce piccola,
dove tutto dovrebbe essere controllato, dalla carta igienica alle
piccole spese - questo lo dice il Presidente dell'Union, non lo
diciamo noi -, ci sia una somma di situazioni che danno un quadro
di dissesto della sanità?
Posti letto: Assessore, al di là del fatto che i posti letto
possano essere o non essere adeguati a quelli che sono i parametri
della riforma sanitaria nazionale, c'è un dato di fatto che i posti
letto comunque in determinati periodi, e sistematicamente e
ciclicamente, vengono ridotti rispetto a quegli attuali sui quali
lasciamo perdere la polemica se sono o non sono a norma, se sono o
non sono sufficienti, vengono ridotti per carenza di personale
infermieristico, vengono ridotti per ristrutturazione dei
reparti.
E a proposito delle carenze del personale infermieristico
pensiamo che in politica sia lecito tutto, nel senso che si possono
vedere le sfumature che vanno dal nero al bianco ammesso che il
nero e il bianco abbiano delle loro sfumature e di conseguenza i
punti di vista se sostenibili con delle argomentazioni possono
essere espressi, ma diventa difficile capire il comportamento
schizofrenico che l'Assessore ultimamente ha tenuto.
In tempi velocissimi, questo è l'unico merito che gli diamo,
riesce l'Assessore a costituire un gruppo di lavoro che in dieci
giorni poco più fa il monitoraggio dell'emergenza infermieri. Le
risultanze sono che non c'è una carenza perché con quei numeri e
con una diversa utilizzazione e una diversa distribuzione del
personale medico e infermieristico non ci sarebbero i problemi che
si sono riscontrati. Criticabile, perlomeno da parte nostra, non
condividiamo, peraltro è un'analisi politica. Scopriamo che
contestualmente a quest'affermazione pubblica, l'Assessore prende
carta e penna e scrive alle altre regioni italiane e poi,
rasentando quasi il ridicolo, e non c'è peggior cosa del ridicolo
nella vita politica, scrive alle ambasciate di mezza Europa, Paesi
dell'Est compresi, per dire che abbiamo un'emergenza relativa agli
infermieri e che proponiamo un ingaggio in regime privatistico a
certe condizioni economiche. Evidentemente i consulenti
dell'Assessore, perché in materia di sanità è normale che anche
l'Assessore abbia dei consulenti, non gli evidenziano che il titolo
d'infermiere conseguito nei Paesi dell'Est è un titolo non
spendibile in Italia e ritengo neppure in Valle d'Aosta.
Questo per dire che anche nella valutazione delle scelte
politiche molte volte si assiste ad una carenza di linea, di
conseguenza ad un ingarbugliamento della situazione nei fatti.
Al di là delle note carenze infermieristiche, che hanno occupato
le attenzioni dell'Assessore e le cronache dei giornali di
quest'estate, non possiamo non ricordare l'emergenza della carenza
del personale medico in riferimento soprattutto agli anestesisti e
ai rianimatori, di conseguenza al funzionamento delle sale
operatorie.
Penso che sia intuitivo che la riduzione della funzionalità
della sala operatoria sia nei fatti la paralisi del sistema
ospedaliero, per un ospedale la sala operatoria è il cuore
nevralgico e avere delle sale operatorie che in certi periodi hanno
sostenuto una media di 3 sale al giorno funzionanti, quando abbiamo
una potenzialità di sei sale in viale Ginevra più una di urologia
lasciando perdere la maternità che è destinata a un altro tipo
d'intervento, rispetto ad una potenzialità non voglio dire di 42
sedute, ma quanto meno di 35, oggi invece siamo soddisfatti delle
28 sedute perché? Perché in un recente passato, che era già un
passato da emergenza, si facevano le 28 sedute, ma quando sappiamo
che abbiamo delle liste che, a seconda delle patologie, sono liste
di attesa di mesi e alcune sembrano avvicinarsi all'anno, la scelta
responsabile sarebbe quella di utilizzare a pieno regime la
potenzialità delle sale operatorie.
L'Assessore mi dirà: "Ma se i medici non ci sono, non posso mica
andare io in sala operatoria?" Il problema è un altro, il problema
è che i medici non ci sono sicuramente in Valle d'Aosta, non ci
sono forse in altre realtà, ma ci sono sicuramente negli Ospedali
di Monza e negli Ospedali di Chivasso che addirittura si permettono
il lusso di mandarci per nostra fortuna delle équipe in regime di
convenzione a sopperire a quello che sarebbe altrimenti il blocco
totale della funzionalità delle sale operatorie.
Ed ecco che anche questo ritorno alla normalità delle 28 sedute
non è un ritorno alla normalità perché è una normalità che è
garantita in regime di convenzione e sono quelle convenzioni da due
milioni e quattro al giorno più spese che giustamente fanno - uso
un termine morbido perché siamo in un'aula consiliare, ma
intendetelo nella sua durezza - indignare i medici che stanno a
stipendio ben diverso sopperendo alle carenze di organico e di
conseguenza si vedono questi loro colleghi che arrivano lì con ben
altra considerazione dal punto di vista economico e
finanziario.
Mi risulta, ma lo do con il beneficio d'inventario, che
paradossalmente siano arrivati in regime di convenzione medici che
non erano stati assunti presso l'USL locale magari perché erano
medici con un rapporto a termine che poi non si è tradotto in un
rapporto a tempo indeterminato, ma sta di fatto che medici che sono
usciti dalla porta sono rientrati in sala operatoria da questa
finestra delle convenzioni.
Se l'Assessore ha usato l'attenuante della carenza di
specializzazioni, al di là del fatto che la carenza c'è in alcune
situazioni e non c'è in altre, l'attenuante che diventa difficile
concedere all'Assessore è la gestione dei concorsi. Noi riteniamo
che la gestione dei concorsi nell'USL della Valle d'Aosta, al di là
anche qui di tutte le attenuanti che si possono trovare perché una
volta manca il direttore sanitario, una volta manca il direttore
generale, un'altra volta non ci sono i componenti di commissione,
abbia delle tempistiche scandalose. Non è sostenibile che per
espletare un concorso sia necessario un tempo superiore all'anno e
dico espletare che è cosa diversa dal bandire un concorso.
Saremo forse monotoni e ripetitivi, ma è una vergogna di questa
Regione che un concorso - mi riferisco a quello di urologia - sia
stato bandito fra il maggio e il giugno del 1998 con termine per la
presentazione delle domande al settembre 1998 e che a distanza di
un anno da quando sono state depositate le carte necessarie per
partecipare il concorso non sia stato ancora espletato, un anno per
espletare un concorso che, mi corregga poi l'Assessore se sbaglio,
ha solo l'esigenza di prove orali che sono da sostenere davanti a
una mini commissione perché è una commissione che non deve essere
composta da più di due persone.
Queste sono situazioni che non sono addebitabili a nessun'altra
influenza di tipo nazionale, ma che sono situazioni nelle quali la
responsabilità dell'Amministrazione regionale e a livello politico,
Consiglio regionale e Giunta regionale, e a livello gestionale,
USL, si devono addebitare in toto di fronte all'opinione
pubblica.
Per quanto riguarda l'intersecazione delle problematiche
gestionali con le problematiche d'indirizzo politico, penso che qui
valga la pena di soffermarsi per fare un'analisi di quello che è
stato e auspicando che questo non abbia più modo di accadere.
Abbiamo visto che gli infermieri sono in una situazione di
difficile gestione, per i medici ci sono una serie di problemi che
non sembrano risolvibili; scopriamo peraltro che ci sono dei
settori che sono a copertura politica totale integrale e quei
settori potete essere tranquilli che, possono mancare i medici, gli
infermieri, può mancare il direttore generale o il direttore
sanitario, ma sono sempre funzionali. Qualcuno sostiene che sono il
fiore all'occhiello della Valle d'Aosta.
Assessore, io ritengo che è bene avere dei fiori all'occhiello
quando il prato ha l'erba tagliata ed è seminato con l'erba
cresciuta, ma girare con il fiore all'occhiello quando si calpesta
la polvere, penso che più che il fiore all'occhiello è un pugno
nell'occhio e voglio essere esplicito. Prendiamo l'elisoccorso del
quale nessuno di noi disconosce la funzionalità e l'utilità, ma
attenzione: a beneficio di chi va l'elisoccorso percentualmente?
Percentualmente va a beneficio di quei turisti incauti che vengono
nella nostra regione pensando di essere al Parco di Eurodisneyland
e la Regione gli manda l'elisoccorso per recuperarli. L'elisoccorso
non va a beneficio dei cittadini valdostani che vivono la realtà
della sanità valdostana con tutti i disagi di cui parlavo prima,
l'elisoccorso è un servizio che è nato come progetto obiettivo del
118 e ad oggi, pur non essendo più definito progetto obiettivo, ne
ha mantenuto le caratteristiche tant'è che non è stato
istituzionalizzato e ciò vuol dire che nei fatti ha un organico
improprio, prestato, inutile e allora l'istituzionalizzazione
dell'elisoccorso comporterebbe degli oneri maggiori, ma sicuramente
comporterebbe una diversa ripartizione delle esigenze
dell'Ospedale.
Tenete presente che poi sulla copertura politica come si fa a
non definirla tale quando un direttore sanitario, forse già
commissario, firma un ordine di servizio che dopo 24 ore viene
ritirato e che prevedeva il distacco nelle sale operatorie degli
anestesisti che erano invece distaccati pur essendo tali, cioè
anestesisti, al servizio di elisoccorso. Nel giro di 48 ore
l'ordine di servizio viene ritirato, viene ritirato non perché era
stato risolto il problema dell'emergenza anestesisti, ma perché
c'era stata una pressione che io definisco politica che aveva
detto:
"Il fiore all'occhiello non si tocca"
.
E allora quali sono le proposte che noi riteniamo di poter
formulare in questa sede?
Partiamo dall'elisoccorso. L'elisoccorso deve crescere in
maniera diversa, dopo questa lunga sperimentazione devono essere
fatte delle scelte. Riteniamo che sia necessario istituzionalizzare
questo servizio, riteniamo che sia necessario verificare se non sia
possibile, come accade nella stragrande maggioranza dei grossi
ospedali, prevedere l'atterraggio dell'elicottero come già era nei
pressi della struttura ospedaliera...
Squarzino
(fuori microfono)
Non è possibile?
Frassy (FI)
? farete i vostri interventi, scusate, lo so
che al momento non è possibile. È evidente che l'elisoccorso di
base in aeroporto ha una tempistica, una problematica e
un'onerosità maggiore di quanto non ce l'avrebbe nei pressi del
presidio ospedaliero. È evidente che questo forse è in conflitto
con la proposta di legge dell'eliski e se vogliamo mutuare quei
termini, ma l'eliski è cosa diversa dall'elisoccorso, ma non
entriamo in dettagli tecnici.
Necessario è che in questa regione si rivalorizzi la funzione
dell'istituzione militare; esistevano una volta gli elicotteri,
sono spariti gli elicotteri, è rimasta la scuola militare che è
stata ridenominata, noi riteniamo che sia auspicabile che a livello
politico venga verificata la possibilità di concordare in regime di
convenzione se non il distacco dei mezzi, quanto meno il distacco
delle professionalità. Esistono i medici che portano le stellette e
sicuramente l'elisoccorso potrebbe essere non dico appaltato ai
militari, al Corpo degli alpini, ma potrebbe essere cogestito con
una compartecipazione degli alpini.
Rimanendo sul problema che riteniamo essere il problema di fondo
della sanità in questa Regione, il problema di fondo nasce dalle
ridotte dimensioni, c'è un'unica unità sanitaria che coincide con
l'organo di controllo politico. La gestione probabilmente viene
spesso confusa con quella che è la funzione d'indirizzo che
l'organo politico dovrebbe avere e non posso non ricordare come la
legge n. 75/92, tuttora operativa perché richiamata da una
successiva norma regionale del 1994, a proposito del controllo
preventivo, perché per l'USL siamo ancora al controllo preventivo e
questa è un'aziendalizzazione sui "generis", prevede praticamente
tutto: dagli atti di bilancio, al conto consuntivo, alla pianta
organica, ai programmi di spesa, all'attuazione dei contratti e
delle convenzioni.
Allora è evidente che se c'è questo controllo stringente,
diventa difficile scindere le responsabilità e diventa normale
assistere a quel cimitero di dimissioni che hanno contrassegnato la
storia recente della sanità valdostana. Qui vorrei ricordare come
la vita media dei vertici dell'USL in questa Regione faccia fatica
a superare l'anno. Tenete presente che la figura del direttore
generale prevede un rapporto di lavoro a termine quinquennale.
Con riferimento alla durata del mandato abbiamo monitorato il
periodo che va dal 1991 in avanti e che precede l'esperienza di
Assessore alla sanità dell'attuale Assessore rilevando quanto
segue: Dr. Ercole Martinet: 12 mesi, Dr. Castaldo: 7 mesi, Dr.
Bongiorno: 4 mesi, Dr. Secchi: 13 mesi, Dr. Morelli: 17 mesi, il
record spetta al Dr. Bruni con 19 giorni e il record invece per
lunghezza di durata spetta al Dr. Bragonzi con 3 anni. I motivi che
hanno portato a questo cambio frenetico di vertici alla testa
dell'USL abbiamo forti dubbi che possa consistere nell'incapacità
di queste persone perché, andando a leggere gli atti consiliari
passati, le dichiarazioni rese alla stampa nel passato, direi che
quasi tutti questi manager avevano avuto un giudizio positivo
all'atto della nomina sul loro curriculum, avevano avuto un
giudizio positivo in corso d'opera e sono stati paradossalmente
liquidati accettando le dimissioni - che io metterei fra virgolette
dovendo resocontare quest'intervento - con l'encomio, sono stati
tutti liquidati con l'encomio. Allora qui, Assessore, qualcosa non
funziona e vorrei leggere un passaggio a caso di una delle meteore
- c'è una trasmissione televisiva "Meteore", queste sono le meteore
della sanità valdostana - che è l'Ing. Bongiorno, diceva:
"All'assoluta carenza infrastrutturale si aggiungono profondi e
tradizionali conflitti fra le componenti sociali ed istituzionali
del sistema sanità che rendono al momento assai difficile, se non
impossibile, ogni intervento produttivo e costruttivo"
.
L'Assessore Vicquéry, rispondendo in quest'aula, diceva:
"Bisogna superare le attuali contrapposizioni?"
e di
conseguenza le riconosceva come fondate
"? eliminare i cavilli
burocratici?"
e noi vediamo come il controllo preventivo non
abbia eliminato i cavilli burocratici
"? passare da un controllo
sugli atti ad un controllo di gestione sui risultati, questi sono i
primi passi necessari per creare un'azienda USL che funzioni."
Questo veniva detto in quest'aula il 6 aprile 1993 dall'allora e
tuttora Assessore Vicquéry.
Allora l'Assessore Vicquéry la ricetta la conosce, ma la
conclusione non può non essere che non la pratica perché questa è
la realtà che oggi ci troviamo a dover discutere ed esaminare.
Di chi è la colpa? Il Presidente del partito di maggioranza
relativa dell'Union Valdôtaine, Augusto Rollandin, in una
dichiarazione rilasciata a "La Stampa" di sabato, dice che l'USL
deve avere ai vertici "teste pensanti".
Penso che se mi trovassi nell'elenco che ho letto prima, mi
sentirei offeso dell'affermazione fatta e mi sentirei offeso anche
come Assessore che quelle scelte ho condiviso e avallato e che
quelle dimissioni ho accolto con tanto di encomio solenne, allora
Assessore gettiamo questa maschera. Ho detto prima che questo è un
dibattito al buio, aggiungo: è un dibattito al buio in maschera e
siamo lontani dal periodo di carnevale. Allora il problema della
sanità come lo risolviamo? Cambiamo l'ennesima testa? O mettiamo in
atto quella ricetta che ho letto e che l'Assessore già conosceva
nel 1993?
Non so se siano i nuovi vertici da cambiare per l'ennesima volta
o se siano - e uso anche qui il plurale - i vertici politici da
cambiare; un dato è certo: che oggi c'è stata una novità in
quest'aula e la novità è che dopo tanti commissariamenti dell'USL,
oggi, il Consigliere Cottino, con l'ingenuità che contraddistingue
l'astuzia dei suoi interventi, ha di fatto "commissariato" in
termini politici la gestione politica della sanità, perché un
dibattito di questo tipo, senza documenti, al quale l'Assessore si
presenta successivamente in Consiglio con delle risoluzioni, alle
quali apprendiamo oggi vengono sovrapposte ben due risoluzioni che,
nonostante siano firmate da tutta la maggioranza, ci ha detto il
Capogruppo dell'Union, sono le risoluzioni dell'Union, apprendiamo
quest'oggi che è stata commissariata anche la gestione politica
della sanità.
Non abbiamo molta simpatia per i commissari, di conseguenza
esprimiamo ancora più forte il nostro grido di allarme per lo
sfascio a cui stiamo assistendo in questa gestione scriteriata
della sanità valdostana.
Président
La parole au Conseiller Piccolo pour deuxième
intervention.
Piccolo (FA)
Riprendo la parola per cercare d'integrare
l'intervento fatto sull'argomento nel precedente Consiglio in
quanto ne avevo fatto una sintesi in considerazione dell'ora tarda
e soprattutto per la sottrazione indebita, da parte di qualche
collega, di alcuni appunti che mi ero preso, pertanto cercherò di
dare anche oggi un ulteriore contributo al dibattito in corso su un
problema così importante quale quello della sanità.
E vorrei completare il mio precedente intervento con alcune
altre considerazioni entrando più nel merito di alcuni problemi,
considerazioni frutto di segnalazioni e osservazioni che sono state
avanzate da alcuni operatori del settore e da cittadini interessati
recentemente da me consultati e che cerco di porre oggi
all'attenzione vostra e dell'Assessore.
Una prima segnalazione mi ha particolarmente colpito: quella
relativa a persone che versano in stato d'infermità mentale,
numerosi familiari e tutori hanno manifestato oltre che il proprio
disagio anche quello di recarsi in istituti fuori Valle nei quali i
malati da tempo sono ospitati. La stessa cosa mi è stata posta come
osservazione per le persone anziane che sono ospiti in centri fuori
Valle in quanto non trovano ospitalità né nelle microcomunità, né
negli istituti privati, pochi per la verità, dislocati sul
territorio regionale, e con i quali occorrerebbe poter verificare
la possibilità di convenzioni, e pensare che alcune di queste
persone, ne conosco anch'io, pur non avendo problemi di carattere
economico, non riescono a trovare le soluzioni per il rientro in
Valle. A questo proposito desidero sottolineare una necessità:
quella dell'istituzione delle RSA che avevo prospettato già nel
precedente intervento e soprattutto le funzioni delle microcomunità
che non sono quelle per le quali sono nate. Dico questo perché le
strutture private hanno sopperito e continuano tutt'oggi a
sopperire alle carenze di quelle pubbliche, e di questo va dato
loro atto. È a questo punto che sottolineo anche qui la verifica di
stipula di convenzioni, Assessore, con strutture private esistenti
sul territorio, in quanto mi sembra che assolvano pienamente al
loro compito con servizi rivolti alle persone più bisognose di
aiuto.
Non va dimenticato infatti che il piano socio-sanitario si pone
come principale suo obiettivo l'organizzazione di servizi rivolti
alla persona ed è quindi sulla necessità dei cittadini che bisogna
misurare la validità del piano stesso. In questo senso va
sottolineato con forza, e personalmente l'ho già fatto più volte
con l'Assessore, la necessità del decentramento e potenziamento dei
vari servizi sul territorio, adeguando sia la presenza dei presidi
sanitari sul territorio, sia incrementando i servizi domiciliari in
modo da dare le prime risposte sanitarie il più vicino possibile
alla dimora dei cittadini nel rispetto e rispondendo pienamente a
quello che la legge n. 833 si prefiggeva, cioè portare i servizi ai
cittadini.
Mi preme anche qui in particolare sottolineare l'esigenza di un
servizio di Fisioterapia e di Riabilitazione, servizio carente su
tutto il territorio regionale, un servizio sempre più richiesto
dalle persone con età diverse e che purtroppo ancora oggi non hanno
trovato risposte concrete.
Nel concludere dico che ai problemi evidenziati già nel
precedente Consiglio e in questo credo sia necessario dare delle
risposte puntuali ed efficaci e, al tempo stesso, ribadisco quanto
già affermato nella seduta consiliare precedente, e cioè che vada
prestata tutta l'attenzione con il decentramento e il potenziamento
dei vari servizi sul territorio, con l'integrazione e il
coordinamento sia degli operatori sanitari medici, sia di quelli
ospedalieri, che di base, oltre che all'integrazione e il
coordinamento fra i servizi sanitari e quelli socio-assistenziali,
il tutto sotto il controllo della gestione del direttore del
macrodistretto.
Pertanto, e concludo, all'Assessore rivolgo l'invito a volere
con precise disposizioni, senza più indugi, far prendere le
tempestive decisioni, che non possono attendere oltre, da parte di
chi è preposto alla gestione della sanità in Valle d'Aosta, dalla
Direzione generale USL.
Se è vero che ognuno di noi in quest'aula ha precisi ruoli e
responsabilità di governo, di maggioranza e di opposizione, è
giusto comunque che ognuno di noi si assuma le proprie
responsabilità, e qui rispondo alle sollecitazioni del collega
Marguerettaz e soprattutto ai richiami del collega Beneforti,
responsabilità che non possono certo essere imputate soltanto a
qualcuno, ma anche ad altri, all'Assessore competente e all'intera
maggioranza, quindi oggi possiamo dire, senza nasconderci dietro un
dito, che questo è il momento di contribuire tutti a fare in modo
di migliorare un servizio così importante come quello della sanità
senza primogeniti e secondogeniti.
Ecco perché questa maggioranza, con il contributo dell'intero
Consiglio, ha il dovere di sollecitare l'Assessore alla risoluzione
dei gravi problemi che oggi attanagliano il settore sanitario,
dimenticando il passato, con senso di responsabilità di tutti e
prendendo gli opportuni provvedimenti, anche provvedimenti precisi
e puntuali, quindi prevedendo anche l'allontanamento delle persone
preposte e responsabili della gestione della sanità che sono la
causa della malasanità valdostana. Non aggiungo altro a quanto ha
già detto il collega che mi ha preceduto. Questo è il nostro
preciso dovere, senza alcuna remora e acredine personale nei
confronti di nessuno, se le cose non vanno, abbiamo il dovere
d'intervenire e rimediare. La collettività valdostana, gli
operatori del settore che conosco e che necessitano
d'incoraggiamento stanno aspettando questo e noi non possiamo
sottrarci alle nostre responsabilità.
Président
La parole à la Conseillère Squarzino
Secondina.
Squarzino (PVA-cU)
Quando il Consiglio scorso ho terminato
il mio intervento, l'Assessore, commentando le mie parole aveva
detto:
"Condivido?"
, adesso non so più le percentuali se 85,
90, più o meno, 70 percento? , quella sera lei ha detto:
"?
Condivido l'80, il 90 percento dell'intervento della Squarzino
eccetto la questione del francese"
, questo per dire che nel mio
intervento la questione del francese non era la cosa più
importante, ma uno degli elementi da prendere in considerazione, al
massimo era il 5 o il 10 percento di tutta l'analisi che avevo
fatto, per cui, se è vero che lei ha condiviso, mettiamo, l'80
percento delle cose che ho detto, io dovrei trovare nei documenti
che lei ha presentato almeno l'80 percento di cose condivisibili.
Invece non è così. Allora o non mi sono spiegata bene o l'Assessore
non ha capito oppure, e questa è l'ipotesi che io faccio,
l'Assessore capisce molto bene i problemi, ma non agisce di
conseguenza.
Sa quali sono i problemi, ma se ammettesse fino in fondo quali
sono le cause del malessere della sanità, dovrebbe coerentemente
dire: "Signori colleghi, Signori cittadini io ho provato a gestire
la sanità in tutti questi anni, non ce l'ho fatta, non sono
riuscito; anche la maggioranza che era con me ha sbagliato insieme
a me, quindi prendo atto di questo e rimetto il mio mandato".
Mi limito a richiamare il solo titolo dei punti critici, cui
avevo imperniato la mia relazione, anche perché diversi interventi
sono tornati su questi punti ampliandoli ulteriormente: la
responsabilità della dirigenza sia a livello di assessorato, sia a
livello di staff nominato dall'Assessore, la confusione di ruoli
fra politici e tecnici, la cultura dell'emergenza che è dominante
sia nel modo con cui è stato redatto il piano socio-sanitario sia,
soprattutto, nel modo in cui è stato realizzato. Su questi punti,
su cui l'Assessore ha dichiarato di essere d'accordo all'80
percento, non si dice niente nelle risoluzioni.
Non analizzo la risoluzione che attacca il Ministro Bindi,
quella cioè che vuole vedere la causa del malessere della sanità
valdostana nella legislazione romana e negli interventi che a
livello nazionale vengono portati avanti, altrimenti dovremmo
concludere che in tutta Italia la sanità è allo sfascio come qui e
che da nessuna parte c'è qualcosa che funziona perché le leggi sono
fatte in modo tale che nessuno può rispettarle e quindi o cambio
Roma oppure la sanità non funziona.
Non mi soffermo pertanto su quella risoluzione, invece
analizzerei l'altra risoluzione, quella che concerne la situazione
valdostana.
Questo documento - mi spiace per il collega La Torre che stimo
profondamente - è esattamente il contrario di quello che lui ha
detto che doveva rappresentare; l'intervento di La Torre è stato
molto chiaro e condivido questa parte: c'è una cultura
dell'emergenza che va superata, su questo concordo. Qual è la
soluzione? Si ripropone un documento che ancora una volta è
ispirato alla logica della cultura dell'emergenza.
Nella premessa di questa risoluzione si fa un elenco dei punti
critici, si individuano i punti sui quali si deve intervenire, ma
questi punti rappresentano proprio l'emergenza, sono proprio
l'espressione del malessere che ha origine da una gestione che non
funziona e i punti sono: carenza dei medici, fuga dei medici,
carenza del personale infermieristico, come se risolti questi
problemi, tutto funzionasse.
Tra l'altro rispetto a questo problema, Assessore, ho sentito a
più riprese anche in questo Consiglio dire che adesso tutto sommato
siamo arrivati a tamponare la situazione di emergenza: il problema
degli infermieri lo abbiamo in parte risolto, il problema degli
anestesisti lo abbiamo in parte risolto, quindi al limite questi
problemi hanno trovato una soluzione tampone. Allora perché devo
fare addirittura una risoluzione in Consiglio regionale per dire
che questa è una soluzione tampone e che adesso bisogna trovare una
soluzione definitiva? È proprio così importante dal punto di vista
politico questo tema?
All'interno dei punti critici c'è l'ultimo punto, il quarto, che
ha del paradossale. Qui si riconosce che c'è una precarietà
dell'istituto del commissariamento, ma il commissario chi lo ha
voluto? Chi lo ha voluto precario? Chi non ha voluto applicare la
legge regionale così com'era, che diceva di affidare per tre mesi e
poi riattivare le procedure per la scelta del Direttore? Non
certamente la sottoscritta. Non solo. Si dice che questo impedisce
la logica di programmazione a medio e a lungo termine, ma questa
Giunta ha steso con questo commissario un accordo di programma ben
chiaro, quindi ha preso gli accordi di programmazione: come può
dire ora che la sua presenza impedisce la programmazione? Rispetto
a tutti i temi che nel Consiglio precedente ho indicato nella mia
relazione non ce n'è uno che sia ripreso: eppure l'Assessore diceva
di condividerne l'80 percento.
Si tratta, come si nota, di premesse che prendono in esame
situazioni di emergenza: è chiaro che gli impegni saranno di
conseguenza impegni della cultura dell'emergenza, ma direi anche
dell'ambiguità e spiego perché.
Primo impegno. Occorre reperire ulteriori risorse umane e
finanziarie per potenziare gli organici dell'USL, rispetto
all'accordo di programma definito a maggio in cui si diceva
chiaramente che si dava all'USL il mandato di reperire tutte le
risorse umane necessarie all'interno del budget dato. Si parla di
ulteriori risorse finanziarie: si vuole forse dire che si danno
quei 28 miliardi in più che è costata la gestione delle soluzioni
tampone sugli anestesisti o su altre carenze di personale? Ma se
allora siamo di fronte ancora ad una soluzione tampone: quest'anno
sono richiesti 28 miliardi, ma altrettanti saranno richiesti il
prossimo anno. L'espressione generica del primo impegno può essere
così tradotta: noi autorizziamo l'assessorato e la Giunta a dare
all'USL 28 miliardi in più rispetto al bilancio che era stato
definito.
Secondo punto. Qui sono previste alcune risorse per gli
investimenti, e di queste abbiamo già parlato altre volte, per
rispondere alle giuste richieste dei primari. Però mi chiedo se è
necessario fare un lungo dibattito per dare mandato all'Assessore
di trovare alcune risorse finanziarie per comperare attrezzature
carenti e obsolete? È questa la finalità? Mi sembra sproporzionato
tutto l'impianto messo in piedi rispetto alle conclusioni che si
vogliono trarre.
Condivido la collaborazione con l'università, ma anche qui era
necessario seguire questa procedura quando c'è già una legge che la
prevede? Bastava attuare meglio quella legge oppure bastava
attivare queste collaborazioni. L'Assessore continua a fare
convenzioni con più università, e non si preoccupa ogni volta di
portare la questione in Consiglio, perché non c'è bisogno
dell'approvazione del Consiglio per stipulare queste convenzioni:
lo fa in sede di Giunta, né ha bisogno di 9 ore di dibattito
consiliare.
I punti 4 e 5 sono fra i più preoccupanti di quest'impegno
perché hanno un chiaro valore politico. Questi due punti dicono:
sentite, Signori miei, noi accettiamo che la sanità pubblica qui in
Valle d'Aosta non sia in grado di funzionare per cui diciamo che
dobbiamo, vogliamo e chiediamo che il Consiglio dia mandato
all'Assessore e alla Giunta perché si attivi la sanità privata, non
in concorrenza, ma con i soldi del pubblico. Questo è molto
grave.
Il punto 4 dice:
"si diano disposizioni
all’USL affinché trovi soluzioni alla ridotta
attività dei servizi prioritariamente con le attuali risorse
presenti nel servizio sanitario?"
, cosa significa? Che finora
non è stato dato mandato all'USL di trovare soluzioni? O che finora
l'USL non è stata in grado di trovare soluzioni? Continua il punto
4:
"? e in subordine?"
, cioè se l'USL non riesce a trovare
soluzioni all'interno delle strutture pubbliche, cosa che finora ha
cercato di fare e non è riuscito a fare, in subordine trovi
soluzioni
"? affinché si convenzioni con strutture private
accreditate per ridurre le liste di attesa delle operazioni
chirurgiche;"
.
Chi è d'accordo che in Valle d'Aosta soltanto la sanità privata
salverà la sanità pubblica credo che sarà contento di questo
impegno e quindi lo approverà; ma chi, come la sottoscritta,
ritiene che la sanità sia un servizio pubblico e che si debba
innanzitutto potenziare il servizio pubblico, credo che di fronte a
questo impegno debba denunciare fortemente che in questo modo
stiamo invitando le strutture private presenti sul territorio o
fuori dal territorio regionale a venire in Valle d'Aosta perché,
una volta accreditati, qui potranno fare quello che non fa la
nostra sanità. E aggiungo un particolare, Assessore: esiste una
delibera regionale dell'ottobre 1998 recante:
"Approvazione
d'indirizzi e procedure per l'accreditamento ai sensi del DPR?"
eccetera
"? di strutture sanitarie pubbliche e private"
,
delibera che indica i criteri in base ai quali le strutture possono
essere accreditate. In questo momento l'Ospedale di Aosta non ha
tutti i reparti nelle condizioni tali da poter essere accreditati,
mentre strutture private magari sono accreditate, quindi noi
diciamo alle strutture: "Fatevi belle in modo che noi possiamo
accreditarci con voi", intanto, prima che le varie strutture del
nostro Ospedale possano essere accreditate, campa cavallo che
l'erba cresce? che le strutture private crescono?
Punto 5, la stessa cosa. Prego i colleghi di leggere
attentamente il punto 5, dovete sapere quello che votate perché un
domani vi diranno che siete stati responsabili e non potete dire
che non lo sapevate e che non avevate capito perché il testo era
poco chiaro?
(interruzione del Presidente della Giunta, fuori
microfono)
? non ho detto:
"Minus habens"
, ho detto che il testo era
ambiguo.
Nel punto 5 si dice:
"si diano disposizioni
all’USL affinché venga resa possibile
l’effettuazione dell’attività libero
professionale intramuraria e in subordine si convenzioni con
strutture private accreditate;"
. Vorrei sapere oggi, come oggi,
quali locali, quanti locali, quanti spazi sono disponibili
nell'attuale struttura perché possa essere svolta l'attività libero
professionale intramuraria. L'Assessore stesso, quando si è parlato
di questo, ha detto:
"Sì, questo è un problema per noi, questi
locali non ci sono"
. Ma allora l'impegno preso in questa
mozione significa: a noi non interessa reperire spazi per le
strutture pubbliche perché i nostri medici possano lavorarvi, a noi
interessa fare convenzioni con le strutture private perché qui
possano esercitarsi.
Ripeto che questo Consiglio e questa Giunta, nell'approvare la
risoluzione ed in particolare il punto 4 e il punto 5, dicono: "Noi
non crediamo nella validità del servizio pubblico nella sanità,
crediamo invece che le strutture private lo salveranno e noi
creiamo le condizioni perché le strutture private possano lavorare
bene in questa Valle.".
Mi permetta ancora il collega La Torre, con tutta la stima e
l'affetto che ho per lui, tutto il suo intervento è stato
imperniato sul fatto che le attuali disposizioni sono frutto della
cultura dell'emergenza e che la soluzione a tali inconvenienti si
può porre nella futura legge sull'organizzazione; ma su 8 punti di
impegno della mozione ce n'è uno che riguarda questa legge
sull'organizzazione mentre tutto il resto va nella direzione
opposta. Quindi lei, collega La Torre, accetta tutte le soluzioni
tampone, e accetta che la sua priorità si riduca ad uno degli otto
punti, accettando che si annacqui tutto il resto.
Riguardo al punto 7, già il collega Beneforti ha evidenziato con
chiarezza l'incoerenza della proposta di fare un patto sociale per
definire le priorità d'intervento nella sanità: istituzionalmente è
il piano socio-sanitario il momento in cui si definiscono le
priorità con le parti sociali, pertanto non so cosa voglia dire
questo punto. L'attuale piano socio-sanitario non ha nessun valore?
Il prossimo non sappiamo quando si farà, pertanto la cosa
importante è stipulare un patto sociale per definire le priorità al
di fuori di ogni sede istituzionale? In questo modo l'Assessore
afferma che il piano socio-sanitario è fallito e che le priorità
che l'Assessore non ha voluto in nessun modo individuare, nel
momento della sua definizione adesso cerca di farle bypassare con
il patto sociale.
Nel piano socio-sanitario era lui il responsabile delle scelte
prioritarie, lui e chi ha votato quella legge (noi non l'abbiamo
votata per cui non abbiamo responsabilità al riguardo); nel momento
in cui questo Consiglio votava il piano socio-sanitario, era
responsabile delle scelte di priorità che voleva fare.
Ma tali scelte non sono state fatte: ed era quello il momento
politico per farle. Non sono state fatte perché bisognava dire sì
ad uno e no all'altro e fare un ordine, una graduatoria da cui
qualcuno rimaneva escluso. Adesso che bisogna gestire le priorità,
allora si ricorre al patto sociale: mettiamoci insieme così insieme
decidiamo e tutti quanti siamo compartecipi dei tagli che dobbiamo
fare. Il politico che non si è assunto le sue responsabilità chiede
ad altri, al sociale, di farlo al suo posto!
Quanto all'ultimo punto, Assessore, sono più di 5 anni che
sentiamo parlare di RSA. In maggioranza, in minoranza, non serve a
niente, di fronte a certi temi è tabù, qualunque sia il ruolo
istituzionale o di governo che uno occupa. Le RSA sappiamo da 7-8
anni che sono uno dei fiori all'occhiello che - guarda caso - non
riesce a fiorire.
Président
La parole au Conseiller Lattanzi.
Lattanzi (FI)
Esordisco chiedendo scusa ai colleghi
consiglieri, non era previsto quest'intervento, il mio collega
Frassy ha espresso la posizione di Forza Italia sul tema in maniera
molto chiara, avremo ulteriori occasioni di approfondimento in sede
di votazione però, anche chiedendo scusa agli organi di stampa,
credo che sia opportuno fare una riflessione sulle risoluzioni che
sono state presentate perché se siamo in una situazione già
d'imbarazzo politico da parte della maggioranza, che sta cercando -
mi risulta anche in riunioni "calde" - di tacconare una situazione
che è stata definita da tutto il Consiglio urgente ed importante,
non vorrei che con queste due risoluzioni nella confusione non ci
andasse solo l'Assessore, ma ci andasse l'intero Consiglio.
Dico questo perché è abbastanza imbarazzante non aver previsto
da parte dei firmatari di queste risoluzioni un effetto politico
che queste risoluzioni possono in qualche maniera dare allora,
conoscendo l'intelligenza delle persone, credo sia opportuno che
abbiano una nostra lettura, una lettura esterna a chi queste
risoluzioni non ha contribuito a costruire. Se fossimo stati
interpellati, avremmo potuto sottolineare ai firmatari e
all'Assessore "in primis", che a loro si è unito, quanto sia
imbarazzante politicamente e addirittura ridicolo sottoscrivere
queste rivendicazioni, questi impegni che il Consiglio indica ai
Parlamentari e all'Assessore. Vorrei leggere insieme a voi:
"Il
Consiglio? impegna? i Parlamentari? per:
1) ottenere un chiaro rafforzamento delle competenze della
Regione?"
(interruzione di un Consigliere di maggioranza, fuori
microfono)
? no,
"? impegna la Giunta regionale e invita i Parlamentari?
ad intervenire presso?"
non cambia di molto, direi che è un
invito politico, è ancora più blando, dunque dicevo invita ad:
"? 1) ottenere un chiaro rafforzamento delle competenze della
Regione in materia di sanità mediante lo strumento
dell’art. 48 bis dello Statuto;
2) richiedere, d’intesa con le Regioni,
l’approvazione di una norma urgente per
disciplinare, fermi restando i principi?" eccetera;
"? 3) ridefinire i rapporti tra il Ministero
dell’Università, il Ministero della Sanità e le
Regioni?
4) far sì che il contratto di lavoro dei medici e veterinari
traduca le indicazioni del decreto legislativo 229/99?
5) approvare definitivamente il progetto di legge n. 2932
Omnibus;
6) prevedere, nella fase del rinnovo contrattuale per
l’area della dirigenza medica e veterinaria,
strumenti operativi più flessibili?" eccetera, cioè ma ci rendiamo
conto di cosa stiamo chiedendo alla Giunta e ai Parlamentari di
fare? Il loro mestiere, il loro impegno politico. Noi dovremmo
andare a votare all'unanimità, perché credo che questa sia la
volontà dei sottoscrittori di questa risoluzione, un impegno a chi
è già impegnato, dovrebbe essere impegnato e non abbiamo dubbi che
lo sia, poi magari sull'efficacia dell'impegno possiamo discutere,
ma sicuramente sono impegnati nel raggiungimento di questi
obiettivi per cui il Consiglio oggi dovrebbe porre un impegno, un
invito politico di quasi, fra virgolette il mio collega Frassy lo
ha chiamato di commissariamento politico alla Giunta e ai
Parlamentari, nel senso di dirgli: guardate, voi fino ad oggi forse
queste cose non eravate impegnati a farle, dovete da oggi
farle.
Questo è veramente il cadere nel ridicolo più assurdo, ma è
ancora più ridicolo che l'Assessore sottoscriva l'impegno nei
confronti di sé stesso che:
"? 1) vengano reperite, con le modalità e procedure previste
dalla normativa vigente, le risorse umane e finanziarie?
2) vengano altresì reperite ulteriori risorse per
investimenti?
3) si instaurino rapporti di collaborazione con
l’Università?
4) si diano disposizioni all’USL affinché trovi
soluzioni?
5) si diano disposizioni all’USL affinché venga
resa possibile l’effettuazione
dell’attività libero professionale intramuraria?
6) presenti con urgenza?" cioè l'Assessore firma d'impegnarsi a
presentare con urgenza
"? il disegno di legge concernente la
riorganizzazione del servizio?"
e la risoluzione chiede
all'Assessore - e lui si firma - di aprire un confronto tra
Amministrazione regionale e parti sociali ed infine di avviare un
processo di deospedalizzazione, lui stesso che ha sottoscritto un
programma di legislatura che credo tenti di portare avanti da sei
anni.
Credo che andiamo politicamente in un bagno d'inconsistenza
politica per la quale il mio collega Frassy diceva che ci saremmo
aspettati che, quando all'ordine del giorno viene posto quasi un
Consiglio tematico sulla sanità, arrivasse l'Assessore con
un'analisi complessiva con dati e numeri, una serie di
pianificazioni d'impegni magari anche questi rafforzati e
rimotivati, riconvinti ed invece è lui che dice che fino ad oggi le
cose più o meno andavano, cioè prima ero bravo io, ma adesso che le
cose non vanno più tanto bene, mal comune mezzo gaudio, guardate
che il problema qui è di tutti.
Assessore, il problema non è di tutti. Non so con quale spirito,
anzi lo posso immaginare lo spirito con il quale lei ha
sottoscritto queste risoluzioni, cioè quello di avere dal Consiglio
una fiducia politica per proseguire nel suo mandato, ma io credo
che lei non abbia bisogno di questa fiducia politica se sa cosa
fare.
Se lei ha un programma preciso in testa e se la Giunta ha un
chiaro progetto di soluzione dei problemi, non ha bisogno del
compitino che il Consiglio le rinnova per riavviare un'attività e
un'azione politica e gestionale delle problematiche dell'USL
perché, quando si arriva a questi livelli, si è alla follia
politica, vuol dire che si è allo sbando mentale al punto che si
dice al Consiglio, sottoscrivendolo: "Ditemi di fare questo". Ma se
lei è lì pagato ed incaricato di assumersi delle responsabilità,
come diceva anche il Presidente della I Commissione Piccolo, è
membro di maggioranza, credo anche un membro importante della
maggioranza, anche se magari si è distinto nella sua relazione dal
collega La Torre che aveva altri toni però, quando anche i
Consiglieri della maggioranza ammettono l'emergenza e l'importanza
del fatto, lei deve venire qui con delle responsabilità precise,
con dei progetti precisi. Non è che la gente ha bisogno di
risoluzioni di carta, la gente ha bisogno di scelte.
Quindi noi con queste risoluzioni invitiamo i firmatari, pur
comprendendo la fonte della fiducia politica che ha originato i
documenti, a prendere atto della stupidità politica che questi
documenti rappresentano, dell'inconsistenza politica.
Invitiamo i consiglieri tutti a prendere atto di questo e a
riformulare una risoluzione che sia qualcosa di diverso, una
fiducia politica piena e non il compitino per l'Assessore che lui
sottoscrive, quindi facciamo una risoluzione tutti insieme sul
momento di difficoltà, sul fatto che il Consiglio tutto troverà le
soluzioni attraverso le commissioni, ma da qui a dare delle
indicazioni ai Parlamentari, alla Giunta e addirittura
all'Assessore, che lui sottoscrive, d'impegnarsi su 8 punti
programmatici: ma perché lei non ce l'ha un programma? Se ce l'ha,
lo tiri fuori perché noi è due giorni che aspettiamo.
Président
La parole au Conseiller Marguerettaz pour
deuxième intervention.
Marguerettaz (Aut)
Sarò brevissimo, ma prima che
l'Assessore replichi, ho ancora una domanda da porgli.
La novità sostanziale che risulta dalla risoluzione presentata
dalle forze di maggioranza è il punto 4, quella non rivolta al
Governo nazionale, ma rivolta al Governo regionale, dove è scritto:
"si diano disposizioni all’USL affinché trovi
soluzioni alla ridotta attività dei servizi prioritariamente con le
attuali risorse presenti nel servizio sanitario e in subordine
affinché si convenzioni con strutture private accreditate per
ridurre le liste di attesa delle operazioni chirurgiche;"
.
Qui non sono pregiudizialmente contrario a questo genere di
politica, anzi, però nel contesto della Valle d'Aosta vorrei capire
come praticamente si svolgerà questo. Vorrei capire cioè, stante la
situazione della nostra Regione, come sarà possibile dare seguito a
questa volontà.
Perché mi pongo questa domanda e pongo la questione
all'Assessore in modo che possa rispondermi nella replica? Premesso
che l'Assessore ha escluso in commissione - e mi sembra abbia anche
confermato in Consiglio - il fatto di convenzionarsi con strutture
esterne alla Valle d'Aosta per non creare disagio nell'utenza che
sarebbe costretta alla mobilità fuori regione, bisogna guardare
chez nous et chez nous le strutture private in grado di svolgere
delle operazioni chirurgiche si riducono ad una: questa struttura è
il Day Hospital di Regione Borgnalle che tutti conoscete.
La domanda allora è questa: è già accreditata questa struttura?
Bisognerà verificare se ha i parametri necessari e, una volta
accreditata, cosa succederà all'interno di questa struttura? Oggi a
quanto so io vi sono dei medici che lavorano presso l'Ospedale e
che lavorano presso il Day Hospital, cosa che non sarà più
possibile con la scelta del rapporto esclusivo, scelta - come già
in altre regioni sembra verificarsi nonostante vi sia ancora
incertezza contrattuale - percentualmente molto alta verso il
rapporto esclusivo con l'ente pubblico. Una volta che i medici
saranno obbligati a fare questa scelta, evidentemente non sarà più
possibile operare all'interno della struttura privata,
conseguentemente questa struttura privata si troverà sotto organico
ed immagino io avrà le stesse identiche difficoltà che oggi ha lei
nel reperire dei medici per l'Ospedale pubblico. Questa è
un'ipotesi che caso mai l'Assessore smentirà nella replica.
Effettuare questi interventi presso strutture private
accreditate, ripeto in Valle d'Aosta significa una sola cosa: Day
Hospital, significa che lì verranno fatti degli interventi
chirurgici.
Le chiedo, Assessore, perché qui il discorso si fa delicato,
quali tipi d'interventi potranno essere svolti da una struttura
privata che non è in grado di assicurare un ricovero? E ancora, non
si rischia di ulteriormente disorganizzare invece l'impostazione
dell'Ospedale pubblico, nel senso che se - faccio un esempio
stupido - un'appendice un'ernia dovessero avere un sanguinamento,
una rottura di un punto, non si trasformerebbero in urgenze? Non
dovrebbero cioè essere oggetto di solerte ricovero presso l'unica
struttura pubblica?
Mi dicevano, non so se corrisponde al vero, che è esclusa ogni
forma di convenzionamento con quelle strutture che hanno al loro
interno dei medici che operano già nel pubblico, quindi se lei
vuole perseguire una politica di questo genere e però vuole
chiuderla all'interno dei confini regionali, dovrà avere tutto
chiaro, altrimenti le cose scritte sulla risoluzione rimarranno,
ancora una volta, delle pie intenzioni
E allora è già stata fatta una verifica sul sicuro
accreditamento di questa struttura? Questa struttura con l'entrata
in vigore del "decreto Bindi" non andrà incontro alle stesse
difficoltà che lei oggi incontra nel pubblico? Quali garanzie potrà
dare una struttura di questo genere, di day hospital, senza
possibilità di ricovero, di poter svolgere le operazioni
chirurgiche?
Président
La parole au Conseiller Rini.
Rini (UV)
Ho ascoltato con attenzione gli interventi,
alcuni dei quali strumentali e che non condivido affatto, alcuni
invece giustamente critici e propositivi. Non possiamo nasconderci
dietro un dito: la sanità valdostana presenta veramente un reale
disagio, molti problemi sono legati a delle scelte operate al di
fuori della Valle d'Aosta e che sovente fanno sì che non si possa
agire in modo veramente autonomo, ma è giusto che facciamo anche
autocritica e ammettiamo che forse nel settore della sanità
dobbiamo e possiamo fare di più.
Il cittadino ha effettivamente molte difficoltà ad orientarsi in
un momento di riassetto del comparto sanitario, sono certo che i
vertici debbano essere più forti e debbano incidere in modo più
incisivo su tutte le scelte. Credo che anche l'Amministrazione
regionale, che fra l'altro paga diverse centinaia di miliardi annui
per il buon funzionamento della sanità, debba forse poter incidere
maggiormente sul controllo di quanto all'Ospedale succede.
Bisogna che troviamo il sistema di valorizzare maggiormente le
potenzialità che nei vari settori esistono e far sì che i più
capaci non abbandonino la nostra Valle.
Oggi non penso che sia utile la polemica, ai cittadini
valdostani la polemica non interessa, ma interessa una sanità che
funzioni al meglio.
Per evitare la strumentalizzazione politica e cercare veramente
di contribuire al miglioramento della situazione, dovremo tutti
quanti, maggioranza e minoranza, dare il contributo necessario per
migliorare e far sì che possa essere adottato al più presto il
disegno di legge che l'Assessore ha predisposto per la
razionalizzazione e la riorganizzazione del servizio
socio-sanitario regionale, teso al miglioramento della qualità
delle prestazioni sanitarie, socio-sanitarie e
socio-assistenziali.
Président
La discussion générale est fermée.
La parole à l'Assesseur à la santé, au bien-être et aux
politiques sociales, Vicquéry.
Vicquéry (UV)
Innanzitutto voglio ringraziare tutti per
l'apporto che hanno dato a una materia così delicata qual è quella
sanitaria, non per nulla si era deciso d'inserire, su volontà del
Governo regionale, questo punto in discussione in un momento in cui
l'estate scorsa si stavano passando momenti di grossa
difficoltà.
Interveniamo oggi e devo dire che mi pare importante che si
faccia il dibattito nella sede istituzionale competente.
Non condivido quanto affermato dalla Consigliera Squarzino che
sembra voler dire che stiamo perdendo ore per discutere di problemi
che sono di esclusiva competenza del Governo regionale e
dell'Assessore in particolare, delle due l'una: o ci si arroga
competenze non proprie oppure giustamente si dibatte nella sede
competente.
Non mi pare che sia un dibattito al buio, con la maschera; se
c'è una cosa che non sono abituato a portare è la maschera. Qualcun
altro usa metodi del tutto particolari per fare della politica,
grida manzoniane o quant'altro; sono cose che fanno riflettere non
nel momento contingente, sono cose che fanno riflettere sul futuro
della classe politica valdostana. Ricordiamoci che siamo tutti pro
tempore, ricordiamoci che siamo tutti qui per dare delle risposte
istituzionali al ruolo che ricopriamo.
Fanno riflettere certe prese di posizione, fanno riflettere
anche certi silenzi, fanno piacere molti attestati di
solidarietà.
Il messaggio che però voglio portare oggi - qualcuno farà della
facile ironia - è un messaggio di ottimismo perché stiamo parlando
di problemi reali e concreti, ma dobbiamo dire pane al pane e vino
al vino.
La sanità in Valle d'Aosta ha un'ottima assistenza ospedaliera;
ha un'egregia, superlativa assistenza integrativa, per intenderci
assistenza che va al di là dei livelli minimi essenziali: dai
pannoloni ai presidi per tantissime specialità, tantissime
patologie (spendiamo 3,5 miliardi); ha una buona prevenzione,
stiamo facendo delle campagne di prevenzione uniche: dallo
screening per i tumori, contro i tumori della cervice e i pap-test
a cui qualcuno qui, che si ammanta di parlare di prevenzione, ha
poi dato parere contrario e questo screening ci costa 800 milioni
all'anno, ma abbiamo già scoperto una sessantina di donne che
sarebbero decedute, stiamo facendo un ottimo screening per la
prostata con l'ausilio del volontariato, stiamo facendo campagne di
prevenzione contro gli incidenti. Stiamo lavorando con serietà.
Abbiamo un'assistenza territoriale carente, non c'è dubbio; i
principi definiti dal piano socio-sanitario sono principi
inequivocabili, deospedalizzazione e quant'altro, si tratta di
tradurli in pratica, ma vi anticipo già che sta per crearsi un
altro problema: quello della carenza di terapisti della
riabilitazione. Il mandato che viene dato alla Giunta è di
esplorare la possibilità di convenzionarsi, anzi di fare un accordo
con l'università o per istituire un diploma universitario in Valle
d'Aosta di terapisti di riabilitazione, cosa quasi impossibile,
oppure di riservare dei posti ai Valdostani.
Abbiamo problemi. I problemi evidenziati sono di due tipi: le
liste di attesa, ed è inutile nascondercelo, anche se su questo
cercherò di entrare nel merito. Le liste di attesa sono un problema
universale, non voglio nascondermi, lo denuncia il Tribunale dei
diritti del malato che dice in una sua nota:
"Non si placa la
polemica fra il Tribunale dei diritti del malato e il Ministro
della sanità sulla qualità dei servizi sanitari in Italia, i tempi
di attesa medi sono ancora troppo lunghi: per un ecocardiogramma
l'attesa è di 4 mesi, da 3 a 6 mesi per una mammografia,
un'ecografia addominale per la gravidanza. I pazienti oncologici
aspettano da un mese e mezzo a quattro mesi per un trattamento
radioterapico"
.
I dati provengono dal PIT salute del Tribunale del malato che
sottolinea anche che presso il Ministero della sanità giacciono
ancora 20 mila domande di cittadini che aspettano un indennizzo per
trasfusione da sangue infetto. Noi le abbiamo queste liste di
attesa, ma anche qui dobbiamo dircele le cose e l'ho già riferito:
nel 1998 rispetto al 1997 sono state effettuate nell'Ospedale di
Aosta 36.107 prestazioni in più, allora la prima domanda che uno si
pone è se è vero che c'è questo rapporto di sfiducia fra cittadino
e Ospedale. Io me la sono posta molte volte, come cittadino sono
anch'io in lista di attesa per un'operazione da sei mesi e mi pongo
il problema: ho o non ho un rapporto di fiducia? Perché se non ce
l'ho, non aspetto sei mesi, cerco altre soluzioni. La risposta
paradossale che mi viene data è che c'è, malgrado tutto, questo
rapporto di fiducia anche perché, checché se ne dica, si sta nella
stessa situazione fuori dalla Valle d'Aosta.
Abbiamo avuto nel 1998 23.622 ricoveri totali, un più 2,7
percento, più 26 percento di ricoveri in day hospital che è una
delle soluzioni individuate dal piano sanitario per ridurre i
ricoveri. C'è stata una risposta, più 26 percento in un anno, più
51 percento di ricoveri brevi con pernottamento da un anno
all'altro.
I dati ci dimostrano inconfutabilmente, rispetto a tutta la
valutazione del Ministero della sanità, dell'Organizzazione
mondiale della sanità, dei parametri delle società scientifiche,
che la struttura ospedaliera di Aosta lavora ben oltre i limiti
della sua potenzialità e di questo va dato atto ai medici e a tutti
gli operatori per la loro alta professionalità. Non possiamo dire
di loro che non lavorano, anzi il rischio è che la qualità del
servizio venga meno ma, quando parliamo di lista di attesa, siamo
seri perché tutto quanto stiamo dicendo è al di là di quella che
viene definita tecnicamente risposta di urgenza o di semi urgenza e
qui c'è tutto l'elenco dei tempi di attesa per le visite
ambulatoriali che vanno in moltissime situazioni dall'esame in
mattinata con prenotazione al giorno o due giorni ad altre
situazioni in cui vengono effettivamente prenotate.
Ci si scandalizza se per un ecocardiogramma a volte si aspettano
30-40 giorni, lo scandalo dovrebbe essere se la lista di attesa
viene fatta o meno a ragione veduta perché spetta solo al medico
decidere secondo scienza e coscienza se il paziente è urgente o non
lo è e su questo posso assicurare che sempre, ripeto sempre, le
urgenze vengono privilegiate. Poi qui si potrebbe mettere in
discussione se l'urgenza è effettiva o non è effettiva, ma qui ne
va della professionalità del medico perché c'è un aumento enorme di
urgenze soprattutto nei servizi di Radiologia, Laboratori, Pronto
soccorso e quant'altro a cui sempre viene data una risposta. Su
questo era ed è importante fare delle precisazioni.
Mi è stato chiesto perché non decolla la chirurgia di urgenza. È
uno dei punti messi nella legge n. 70/93, è un problema reale.
Abbiamo fatto più riunioni con i responsabili e su questo si sta
tentando di avanzare delle proposte. La prima ipotesi operativa è
che per poter fare questo si debba rivedere l'organizzazione delle
reperibilità e si debba potenziare la Chirurgia generale di almeno
4 chirurghi, cosa non semplice per molti motivi, comunque è un
argomento in fase di discussione.
Si è parlato di sale operatorie, qui il problema è quello della
carenza di anestesisti. Noi comunque ne abbiamo un numero superiore
alla media. Il problema in effetti è anche quello della sede del
Beauregard che è staccata, nel programma di legislatura si dice
chiaramente che il Beauregard deve essere trasferito in viale
Ginevra. Il programma di legislatura è di una tale complessità che
non si risolve domani mattina e su questo siamo stati chiari sin da
subito dicendo che questa è la nostra linea e su questa strada
perseguiremo.
Ma in un recente congresso della Società degli anestesisti, il
SIARTI, che si è svolto la settimana scorsa, è stata fatta una
precisa denuncia dagli anestesisti che scrivono:
"Un malato su
due, 52 percento dei ricoverati, non sa che l'anestesista è un
medico"
, il dato è frutto di un'indagine nazionale ed è stato
annunciato durante il congresso che si è svolto a Roma che ha anche
lamentato gravi carenze di organico.
Solo in Lombardia mancano più di 760 professionisti, 2.000 in
Italia rispetto al fabbisogno ma, a fronte dell'aumento delle
competenze professionali degli anestesisti e della nota
disoccupazione dei camici bianchi, un concorso per 13 posti a Todi
è andato deserto per la prima volta, senza esame di francese mi
risulta.
In Italia i 9.000 specialisti del settore equivalgono ad un
terzo degli Inglesi e ad un quinto dei Tedeschi e il piano
sanitario nazionale prevede 15 anestesisti ogni 100.000 abitanti.
Dall'indagine sugli anestesisti e rianimatori è emerso inoltre che
circa 8.000 svolgono la loro attività in ospedale, 500 sono
universitari e il rimanente liberi professionisti. La metà
dell'organico degli anestesisti deve soddisfare esigenze
extrachirurgiche come terapie intensive, emergenze territoriali e
terapie del dolore. Non sono scelte dell'Assessore Vicquéry o della
Giunta regionale quelle di mandare gli anestesisti nelle emergenze,
ma sono obblighi di legge, obblighi di legge a cui manca un
retroterra forte che, Consigliere Beneforti, non è responsabilità
neppure del Ministro Bindi.
Nel documento che abbiamo preparato, rispetto ad altri governi
regionali che hanno fatto ricorso alla Corte costituzionale, il
Veneto è l'ultimo della serie insieme alla Puglia, la Valle d'Aosta
non ha deciso di far ricorso alla Corte costituzionale perché siamo
persone serie e riteniamo che nel "decreto Bindi" ci siano, come
qualcuno ha detto, delle potenzialità da sviluppare, mi riferisco
all'attività libero professionale, mi riferisco ad un rapporto
esclusivo di lavoro con i pro e i contro.
Nel documento non si attacca la "riforma Bindi", diciamo che ci
sono delle cose che si possono fare ma, quando si dice da parte
della società degli anestesisti che la programmazione in Italia non
esiste rispetto all'Inghilterra e alla Germania e quando si dice da
parte di qualcuno - e io non posso che confermare - che le cose
peggioreranno nei prossimi anni, noi almeno dobbiamo fare in modo
che queste cose vengano portate sul tavolo della trattativa
nazionale in quanto l'unico che può dare una risposta è il Governo.
Quest'argomento è stato posto con forza nella riunione degli
assessori 15 giorni fa ed è stato chiesto di aprire un tavolo di
discussione con il Ministro Bindi che è d'accordo con noi, che sta
facendo la lotta al Ministero dell'università, ma questi non sono
problemi che si risolvono domani, sono problemi a medio e lungo
termine che troveranno una soluzione, se va bene, fra 5-6 anni,
tempo minimo indispensabile per formare un medico specialista. Noi
viviamo in un'Italia dove il concetto della programmazione non
esiste e questi concetti vengono ribaditi in altri documenti che
non sto a citare.
L'ultimo documento molto tecnico è stato preparato ultimamente
dalla CGIL che ha definito i capisaldi degli interventi
realizzabili nel prossimo decennio per la medicina, un documento
interessante di cui alcune cose si possono condividere e altre no,
ma fra le altre cose dice che è anche necessario, onde impedire il
collasso delle sale operatorie per la carenza preoccupante di
specialisti di anestesia e rianimazione, incrementare il numero di
questi operatori prevedendo almeno il raddoppio dei posti
disponibili nelle scuole di specializzazione e lo stesso vale per
gli specialisti in riabilitazione, non ne abbiamo, viste le gravi
carenze attualmente esistenti a livello strutturale e organizzativo
nelle aziende del servizio sanitario nazionale.
Questa è la situazione ed è una situazione tale che, se mancano
le risorse, tutte le politiche che possiamo inventarci non sono
realizzabili; e passo all'aspetto che è strettamente collegato al
numero dei posti letto, alla decongestione dell'Ospedale, al
potenziamento del territorio su cui molti di voi sono intervenuti e
che sono i capisaldi del piano sanitario regionale, aspetto sul
quale vorrei fare alcune precisazioni tecniche. Questo è un
estratto di un'analisi sull'attività dell'Ospedale che è stato
fatto per conto dell'assessorato da una struttura del Friuli
Venezia Giulia che sta facendo valutazioni di questo genere anche
per altre regioni. Entro nel merito perché sono stati citati tassi
e io devo rispondere su quanto è stato detto.
Si dice che nel corso del 1998 sono stati effettuati dei
controlli informatizzati sul movimento ospedaliero degli assistiti
residenti nella Regione Valle d'Aosta e un riscontro diretto su un
campione di 376 cartelle cliniche per verificare l'appropriatezza
dei ricoveri con la metodologia Pruo.
Dal controllo del movimento ospedaliero nel suo complesso
risulta: un tasso di ospedalizzazione, fuga compreso, pari al 204
per mille - riprendo gli argomenti trattati dal Consigliere
Marguerettaz -, un tasso di fuga di circa il 20 percento solo
parzialmente compensato dall'attrazione, quelli che vanno cioè
fuori regione, con un saldo negativo di 1.471 ricoveri; un numero
di ricoveri brevi e di day hospital discretamente elevato, l'ho già
detto prima; una degenza media di 10,33 giorni, un DRG medio per il
ricovero ordinario di 5.750.000, - il DRG è un termine inglese che
sta per raggruppamento di diagnosi -, ogni ricovero mediamente
costa 5.750.000 lire e una degenza media di 10,33 è una degenza
buona, tendenzialmente si dovrebbe puntare a 8 giorni di degenza,
stiamo scendendo gradualmente.
Questo studio ha evidenziato una percentuale di accoglimenti
inappropriati del 27 percento per tutti i ricoveri, del 44 percento
per i ricoveri brevi, eccetera, una quota di giornate di degenza
improprie pari al 40 percento, una qualità più che accettabile dei
dati riportati sulle schede di dimissione ospedaliera su cui siamo
stati Regione pilota in confronto di uno studio fatto in tutta
Italia.
"? Operando un confronto?"
dicono loro, non lo dice
l'Assessore
"? con altre realtà ospedaliere del nord Italia,
Friuli Venezia Giulia in generale, la situazione dell'Ospedale di
Aosta pare sostanzialmente in linea con altri nosocomi utilizzati
per i raffronti. In particolare, rispetto all'Ospedale di Trieste
il tasso di ospedalizzazione appare più contenuto: 204 ad Aosta
contro 238 e 450 contro 620, sia nella popolazione generale che
negli anziani ultrasessantacinquenni?"
. Ho saltato un
parametro: il tasso di ospedalizzazione per gli anziani
ultrasettantacinquenni è del 450 per mille in Valle d'Aosta, in
Friuli è del 620 per mille, quindi non si può contestare nulla a
questi medici. Si può entrare nel merito quando parliamo di
percentuale di accoglimenti inappropriati, ma è un discorso di tipo
culturale e scientifico molto delicato.
Dice fra l'altro che c'è un esubero del 30 percento dei ricoveri
pediatrici, questo è vero per mille motivi: perché abbiamo i posti
letto pediatrici, perché c'è una carenza di assistenza pediatrica
sul territorio e perché questo? Perché non troviamo pediatri. In
bassa Valle, che si sappia così vi anticipo una futura
interpellanza, manca il pediatra a Donnas, non ne recuperiamo, non
c'è francese perché sono pediatri convenzionati che possono essere
assunti prendendoli da una graduatoria senza nessun problema.
Sul versante della spesa dell'assistenza sanitaria, altro
argomento che tanti di voi hanno toccato:
"? Considerando la
popolazione pesata?"
e cos'è la popolazione pesata? Non la
popolazione tout court, ma è il peso specifico che hanno gli
anziani, i cronici, i bambini e i turisti vengono calcolati? la
Consigliera Squarzino, lei nemmeno? la popolazione pesata è un
parametro che è stato ufficializzato per la verifica e il confronto
fra tutte le regioni ed è presa in considerazione anche la
popolazione turistica.
Riprendo a leggere:
"? Considerando la popolazione pesata in
Valle d'Aosta il costo pro capite della salute è più elevato della
media nazionale: 1.827.000 contro 1.738.000,
si nota
innanzitutto che da una differenza del 25 percento in termini di
spesa capitaria grezza, se si tiene conto della popolazione pesata,
evitando doverosamente di trascurare il fattore d'invecchiamento
della popolazione, che è strettamente correlato con il consumo di
risorse sanitarie per bisogni oggettivi, si passa a uno scarto del
5 percento?"
, cioè si riduce il differenziale del 25 percento
di quattro quinti. Non solo, ma
"? Se si raffronta la spesa
sanitaria al PIL regionale per la Valle d'Aosta e nazionale per
l'Italia, si ha una percentuale del 5,1 percento a fronte del 6,4
percento a livello nazionale?"
Allora per rispondere a tutti, a me per primo, quando si dice
che si spende, che qui si buttano via i soldi e non si hanno
servizi, la risposta è questa: rispetto al PIL regionale noi
spendiamo il 5,1 percento rispetto al 6,4 percento.
L'Assessore potrebbe dire: "Mettiamo risorse in più";
contemporaneamente, il documento lo dice:
"? Mettiamo risorse in
più, ma razionalizziamo la spesa?"
perché è indubbio che ci
sono margini di recupero sulla spesa non indifferenti, ma i dati
ufficiali sono questi in un contesto nazionale dove la spesa
sanitaria rispetto al PIL nazionale è la terzultima in Europa
seguita solo dalla Grecia e non ricordo più da chi, ovunque dalla
Francia, alla Germania, all'Inghilterra, ai Paesi scandinavi si
investe di più sulla salute rispetto a quanto si investe in Italia
e non è un particolare da poco, pertanto in realtà in Valle d'Aosta
non si spende più che nel resto d'Italia. Hanno anche servizi
diversi evidentemente, ma noi su alcuni servizi siamo a livello
della Scandinavia, per altri possiamo dire che non lo siamo e non
saremmo qui a discutere i problemi della sanità.
Non voglio tediarvi sul discorso dell'esubero dei ricoveri brevi
e di come vogliamo contenerli. Sul contenimento della fuga in
effetti ci sono dei settori in cui si continua ad andare fuori per
patologie di base ed era uno dei principi che il piano sanitario
voleva eliminare, nel senso che noi dobbiamo dare dei servizi di
base poi per le super specialità che si vada e si continuerà ad
andare, ma per altre cose non ci sono i motivi.
Sulla spedalizzazione degli anziani è 450 per mille abitanti,
che è superiore alla media nazionale, di 350 per mille abitanti ma
che, come abbiamo visto in realtà più o meno omologhe come Trieste,
è assolutamente più basso.
Questo è quanto risulta dalla macroanalisi dei dati della Valle
d'Aosta, allora è chiaro che, quando si parla di decongestione
dell'Ospedale e di territorio, rispondo a più di voi, significa che
dobbiamo potenziare l'assistenza domiciliare integrata, bisogna far
sì che il territorio venga riempito di risorse, risorse che non
abbiamo in quanto non abbiamo logopedisti, non abbiamo
fisioterapisti, non abbiamo infermieri generici. Abbiamo 99 medici
di base che bisogna utilizzare meglio, questo sì; abbiamo
finalmente pediatri di base che possiamo utilizzare, ma altre
risorse non ne abbiamo per cui evidentemente dobbiamo lavorare
sulla formazione e sugli accordi con l'università come dice il
documento.
RSA, visto che a questa è legata la deospedalizzazione, e anche
qui dobbiamo essere seri: abbiamo la più alta percentuale di posti
letto per anziani sul territorio d'Italia rispetto alla
popolazione. Abbiamo delle microcomunità che sono degli hôtel a 4
stelle, quindi non ci si può dire che diamo un'assistenza da terzo
mondo per questo settore.
Si tratta semplicemente di mettersi d'accordo su un fatto solo:
che molte microcomunità della Valle d'Aosta sono di fatto delle RSA
fermo restando che è in costruzione, finanziata dall'articolo 20
della legge n. 67/88, una RSA per l'ex maternità, una ad Antey e
una è prevista in bassa e in alta Valle, ma alcune microcomunità
sono delle RSA. La microcomunità di Hône ha il 64 percento degli
anziani ospitati che sono anziani che dovrebbero essere ospitati
nelle RSA, allora smettiamo di dire che in Valle d'Aosta mancano le
RSA perché abbiamo microcomunità che sono di fatto RSA con
assistenza primaria e secondaria.
Abbiamo fatto questa scelta lungimirante sulla base di quello
che hanno scelto i nostri predecessori per lasciare la gestione
delle microcomunità agli enti locali che la stanno gestendo bene e
per non darla all'USL perché questa soluzione, con le difficoltà
che ha attualmente l'USL, peggiorerebbe il sistema sanitario. I
Carabinieri, caro Lattanzi, con cui pare che lei sia in stretto
contatto, sono stati mandati su denuncia scritta in questa
struttura e posso dimostrarlo per cui non facciamo della
dietrologia che è una delle caratteristiche che la rappresentano
meglio.
Punto 3, fughe dei medici, anche qui finalmente mi si dà la
possibilità di rispondere. Nel 1998 e nel 1999 il totale dei
dipendenti trasferiti è stato di 9 nel 1998 e di 15 nel 1999 per un
totale di 21 a fronte di 27 dirigenti medici assunti a tempo
indeterminato nel 1998 e 20 nel 1999, 12 a tempo determinato nel
1998 e 5 nel 1999 per cui il risultato algebrico è un più e non un
meno.
Smettiamola di parlare senza dati. Sono usciti 21 medici e ne
sono entrati 27 più 17 a tempo determinato; basta questo per dire
che il francese non sta bloccando nulla, per dire che le
professionalità in Valle non stanno bloccando nulla? Se non basta,
andate ad informarvi di quanto sta succedendo in tutta Italia
perché forse vi sfugge un concetto principale della riforma.
La riforma, cara Consigliera, è esattamente il contrario di ciò
che ha detto lei, mentre l'ha interpretata bene il Consigliere
Marguerettaz, la riforma dice che mette sullo stesso piano il
pubblico e il privato, dà la possibilità di andare nel privato, il
quale contratta con il medico senza DPR, senza contrattazione
nazionale e gli dà lo stipendio che ritiene di dargli in funzione
di quello che può pagare. Ci sarà sicuramente una fuga dagli
ospedali, sta avvenendo una fuga dagli ospedali, in Valle d'Aosta
no perché ne stiamo importando.
Sui concorsi: è vero che c'è un po' di lentezza, ma siamo stati
gli unici a non bloccare i concorsi in un certo periodo storico
quando circolari ministeriali strane invitavano a bloccarli per
modifiche concorsuali.
Solo nel 1999 sono stati fatti 24 concorsi, 2 avvisi
quinquennali di II livello (due primariati per intenderci) e una
quarantina di avvisi pubblici per supplenze, incarichi temporanei,
esigenze straordinarie. È un dato elevatissimo di concorsi; non è
vero che non si fanno i concorsi, anzi è esattamente il contrario.
Vi ringrazio di aver posto questi problemi perché la verità va
detta pur con tutti i problemi che ci sono.
Sull'aumento della spesa ho già accennato in parte, ma voglio
precisare. In un intervento recente del Direttore generale alla
programmazione, Dott.ssa Dirindin, originaria di Aosta fra l'altro,
in replica agli esperti del Ministero del tesoro sull'aspetto della
spesa sanitaria, si dice fra l'altro:
"? Una costruzione barocca
e poco trasparente, così la Commissione per la spesa pubblica del
Ministero del tesoro ha definito in un rapporto di marzo, ripreso
dalle agenzie, il sistema di finanziamento del servizio sanitario
nazionale?"
La diagnosi è sostanzialmente condivisibile anche
se il rapporto si sofferma più sui sintomi della malattia che sulle
cause e trascura di verificare le terapie in atto, sono pertanto
opportune alcune precisazioni.
La questione del finanziamento al servizio sanitario deve essere
analizzata tenendo distinti due diversi aspetti: quello del
reperimento delle risorse e quello dell'allocazione di fondi fra le
diverse regioni. Il primo fa riferimento alla provenienza delle
risorse, cioè chi paga per il finanziamento della sanità pubblica e
il secondo alla loro destinazione, cioè chi riceve le somme messe a
disposizione a livello nazionale.
Storicamente il primo aspetto ha sofferto d'incoerenza e di
scarsa trasparenza, mentre il secondo è stato troppo a lungo
ingessato su criteri volti alla copertura della spesa anziché al
finanziamento dei bisogni, su cui ritornerò. Il vero problema è
questo. È vero che sulla spesa sanitaria si spende, ma è anche vero
che molto di quanto avviene sulla carta, indirizzato alla spesa
sanitaria, viene poi ribaltato su altre situazioni.
Per quanto riguarda la spesa per il cittadino pro capite, la
Valle d'Aosta si colloca al quarto posto in Italia, la prima è la
Provincia autonoma di Bolzano con una spesa pro capite di lire
2.508.000, la seconda è la Provincia autonoma di Trento con lire
2.255.000, la terza è la Liguria con lire 2.177.000, la quarta è la
Valle d'Aosta con lire 2.176.000; seguono a ruota la Lombardia, le
regioni del nord in genere, Emilia Romagna, Toscana, con
l'eccezione dell'Umbria e delle Marche e tutte le altre del sud
sono inferiori ai 2 milioni.
Il Consigliere Marguerettaz ha citato lo studio Varvello e il
Progetto "qualità". Lo studio Varvello è vero che è un documento
ponderoso, ma questo studio va aggiornato perché è stato fatto con
riferimento alle persone presenti nel 1997. Dal 1997 ad oggi sono
cambiate in più o in meno tutta una serie di situazioni e stiamo
mettendo a punto un sistema informativo con la collaborazione di
esperti della Regione Veneto per monitorare i carichi di lavoro e
far sì che rispetto a quanto viene dichiarato - di questo ho già
parlato e non voglio ripetermi - ci sia un controllo per verificare
se effettivamente un medico impiega un quarto d'ora o venti minuti
a fare una visita ambulatoriale. Spero di avere dei risultati nei
prossimi 6-8 mesi.
Il Progetto "qualità" è l'esempio classico che dimostra che
l'Assessore Vicquéry non controlla tutto e tutti perché sono stato
e sono molto critico nei confronti di quel progetto ed è stata una
scelta totalmente aziendale, scelta che rispetto e che ho mantenuto
perché abbiamo fatto un accordo a livello regionale dove abbiamo
allocato delle risorse, le risorse e la loro distribuzione sono
state concordate fra organizzazioni sindacali e direzione
aziendale.
Questa è stata l'impostazione perché è compito dell'azienda poi
ridistribuire i fondi e non è a livello regionale che vengono
definiti, a livello regionale è definito il quantum, sono definiti
i parametri generali dopodiché è l'azienda che decide se investire
sulla qualità piuttosto che sulla riduzione delle liste di attesa e
via dicendo e queste sono scelte aziendali di cui si assume la
responsabilità la direzione aziendale e non l'Assessore.
Sulla carenza del controllo sulla spesa e in genere sulla
carenza di controllo capiamoci perché la mano destra deve sapere
quello che fa la mano sinistra. Uno dei leitmotiv è che
l'assessorato controlla troppo con il controllo sugli atti,
l'ingerenza politica, eccetera; ricordo al Consigliere Lattanzi che
nel piano sanitario abbiamo eliminato tutta una serie di controlli
ed elimineremo altri controlli sugli atti, ma il controllo sugli
atti è stato tenuto per un certo periodo per controllare anche la
spesa. Li toglieremo, state tranquilli, con i rischi connessi
perché il parametro di valutazione è quello dell'accordo di
programma dove se ti finanzio 100, devi rimanere nei 100 salvo
imprevisti vari, ma a chi dice che non siamo in grado di
controllare la spesa rispondo che in parte è vero perché il
problema è in discussione a livello nazionale ed internazionale,
però dico anche che sono stati definiti dei centri di costo dai
quali riusciamo a conoscere esattamente quanto costano i beni e i
servizi, quanto costano le utenze e dove sono imputabili per molti
tipi di interventi. Siamo in grado di capire quanto costa un centro
di costo della Chirurgia rispetto al centro di costo del
laboratorio, eccetera e su questa base stiamo concordando con le
organizzazioni sindacali un intervento in questo senso.
Per quanto riguarda il contratto dei medici, è data alle regioni
la potestà di fare degli accordi integrativi. Marguerettaz ha
citato l'accordo Braghetto, noi quest'accordo lo abbiamo ripreso
tout court e con l'accordo del 1996-1997 abbiamo impegnato 2,6
miliardi che è esattamente il calcolo matematico del numero dei
dipendenti moltiplicato per una tariffa concordata. Primo problema:
il numero dei medici in Valle d'Aosta è il più alto d'Italia in
rapporto ai posti letto con 1 medico ogni 2 posti letto; se ho
molti medici la fetta da distribuire ai singoli medici ovviamente
diminuisce e su questo bisogna mettersi d'accordo se continuare a
potenziare gli organici o se trovare altre soluzioni. Non bastando
nel 1998 per quei motivi abbiamo integrato per 1 miliardo dicendo
che tale cifra era per il finanziamento suppletivo dell'accordo
integrativo e nel bilancio 1999 abbiamo ripreso questo per cui
abbiamo stanziato 3 miliardi.
Faccio presente che a tutt'oggi sono ancora da utilizzare
rispetto a 2,6 miliardi: 1 miliardo e 30 per l'accordo 1996-1997
perché sul Progetto "qualità" e su altre cose sono ancora da
chiudere i conti e i soldi non sono ancora stati distribuiti e 400
milioni dell'accordo 1998; questo ripeto che è sul tavolo della
trattativa dei sindacati e tutti sono corresponsabili perché gli
stessi che vanno a trattare devono decidere come sciogliere il
problema, ma se litigano fra i secondi livelli, dicasi primari ed
ex aiuti, evidentemente litigano loro; io volutamente non entro in
questa problematica perché è materia sindacale e trattativa
aziendale.
Questa è la situazione dei fondi aggiuntivi regionali. Noi
abbiamo rispettato non solo l'accordo Braghetto, ma lo abbiamo
potenziato e nella variazione di bilancio che è passata poco tempo
fa abbiamo aggiunto altri 800 milioni perché ci veniva detto che
non c'era la possibilità di avere dei fondi sulla posizione di
risultato. Abbiamo fatto una piccola indagine dalla quale risulta
che la retribuzione è mediamente di 19 milioni all'anno rispetto al
CTO che ha 23 milioni e rispetto a tutte le altre che sono
enormemente sotto. Questo è un dato statistico?
(interruzione del Consigliere Marguerettaz, fuori
microfono)
? non va via nessuno, il saldo è positivo. Chi è nato a Sassari,
ha diritto di tornare a Sassari com'è successo con due medici
anestesisti, ma questo è ovvio.
Ma perché nella risoluzione abbiamo aggiunto un ultimo punto
dove si dice di andare a rivedere il fondo di posizione e il fondo
di risultato e di lasciare alle regioni la potestà di modificare la
contrattazione nazionale? Perché l'articolo 63 del contratto di
lavoro dice che le aziende e gli enti dal 1° gennaio 1997 possono
altresì utilizzare un'ulteriore quota dei fondi citati sino a un
massimo del 16 percento per incrementare il fondo di cui
all'articolo 60, cioè prendi fino ad un massimo del 60 percento
della retribuzione di risultato che è questa per spostarla sulla
retribuzione di posizione che è quella che distingue il primario
dagli altri. Noi lo abbiamo fatto fino al 16 percento ma, essendo
il dato storico quell'altro, vogliamo chiedere che a livello di
contrattazione nazionale si possa dire che le regioni si
regolamentano questa materia indipendentemente senza fissare un
limite del 16 percento che vale per tutte le regioni perché se
potessimo sfondare questo limite del 16 percento con gli stessi
fondi già messi a disposizione, che adesso ammontano a 4 miliardi
all'anno, come risorse aggiuntive integrative regionali, saremmo
sicuramente in grado di soddisfare tutte le esigenze, questi
piccoli malumori che ci sono per problemi che non sono legati a
scelte aziendali.
Sul decreto "Omnibus" faccio solo un piccolo accenno. Se
passasse questo decreto, noi avremmo già automaticamente 13
specialisti in più e questo ci servirebbe molto per sanare tutta
una serie di posizioni interne perché questi medici già lavorano
con ruoli inappropriati ed è opportuno che vengano messi in
regola.
Alcuni accenni, intanto sul piano di investimenti non è vero che
non c'è, c'è e viene fatto regolarmente tutti gli anni, viene
ripreso nell'accordo di programma, prevede 3 miliardi. Sul
francese, il disegno di legge toccherà anche quest'argomento,
questo è certo perché, pur non essendo un problema di per sé, è
opportuno che venga affrontato perché non vogliamo nasconderci
dietro un dito. Sul patto sociale, tanto contestato dalla
Consigliera Squarzino, vorrei ricordare che la legge finanziaria
prevede che vengano fissati dei patti di stabilità fra regioni e
Governo e siamo convocati per discutere il patto di stabilità.
In questo patto vengono definite le risorse finanziarie e si
rinvia a un discorso - che ho definito patto sociale, ma possiamo
definirlo come vogliamo - che sta nel definire i bisogni di salute
della popolazione, nel concertarli con le altre situazioni, nel
definire la base del bisogno di salute della popolazione e decidere
con quali risorse finanziarie e umane riusciamo a mandare avanti
quest'impostazione.
La Torre mi chiede di dare ampia autonomia all'USL; il disegno
di legge prevederà secondo la proposta che avanzerò di eliminare
totalmente il controllo sugli atti dell'USL tranne gli aspetti
legati alla programmazione annuale.
Sul discorso dell'organizzazione del personale che valorizzi la
professionalità, questo è uno degli obiettivi che stiamo discutendo
con le organizzazioni sindacali mediche e non mediche per far sì
che a maggiore responsabilità corrisponda maggior salario, ciò che
significa ragionare in termini di risparmi di risultato e
trasferire questi risparmi di risultato, fatto salvo la qualità del
servizio, sul salario di risultato. È un impegno grosso, da due
mesi ci stiamo lavorando, abbiamo una bozza pronta, non posso
anticipare nulla finché non avremo delle conclusioni.
Vado a volo di uccello rispetto alle domande puntuali che sono
state poste. Qualcuno ha ironizzato sull'emergenza infermieristica;
l'accordo con i sindacati non dice che non mancano infermieri, dice
che con gli attuali infermieri possiamo riorganizzare il tutto, ma
dice anche che ci si impegna a potenziare gli organici. Al
Consigliere Frassy che con ironia dice: "Da una parte non mancano,
dall'altra scrivete addirittura alle ambasciate non sapendo che
manca il riconoscimento del titolo", devo dire che non è così e mi
dispiace che non sia informato.
Mi dispiace anche che lei utilizzi delle informazioni che io do
in commissione consiliare per ribaltarle come un guanto contro di
me, ne prenderò atto, non c'è mai limite all'apprendimento, per il
futuro non mi comporterò più così perché quest'informazione l'ho
data io in commissione consiliare dicendo che uno dei problemi che
hanno posto gli assessori è il riconoscimento dei titoli stranieri,
ma lei dovrebbe sapere, Consigliere Frassy, che se il singolo
cittadino chiede al Ministero della sanità, d'intesa con il
Ministero della pubblica istruzione, il riconoscimento del titolo,
la singola domanda viene esaminata secondo il corso di studi e il
curriculum e la singola domanda può essere accettata o non
accolta?
(interruzione del Consigliere Frassy, fuori
microfono)
? lei prima di fare dell'ironia si informi perché c'è un limite
a tutto, dare dell'ignorante agli altri perché non conosciamo la
normativa mi sembra forzato.
L'elisoccorso. Che l'elisoccorso sia una struttura per i
turisti, gliene do tutta la responsabilità, vorrei che lei si
mettesse nei panni di quell'operaio che è morto l'altro ieri a
Torgnon per chiedere ai familiari di quell'operaio se era una
struttura per i turisti perché qui siamo all'assurdità con la "A"
maiuscola. Concordo che si debba istituzionalizzare il servizio, lo
stiamo facendo, lo prevediamo nella legge perché è come dice lei, è
gestito su progetti obiettivi, è una situazione che abbiamo
tacconato per carenza di normativa nazionale che non ha
istituzionalizzato il servizio di elisoccorso e che va normato.
Ho dei grossi dubbi sull'utilizzo degli elicotteri dei militari
per due motivi: sono mezzi assolutamente inutilizzabili in alta
montagna, non possono essere utilizzati oltre i 2.500 metri e se
vanno sono a rischio; gli alpini hanno tolto la struttura di Aosta
e l'hanno portata a Volpiano. Comunque è una cosa che si potrebbe
vedere, ma non sicuramente per il soccorso in montagna perché
impossibile da utilizzare. Sulla piattaforma per gli elicotteri in
Ospedale mi dispiace contraddire la Consigliera Squarzino, ma è
fattibile ed è in perizia suppletiva nel lotto di 22 miliardi per
la costruzione della Radioterapia e del Pronto soccorso, in quella
fase verrà realizzata fra la cosiddetta "ala nuova" e la parte
vecchia dell'Ospedale.
Sui vertici dell'USL ringrazio il Consigliere Frassy perché
dimostra inequivocabilmente che questo turnover è stato fatto dalla
"Giunta Bondaz", non dalla "Giunta Viérin": Martinet, Castaldo,
Bongiorno, mi pare l'uomo di Forza Italia, sono stati nominati e
sciolti dalla "Giunta Bondaz". La "Giunta Viérin" si è trovata per
un breve periodo Sechi, ha incaricato Morelli che è caduto per
motivi che conoscete benissimo, non per volontà della Giunta
regionale, ma per motivi noti a tutti e che voi avete per anni
ribadito. Bragonzi è durato tre anni ed è sopra la media tant'è che
pare che sia già?
(interruzione del Consigliere Lattanzi, fuori
microfono)
? vedremo cosa succederà per il futuro, ma non siamo così
cattivi, il contratto dei direttori generali prevede che la durata
vada fino a 5 anni con un controllo annuale. Il mio collega
veterinario del PPI, Assessore alla sanità del Veneto, l'ho detto
bevendo il caffè al Consigliere Beneforti, ha preso atto la
settimana scorsa delle dimissioni del suo direttore generale e gli
ho chiesto perché. Mi ha risposto che non era più in linea con la
programmazione regionale, si era attorniato di uno staff che ha
messo in crisi tutti i medici per cui lui lo ha chiamato
nell'ufficio per chiedergli che intenzioni aveva, essendo quel
dottore una persona intelligente, ha preso atto.
Questa è la situazione che è stata fortissimamente voluta dagli
assessori regionali alla sanità che hanno insistito nel decreto che
venga scritto che è un rapporto di tipo fiduciario ovviamente nei
limiti delle responsabilità. Il fatto che io abbia condiviso per
l'80 percento la relazione della Consigliera Squarzino presentata
nell'ultimo Consiglio non significa che improvvisamente è scoppiato
l'amore fra l'Assessore e la Squarzino, significa che aveva fatto
una relazione condivisibile sotto molti punti di vista sull'analisi
del problema. Io l'ho qui, avevo evidenziato tutto, ma non posso
non essere d'accordo quando dice che i rapporti fra azienda e
assessorato è uno dei problemi, che il piano sanitario deve
definire le priorità; io ne prendo atto, abbiamo costruito un piano
sanitario che forse è il libro dei sogni e non faremo più
quest'errore. Definiremo le priorità sulla base del patto sociale e
sulla base della definizione del bisogno e che la debolezza della
dirigenza attuale sia un problema non posso disconoscerlo.
Non concordo sull'analisi che ha fatto poi nell'ultimo
intervento sul documento perché, quando il Consigliere Marguerettaz
dice che in Lombardia non ci sono liste di attesa, che al cittadino
lombardo viene data la possibilità di scegliere fra diversi
ospedali, è vero ed è il dramma nostro.
Il nostro cittadino non ha possibilità di scegliere fra diverse
strutture né private né pubbliche, è il dramma che dovremo gestire
perché fuori Valle il cittadino si prenota contemporaneamente in
5-6 ospedali e poi va dove lo chiamano per primo, ma il metodo
lombardo è sotto i riflettori di tutti perché non sappiamo dove
porterà in termini di spesa, è molto contestato, non è sicuramente
la nostra situazione, ma la riforma dà questa possibilità.
Sull'accreditamento l'articolo 8 della legge di riforma dice che
gli accreditamenti vanno rivisti. Abbiamo una delibera applicativa
della precedente normativa che abbiamo ribadito la settimana scorsa
per cui tutti gli accreditamenti vengono fatti in funzione di
quella delibera e da lì a pensare che così facendo accrediteremo
solo il privato a scapito del pubblico è una cosa che non ha né
testa né coda perché gli accreditamenti sono fatti sulla base di
criteri stabiliti dalla legge e il Day Hospital è già accreditato
perché già faceva le operazioni prima.
Sul tema delle operazioni vorrei essere chiaro. È un tema molto
delicato, si faranno operazioni in day surgery secondo quelle che i
chirurghi interpellati ci hanno individuato analiticamente poi
interviene un aspetto molto delicato, che è stato trattato in un
documento interessante della Società scientifica di chirurgia e day
surgery, che va a definire come e con quali modalità si può operare
in una struttura di day hospital. Perché si dice che si sceglie il
Day Hospital? Perché è in grado di rispondere ai nostri problemi
che sono quelli di carenza di anestesisti e di strumentisti.
Ricordo che per poter aprire altre sale operatorie sono necessari
anche strumentisti e per formare degli strumentisti occorrono
minimo sei mesi per cui anche se avessimo molti anestesisti adesso,
dovremmo andare avanti sulla formazione di strumentisti.
Il Day Hospital ci dà queste figure professionali e noi mandiamo
i nostri medici in attività in parte istituzionale e in parte con
progetti obiettivi per fare questo tipo di operazione per ridurre
una massa di liste di attesa che sono operazioni di rimozione di
piccolissime cose che si riescono a fare a livello di day
surgery.
Il Consigliere Marguerettaz mi chiede come potranno essere
gestiti i medici in rapporto esclusivo. Se è vero che c'è
l'incompatibilità, quelli che lavorano lì non potranno più farlo
dal 30 ottobre, ma gli anestesisti che utilizzerebbero non saranno
gli anestesisti dell'Ospedale di Aosta, altrimenti si creerebbe
l'incompatibilità, loro utilizzeranno, essendo struttura privata,
probabilmente professionalità che non hanno nessun tipo di rapporto
con l'Ospedale pubblico, cioè quelli che avranno optato per
l'attività "extramoenia" a tutti gli effetti.
Vorrei chiarire che in commissione ho detto che l'ultima "ratio"
è quella di andare a fare convenzioni con strutture private fuori
Valle, ma non l'escludiamo perché anche qui dovremo fare delle
scelte: o risolviamo i problemi così oppure conviviamo con le liste
di attesa oppure puntini, puntini. Noi con questo documento ci
teniamo aperte tutte le ipotesi ribadendo che l'ultima "ratio" è
quella di prendere i cittadini e di portarli fuori perché è un
problema di tipo gestionale non indifferente.
Mi pare di aver risposto a tutte le domande poste. In
conclusione vi ringrazio per il dibattito che è stato fatto perché
è stato un dibattito franco e aperto che ha posto con forza il
problema delle responsabilità dell'Assessore, su cui non voglio
insistere, voglio solo ribadire che me le sono assunte, me le
assumo e me le assumerò. Uno dei miei errori, ne faccio tanti
sicuramente, è quello di assumermi responsabilità non mie.
Si dà atto che, dalle ore 12,19 alle ore 12,22, presiede il
Vicepresidente La Torre.
Président
La parole au Conseiller Marguerettaz pour
déclaration d'intention.
Marguerettaz (Aut)
Sarà una dichiarazione di voto un po'
articolata perché consona a quello che è stato il dibattito. Inizio
con il fare una riflessione sulle ultime parole dell'Assessore, il
quale diceva che di errori ne ha commessi tanti, il più grosso è
quello di essersi assunto responsabilità che non gli spettavano. È
una bella frase. Peccato che non ci abbia detto quali sono gli
errori che ha commesso, dalle sue parole non ne è emerso nemmeno
uno. Le cause, come dicevo nel mio precedente intervento,
confermate poi dalla replica dell'Assessore, sono sempre esterne a
quest'aula. Ne prendiamo atto.
Sulla replica dell'Assessore non si possono non riportare tutte
le considerazioni che sono state fatte nell'ambito della nostra
Regione. L'impressione che io e il mio gruppo politico abbiamo è
che, troppo sovente, si ragiona in questa Regione come se vivessimo
una realtà simile o pari a quella della Lombardia, piuttosto che
del Piemonte o dell'Emilia Romagna, tranne poi soprattutto quando
si toccano ambiti istituzionali, giustamente, sottolineare con
forza la diversità e la specificità che ha la nostra Regione. A me
piacerebbe che questa specificità che tutti riconosciamo venisse
tradotta nei ragionamenti di tipo amministrativo che facciamo, in
particolare su quello della sanità.
In una comunità, come giustamente è stato ricordato, di 120 mila
abitanti dire che non si ha un controllo della spesa, dire che non
riusciamo ad offrire un servizio qualitativamente buono con una
spesa comunque significativa, non può essere nascosto sotto delle
cifre percentuali, statistiche, che è chiaro che se rapportate ad
altre realtà, ci premierebbero sulla carta. Il mio gruppo politico
non si accontenta di sapere che la nostra Regione sta meglio,
statisticamente parlando, rispetto ai tre quarti o i nove decimi o
i diciannove ventesimi delle altre regioni, non ci interessa perché
siamo certi che proprio per la nostra realtà il servizio che può
essere dato è mille volte superiore.
Non possiamo accontentarci di dire, come lei ha detto, che le
urgenze vengono rispettate, ci mancherebbe altro che non fossimo
neanche più in grado di rispondere a delle urgenze! Questo è
l'obiettivo non minimo, ma ultraminimo che si deve porre un
assessorato della sanità.
Dobbiamo pensare che in questa piccola realtà c'è un sacco di
persone che chiederebbe di non stare sei mesi con un dolore che
certo non lo condurrà alla morte, ma che lo deprime da un punto di
vista fisico. Questo chiedono i Valdostani. Se uno ha un dolore ad
un'anca è chiaro che non morirà di quel dolore, ma se deve
aspettare un anno perché il problema si risolva, non potremo dire
di aver fatto un servizio buono a livello sanitario. Così come per
le degenze medie l'Assessore ha mostrato il piccolo grafico da cui
si vede che la degenza media è addirittura fra i parametri migliori
che ci siano rispetto alle altre regioni.
Su queste "statistiche" vorrei dirle che tutti noi sappiamo bene
come vi siano delle persone che sono troppo lungodegenti in
Ospedale e lei non mi ha confutato quello che ho detto io prima,
dove invece ci sono delle persone troppo "cortodegenti" all'interno
dell'Ospedale, persone dimesse prima del tempo. Allora non vorrei
che la media positiva venisse fuori dall'incrocio di queste due
anomalie negative nel qual caso vorrebbe dire che la nostra sanità
funziona ancora peggio che in altri posti.
Tornando al piano sanitario, lei riafferma giustamente la bontà
dei principi di quel piano. Noi, all'epoca, anziché votare contro
ci astenemmo proprio perché dicemmo che c'erano delle idee buone
che andavano concretizzate. Siccome già allora non avevamo
un'estrema fiducia nella Giunta, ci astenemmo proprio in attesa che
venissero realizzate. Il problema è qui: quel piano sanitario che
lei magnifica ancora oggi, Assessore, non è stato concretizzato e
lei lo aveva presentato due anni or sono come un piano pragmatico e
concreto.
Un esempio per tutti. Quando, discutendo il piano sanitario, a
proposito delle RSA io le dissi:
"Allora pongo il problema: non
è possibile pensare di mettere mano a queste microcomunità,
adeguandole dal punto di vista del personale e dei servizi erogati,
per trasformarle in piccole RSA?"
. Lei nella replica mi
rispose:
"Sul tema RSA le microcomunità di oggi sono in parte
RSA, ma nel piano si prevedono 4 RSA e inoltre la riconversione di
alcune microcomunità in RSA. Il fatto che siano previste 4 RSA ha
una logica, le RSA secondo il piano saranno gestite direttamente
dall'USL, mentre le microcomunità continueranno ad essere gestite
dagli enti locali perché hanno una funzione prettamente
economico-sociale rispetto a quella sanitaria"
. Lei oggi mi dà
ragione, Assessore, però il piano sanitario sta per andare in
scadenza e lei mi presenterà un altro piano sanitario dove questi
concetti saranno riaffermati e io le ridirò che questi concetti
sono giusti, ma non possiamo far marciare la sanità con i
concetti.
L'ultima osservazione che faccio prima di entrare più nel
merito?
Président
Je vous informe que vous avez encore une
minute.
Marguerettaz (Aut)
Je passe directement aux
résolutions.
Sulle proposte di risoluzione annuncio che voteremo contro la
risoluzione rivolta alla Giunta per diversi motivi, primo fra tutti
quello delle premesse dove ancora una volta, nonostante tutto il
lungo dibattito di stamani, si dice che i punti critici individuati
riguardano: carenze di medici, fuga di medici specialisti, carenza
di personale infermieristico e il commissariamento. No, questo è
semplicistico, riduttivo e non vero. Questi sono alcuni gravi
problemi della sanità, ma non ci sentiamo di dire che solo questi
sono i problemi della sanità valdostana.
Saremo invece più miti sull'altro ordine del giorno, sul quale
ci asterremo, e saremmo quasi tentati di votare favorevolmente. Ci
asterremo perché nelle richieste - e lei, Assessore, non ci ha
chiarito questi dubbi che avevamo espresso in fase di dibattito -
nei confronti del Governo di avere una maggiore autonomia, lei
parla della possibilità di avere più autonomia dal punto di vista
del contratto dei fondi di posizione.
Qui, ripeto, le posizioni rimangono diverse, ma poiché non è
venuta un'altra notazione da parte sua, a me risulta che altre
regioni già nel passato abbiamo agito più autonomamente di quanto
abbiamo agito noi incrementando diversamente, al di là di quei
parametri che lei dice essere fissati dal Governo nazionale, questi
fondi di posizione, un'opportunità che noi avevamo, che lei non ha
saputo cogliere, e che ha portato tutta una serie di problemi.
Per questo motivo su questa risoluzione ci asterremo.
Président
La parole au Conseiller Curtaz.
Curtaz (PVA-cU)
Sarò molto più breve del Consigliere
Marguerettaz anche perché alcune delle osservazioni che ha fatto le
condivido pienamente, quindi non ritengo necessario ritornarvi.
In particolare condivido un'osservazione perché, quando
l'Assessore Vicquéry fa riferimento a dei dati statistici e ci
equipara ad altre regioni, fa una mera statistica matematica.
Dobbiamo essere coscienti che la Valle d'Aosta per le sue
dimensioni, per il numero di abitanti, per le risorse finanziarie
disponibili ha la possibilità di avere dei servizi sanitari
migliori di quelli delle altre regioni italiane.
E qui faccio un esempio, che è anche tornato nella discussione,
ma che mi è caro perché ne avevamo già parlato in materia di
rifiuti; qui si fa spesso il riferimento alla situazione analoga
del Sud Tirolo, che è una sorta di mito per la Valle d'Aosta quando
si parla d'istituzioni, e a me piacerebbe che sul concreto
ottenessimo i risultati che là ottengono utilizzando la loro
autonomia, che significa: sanità che funziona, rifiuti che vengono
differenziati, significa divieto dell'eliski, eccetera. Perché
vede, Assessore, lei ha eluso un punto, lei ci ha riempito di dati
come spesso le succede, non che sia un demerito, ma ci ha riempito
di tabelle, di relazioni, di ritagli di giornali, ma ha eluso un
punto essenziale: quello di assunzione di responsabilità politica
su questa materia.
Ha ragione il Consigliere Marguerettaz quando dice che l'abbiamo
sentita riconoscere di aver commesso tanti errori, quasi a dire:
tutti sbagliamo e anch'io posso commettere errori, ma non so quali.
Sarebbe stato interessante, vista una situazione che si è
prospettata, aggravandosi in questi mesi, un'assunzione di
responsabilità politica più precisa di quella che abbiamo
sentito.
È per questo che non ritengo neanche opportuno andare a
discutere sul singolo dato, mi sembra entrare in una logica che non
porta da nessuna parte perché lo stato della sanità nella nostra
Regione è sotto gli occhi di tutti perché tutti frequentiamo gli
ospedali, perché sentiamo quello che dicono gli operatori
all'interno dell'Ospedale. C'è uno stato di malessere ed è questo
che è stato eluso nelle risposte al dibattito di questa
mattina.
È il giudizio politico complessivo che andava dato su questa
situazione, giudizio che l'Assessore non ha dato. Pertanto noi,
criticando quest'atteggiamento e criticando anche le risoluzioni
che vengono presentate dalla maggioranza che evidenziano, come
diceva stamani la collega Squarzino, una situazione che è ancora di
emergenza, cioè di risposte settoriali ad un'emergenza, senza avere
una visione strategica e completa delle problematiche si cerca di
tacconare le situazioni più gravi, annunciamo il voto negativo su
entrambe le risoluzioni.
Président
La parole au Conseiller Lattanzi.
Lattanzi (FI)
Noi non voteremo a favore né di una né
dell'altra delle due risoluzioni perché, come ho detto nel
precedente intervento, auspicavamo che questo dibattito potesse,
visto che come diceva l'Assessore era stato promosso dal Governo,
diventare un momento di confronto e di analisi di una situazione,
ma soprattutto momento di proposizione di una serie di soluzioni
che dal Governo ci aspettavamo anche in funzione di una serie
d'interventi che come gruppo di Forza Italia in questi 16 mesi di
legislatura abbiamo fatto.
In questi 16 mesi abbiamo più volte su vari settori della sanità
sollevato con interpellanze ed interrogazioni la preoccupazione di
un andazzo che era precursore di uno sfascio gestionale della
sanità. Abbiamo sempre avuto risposte del tipo: "Non disturbate il
manovratore, non è vero, state dicendo bugie", abbiamo avuto un
muro di presunzione che è stato duro da motivare anche se poi credo
che il nostro atteggiamento costruttivo, anche se di critica molto
dura, nei corridoi sfociava in un: "Dai, vedi se puoi risolvere
questo problema, vedi se le cucine possiamo farle funzionare
meglio, se le microcomunità riusciamo a riorganizzarle, se ai
pediatri riusciamo a dargli una risposta di legge rapida ed
efficiente" e via dicendo tutte le situazioni di anestesisti,
primari, infermieri. Più volte abbiamo sollecitato il Governo e
l'Assessore "in primis" ad occuparsi delle problematiche che oggi
abbiamo sentito in maniera molto fredda analizzare, quasi con le
braccia aperte da parte di chi, sconsolato, riconosce che questa è
la situazione, mal comune è mezzo gaudio, la riforma che
appoggiamo, ma critichiamo, ma che potrebbe essere migliore,
potrebbe avere le potenzialità e tutto un andirivieni. Vede, quello
che ci ha più deluso di questo dibattito che confidavamo, vista la
nostra operazione di manifesti, potesse essere un confronto
importante, è il fatto che l'unico obiettivo che l'Assessore, la
maggioranza, la Giunta volevano raggiungere era una fiducia
politica all'operato di un Assessore.
Crediamo che l'Assessore avrebbe dovuto porsi in questo tema con
tutti gli obiettivi meno che quello di salvare la propria faccia,
avrebbe dovuto venire qui con l'obiettivo di salvare la sanità, di
levarci da quelle imbarazzanti classifiche che in tutta Italia
ormai ci vedono per la sanità sperperatori di danaro e non capaci
di fornire un servizio ai cittadini.
È sufficiente leggere due righette dell'ultima indagine che ci
ha visti protagonisti al ventesimo posto in Italia per coefficienti
di sanità funzionante, dove si dice che il coefficiente indica la
mortalità per ulcere gastriche, appendiciti, ernie addominali,
colecistiti, eccetera considerate un indice di efficienza della
sanità, quelli più bassi sono i più favorevoli, tassi superiori al
100 indicano mortalità più elevata di quella nazionale. Noi siamo
addirittura al 20° posto con 341: si muore il 200 percento in più
che in qualunque altro distretto sanitario d'Italia. Chiude la
classifica Aosta - conclude l'articolo - in testa nei suicidi e dai
pessimi risultati nella diagnosi e nella cura delle malattie contro
cui poco vale la straordinaria qualità dell'aria e la vicinanza di
località montane incantevoli, apparentemente garanzia di salute e
longevità.
Noi potremmo aggiungere: e un bel bilancio da 300 miliardi. Poi
possiamo anche dircelo da Valdostani forse questo non ci rende del
tutto onore, forse non siamo ventesimi, ma è certo che con il
nostro bilancio che ci dovrebbe vedere fra le prime dieci posizioni
d'Italia, vederci ventesimi non ci fa onore, ma questo è poco
rispetto al grave disagio che ne consegue per la cittadinanza che
in questa sanità investe proprie risorse affidate alla Giunta, al
Governo e all'Assessore "in primis".
Allora non ci stiamo in una discussione politica che ha
l'obiettivo unico di dare la fiducia politica a un Assessore che da
sei anni si presenta qui con le mani aperte dicendo che ha
ereditato una situazione disastrosa. No, lei è qui da sei anni, non
ci piace il tono politico che lei ha utilizzato sia nella relazione
dell'altro Consiglio che in questa, dove dice che: "Le difficoltà
sono congiunturali, sono strutturali, sono derivanti dai
cambiamenti che anche il "decreto Bindi", che noi appoggiamo e che
avete appoggiato in Parlamento con il vostro voto, ci pone di
fronte"; quei cambiamenti voi li avete voluti, questa risoluzione
che chiede ai Parlamentari di avviare interessamenti è superflua
perché questi Parlamentari avrebbero potuto, nel momento in cui il
Ministro Bindi presentava il suo decreto in Parlamento, proporre
degli emendamenti, lì utilizzare la fiducia al "Governo D'Alema"
per poter portare qualcosa di utile alla sanità. Non lo hanno fatto
e oggi non crediamo che questa risoluzione, questi bellissimi
principi possano risolvere un problema che era possibile risolvere
nei posti giusti e nei momenti giusti quando la fiducia contava di
più per la Valle d'Aosta di quanto non abbia contato in questi
giorni sia sotto l'aspetto della riforma costituzionale che sotto
l'aspetto della riforma della sanità.
Abbiamo appurato che la maggioranza che questa maggioranza
sostiene al Parlamento romano non funziona come non funziona la
maggioranza di Centro Sinistra che governa questa Regione - perché
tale è - e quindi non ci sentiamo coinvolti in questa
deresponsabilizzazione. Non è accettabile che non si abbia ancora
qualcuno che si assume la responsabilità perché il commissario
straordinario è in direzione generale, l'Assessore alza le mani
perché il problema è nazionale, ma io credo che non sia
politicamente corretto utilizzare una tecnica che nel Centro
Sinistra è anche molto utilizzata, quella del "tutti responsabili e
nessuno responsabile".
Noi invece abbiamo un concetto della politica diverso sotto
l'aspetto dell'efficienza, riteniamo che chi abbia cariche come
l'Assessore e chi ha responsabilità di governo come questa Giunta
si debba assumere la responsabilità di sei anni di gestione
fallimentare.
Non crediamo che queste risoluzioni risolvano il problema della
sanità perché qui manca la forza politica, manca la spinta politica
e l'assunzione di responsabilità politica per risolvere i
problemi.
Non so questo con quale sistema si possa risolvere, se non con
quello di una crisi dell'assessorato e quindi con una presa d'atto
che questa maggioranza perlomeno sull'assessorato della sanità ha
delle grossissime difficoltà persino denunciate dal Presidente del
partito di maggioranza più importante, l'Union Valdôtaine, che apre
le braccia e dice: "Ammettiamo gli errori e facciamone venia".
Quello che è ancora più clamoroso è che in tutto questo
dibattito i Democratici di Sinistra, la Sinistra, che governa il
Paese con un Presidente del Consiglio, sia stata tacita, connivente
e compagna di merende di un sistema che noi non condividiamo perché
chi più della Sinistra in questo momento all'Ospedale, all'USL ha i
suoi uomini forti di potere nelle varie collocazioni? Chi più della
Sinistra poteva fare e non ha fatto, chi più della Sinistra in
questo momento sta facendo e sta intralciando ancora di più
quest'incapacità politica che già è stata dimostrata da questa
maggioranza? È allucinante che dopo due giorni di dibattito la
Sinistra su questo tema della sanità del servizio sociale non si
sia pronunciata, ma forse era troppo imbarazzante ammettere i
propri errori politici, quindi non voteremo queste due risoluzioni,
finiremo anche la nostra attività di spinta e di proposizione nei
confronti di quest'Assessore perché anche se è stato a volte
contrasto duro, è stato sempre rispettoso dei ruoli e del gioco
delle parti.
Anche noi usciamo da questo Consiglio sconsolati sulla
possibilità che la sanità con questo Governo e con questo Assessore
possano trovare una soluzione ai grossi problemi che di sicuro non
arrivano dalla Bindi perché non è la Bindi che sta mandando via i
medici, non è la Bindi che fa i concorsi di francese, non è la
Bindi che fa emigrare i nostri pazienti in altri ospedali o li fa
morire di ulcera all'Ospedale di Aosta.
Président
La parole au Conseiller Beneforti.
Beneforti (PVA-cU)
Dopo aver ascoltato la replica
dell'Assessore sono rimasto alquanto frastornato perché, nonostante
l'agosto 1999, nonostante quello che i giornali hanno riportato,
nonostante le prese di posizione all'interno della maggioranza, si
presenta qui con dei dati per ancora una volta, come accade da più
di un anno, giustificare una situazione che esiste. Io mi assumo le
mie responsabilità - dice l'Assessore - gli altri si assumano le
loro.
Assessore, qui non ho mai detto che la sanità in Valle è tutta
da buttare e anche oggi riconfermo che con l'acqua sporca non si
può buttare via il bambino, che c'è nel settore sanità un gruppo di
persone, di operatori che lavorano con coscienza e reggono la
situazione. Dobbiamo ringraziare queste persone che sono pagate per
farlo, è vero, ma lo fanno con passione più di altri, però le
inefficienze ci sono, si va verso un degrado della politica
sanitaria in Valle sempre più accentuato.
Mi sento leggere la statistica che afferma che qui si sta meglio
che da altre parti, è come la media del pollo quando uno ha fame:
uno ne mangia due, uno ne mangia tre ed uno non mangia niente.
Smettiamola di fare questi confronti, caliamoci nella nostra
realtà, qualcuno lo ha già detto e io lo ripeto sempre, siamo una
Regione di 120 mila abitanti, abbiamo determinate possibilità
economiche, vediamo come amministrare questa sanità e come possiamo
risolvere i problemi che abbiamo.
Assessore, lei mi porta due risoluzioni: con una cerca di
scaricare una parte delle vostre responsabilità sulla situazione a
livello nazionale, con l'altra cerca di giustificare la situazione
locale nei confronti dell'opinione pubblica valdostana. Io credo
che a livello nazionale tutti opereremo perché la politica
sanitaria vada in un certo senso, come del resto facciamo per altri
aspetti della vita che riguardano la Valle d'Aosta, ma lei presenta
qui una risoluzione, firmata anche da lei, con cui impegna, lei
stesso, a risolvere i problemi esistenti. Lei sa che questi
problemi ci sono, non credo che sia vissuto fuori dalla Valle
d'Aosta fino ad oggi o che arrivi oggi nuovo nuovo ad assumere
l'incarico che ricopre. In questo documento c'è ancora poco di
quello che c'è all'interno della sanità in Valle d'Aosta. Quando mi
parla di carenze esistenti nell'assistenza territoriale, è chiaro
che ci sono! Infatti sul territorio abbiamo una carenza illimitata?
Se andate sul territorio, sentite le lamentele nei confronti
dell'USL.
Abbiamo una situazione nella riabilitazione che non è
controllata e l'Assessore lo sa, ogni unità operativa all'interno
dell'Ospedale si fa la sua riabilitazione perché il centro di
Riabilitazione dell'Ospedale non ha la fiducia dei primari delle
altre divisioni. C'è lo scollamento fra l'Ospedale e il territorio,
non c'è un'organizzazione unitaria di tutta la politica della
riabilitazione. La lista di attesa: mi auguro che le esigenze di
urgenza siano rispettate. Sarebbe grave se non rispondesse a
quest'esigenza.
Si dice che siamo al quarto posto nel costo pro capite per la
spesa sanitaria. Sì, ma bisogna vedere questo costo come si
raggiunge, quali sono i costi dei servizi che compongono questa
quota, se effettivamente i servizi che vengono dati valgono questa
spesa nella nostra Regione. Oggi purtroppo, per quanto riguarda
l'ospedalizzazione, le visite, le liste di attesa, sembra quasi che
si creino le condizioni all'interno dell'Ospedale perché l'ammalato
si rivolga al privato. Porto un esempio: una signora del Comune di
Gignod è un anno che aspetta di essere operata al femore in
Ospedale, un medico dell'Ortopedia le ha detto:
"Vieni al Day
Hospital, con quattro milioni e mezzo te la cavi e ti faccio
subito"
. Un'altra, sempre del nostro comune, amico Pastoret, si
doveva operare ad un occhio, ha smesso di guidare la macchina,
forse comprendiamo chi è, aspetta di essere operata. All'Ospedale
di Aosta le hanno detto di aspettare, se va a farsi operare fuori,
deve pagarsi l'intervento.
Questa è la nostra situazione, ecco perché non possiamo far
gestire ancora, e di farci dare le soluzioni, a coloro che hanno
creato questa situazione all'interno dell'USL; ecco perché
proponevamo nella nostra mozione di creare un gruppo di lavoro del
Consiglio regionale che potesse fare un'indagine sulla situazione
della politica sanitaria in Valle e trarre le conclusioni ed
indicare i provvedimenti che devono essere presi. Ne parleremo oggi
di questa mozione, ma questa è la strada, non possiamo accettare
che siano coloro che hanno creato questa situazione a dirci come si
risolvono i problemi.
Confermo il voto contrario su tutte e due le mozioni.
Président
Pour la votation je rappelle que deux
résolutions ont été présentées: la première que j'appellerai
résolution A, concernant la politique sanitaire nationale, et la
deuxième, résolution B:
"Il Consiglio regionale esaminata la
situazione della Sanità in Valle d'Aosta?"
Pour ce qui est de la coordination formelle, la première de ces
deux résolutions, il faut lire à la page 2, 3
ème
alinéa:
"base del federalismo",
au point 2
"decreto legislativo
502/1992 come modificato dal decreto legislativo 517/1993"
et à
la ligne précédente
"art. 15"
anziché
"art. 35"
.
Je soumets au vote la résolution A:
Conseillers présents: 33
Votants: 30
Pour: 24
Contre: 6
Abstentions: 3 (Collé, Lanièce, Marguerettaz)
Le Conseil approuve.
Je soumets au vote la résolution B:
Conseillers présents et votants: 33
Pour: 24
Contre: 9
Le Conseil approuve.
Les travaux reprendront à 16 heures 30. Il nous paraît judicieux
d'avoir une demi-heure de plus pour permettre aux collègues de
formuler leurs interpellations et questions.
La séance est levée.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK