Consiglio Regionale della Valle d'Aosta - Oggetto del Consiglio n. 10 del 20 ottobre 2020 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Attività consiliare d'aula
GIUNTA REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 10 del 20 ottobre 2020 - Resoconto
OBJET N° 10/XVI - Débat sur le programme de
gouvernement.
Marguerettaz (
Presidente) -
A questo punto,
colleghi, entriamo nel dibattito, prego di intervenire.
Aggravi (LEGA VDA) -
Interverrò da seduto perché a noi
che abbiamo gli occhiali le mascherine non aiutano sicuramente la
dizione. Un buon pomeriggio a tutti e un buon pomeriggio anche a
chi ci segue in remoto per rispettare le misure anti Covid.
Prima di concentrarmi sul programma che abbiamo analizzato in
maniera dettagliata in questo momento di pausa, volevo fare una
considerazione generale che credo molto utile: vedete, colleghi,
quando io sono entrato in quest'Aula nella scorsa legislatura a
metà, come possiamo definirla, e mi sono trovato ovviamente membro
di un Esecutivo, ho trovato da parte dell'opposizione, di molti
membri dell'opposizione, tutta una serie di richiami, tutta una
serie di insegnamenti sugli usi e i costumi della politica e
soprattutto l'importanza del dialogo, perché spesso il gruppo di
cui faccio parte è anche un po' tacciato di essere troppo duro,
troppo inflessibile, troppo deciso. Quello che ho imparato e ho
fatto tesoro da parte di questi richiami, anche di molti colleghi
che ancora sono qua tra noi dal punto di vista fisico, non dal
punto di vista della situazione vitale, è stato quello di avere e
di dare molta importanza al dialogo; perché dico questo? Perché, al
di là delle trattative che si fanno internamente negli organi
consiliari, nell'aula, nelle Commissioni, anche ciò che avviene
fuori e soprattutto nella formazione degli Esecutivi è molto
importante per due ragioni: perché nel bene o nel male tutti quanti
dobbiamo lavorare assieme, anche se si hanno dei forti numeri, la
storia di questo Consiglio insegna che il dialogo è sempre
importante e porta sempre a qualcosa; secondo, perché in un regime
parlamentare che giustamente giustifica il fatto che due blocchi si
mettano contro il terzo blocco, che in realtà era quello che già si
era presentato fortemente unito durante le elezioni ai propri
elettori molto chiaramente, è bene che... e lo dico soprattutto a
lei, candidato presidente Lavevaz, non si sa mai, diciamo che la
vita consiliare lei e il sottoscritto l'abbiamo vista movimentata,
non è detto che non sia movimentata anche in questo inizio
legislatura. Il dialogo quindi è importante.
Noi abbiamo avuto un incontro l'8 di ottobre con appunto il
gruppo dei 14 e sinceramente c'erano molti punti di comunanza e
utilizzerò parte di quell'incontro e parte dell'analisi di questo
programma anche per andare nel dettaglio delle idee e delle scelte
o delle non scelte che questa candidata maggioranza ha scritto nero
su bianco.
Una battuta: pensate che io continuo a dialogare anche con chi
ha firmato nei miei confronti una mozione di sfiducia anche
abbastanza forte, perché credo che il dialogo sia importante prima
di tutto. Voglio richiamare anche l'esperienza passata visto che il
Covid, purtroppo, ci attanaglia ancora e ne portiamo ancora le
conseguenze e ne avremo ulteriori, di quello che fu la costruzione
della legge n. 5, la costruzione della legge n. 8, dove comunque
nel bene o nel male elementi di maggioranza o di quella che era la
maggioranza, o elementi di quella che era la minoranza si sono
trovati a collaborare anche con momenti di difficoltà ma che
comunque qualcosa hanno generato. Ricordiamoci, la legge n. 8 sì,
fu merito giustamente come... la legge n. 5 più di Commissione se
vogliamo, la legge n. 8 è partita da un Esecutivo
pro-tempore
, ma comunque è stata molto rivista da elementi
del Consiglio e all'epoca, diciamo, le idee, un po' di competenze e
soprattutto i voti del gruppo Lega Vallée d'Aoste fecero molto
comodo, chissà come sarà nel futuro.
Voglio andare però sul programma e prima fare una precisazione
perché ci sono alcuni punti generali che non ho visto ben
dettagliati ma penso che nella sua replica il candidato Presidente
o membri della maggioranza potranno sicuramente approfondire,
perché, anche dal punto di vista ideologico, è bene chiarirsi
immediatamente. Come si pone questo candidato Governo di fronte
alla problematica - la chiamo problematica, per me è una ricchezza
ma per qualcuno è una problematica - della figura del cosiddetto
"Presidente prefetto", ovvero delle competenze prefettizie? Dai
banchi che erano di fronte a noi l'altra volta e che in questo
momento sono in remoto qualche dubbio sul mantenimento di queste
funzioni c'è, io qui non ne vedo scritti, forse siete andati
oltre... siete andati oltre su tante cose in questo programma, però
questo è un elemento importante perché il punto primo di un dialogo
giustamente è capire se ci sono differenze ideologiche di base, che
poi sull'ideologia ne possiamo parlare perché sull'applicazione più
forte della nostra autonomia il nostro programma ha il primo
capitolo, l'ottenimento di ulteriori competenze dal punto di vista
fiscale nel nostro programma è nel primo capitolo. Io qui ho visto
qualcosa, c'è la norma di attuazione che è tanto cara un po' a
tanti in quest'aula, sarà bene capire come volete applicarla perché
ci sono tante idee, però di punti applicativi ne ho visti un po'
pochi.
Una battuta poi: la diaspora unionista non si ferma nei 14, la
diaspora unionista è molto ampia e lo dico perché siamo in tanti ed
è bene che in questa legislatura comunque questa problematica non
sia fonte di monopolio, perché da liberale sono contrario a
qualsiasi tipo di monopolio e fa molto male al dialogo, e torno al
dialogo.
Alcuni aspetti sui programmi: iniziate giustamente con una prima
parte che riguarda il discorso degli Enti locali, attenzione al
discorso dell'extragettito IMU, oggi è inserito all'interno della
quota che bisogna versare a Roma, è bene considerare che se quella
quota dovesse tornare alla Regione, il patto con lo Stato deve
essere gestito in maniera fattiva o, meglio, bisognerà trovare una
quota parte da poter destinare ai nostri Enti locali ma ovviamente
su base definita e - questo lo dico subito - spero che non ci sia
un gioco unilaterale da parte della costituenda maggioranza sulla
riforma della legge n. 48 e della legge n. 6. C'era un percorso
sulla legge n. 6 che era iniziato, io spero che un po' di dialogo
ci sia perché gli Enti locali non sono patrimonio soltanto di una
parte.
Non entro sul MES o sul Recovery Fund, una battuta: costa molto
meno indebitarsi presso gli istituti di credito, questo è il vero
problema del MES, non altro, è un problema di natura tecnica e non
di natura politica. Poi, insomma, già Conte ha i suoi problemi, io
penso che noi giustamente dobbiamo essere presenti se ci saranno le
opportunità ma
c'est un
grand programme
... da citare
in questo programma. Vado avanti e vado più nel dettaglio: sono
davvero stupito e faccio un plauso ai colleghi del PCP - mi fa un
po' paura la sigla ma la dico lo stesso - riguardo all'Ospedale
perché, da com'è scritto, io sono davvero stupito perché
nell'approvazione del bilancio 2018 - e lo dico a quelli che erano
presenti - l'allora Governo Spelgatti uscente, che poi ha lasciato
in eredità un articolato definito in certe maniere, sull'Ospedale
proponeva una valutazione puntuale di tutti gli scenari, anche
eventualmente dello scenario di un nuovo Ospedale, proprio per fare
il punto delle spese che erano state sinora sostenute, di quella
che poteva essere la revisione del progetto, ed è testimone
l'assessore Baccega delle varie iniziative che ho fatto
all'Assessore per capire quale fosse il punto della situazione e
soprattutto ne è testimone, ma non è più qua tra noi, l'ex
presidente Fosson, dove io criticai questa scelta perché si era
limitata la valutazione completa a tutti gli scenari. Qui torniamo
indietro, forse è un merito che va al PCP e gli faccio i
complimenti di aver fatto questo passaggio.
Sulle partecipate, argomento a me ulteriore e chiaro, sono
contento che si metta un po' di giudizio e un po' di istruzione,
tornerò poi dopo sulla parte amministrativa ma ci sono due aspetti
che voglio comprendere bene. Leggerò ancora meglio il passaggio
sulla CVA perché mi è un po' enigmatico e anche qui vedo che la
penna rossa ha scritto dei passaggi che non mi sono ben chiari, mi
spiace che ci sia un ex collega, il collega Nogara, che ha tanto
lavorato sulla questione delle concessioni, sulla questione della
CVA e sulla questione della differenza tra l'ente gestore e le
concessioni. Qui vedo un passaggio indietro, mi spiace, il suo
lavoro e il lavoro fatto da quella Commissione speciale forse qui
poteva trovare più posto. Vedo anche che non si parla più di
quotazione, non si parla più di altro, io, tra l'altro, fui
accusato di volerla vendere, e dico: fui accusato perché era una
vera e propria accusa, ma io qui vedo molta confusione,
perdonatemi. Vorrei poi davvero avere una risposta su un passaggio:
"una legge dello Stato dovrebbe inoltre consentire la riapertura
dei termini per la possibile emissione di bond sul mercato
regolamentato", che era un po' l'eldorado che ci si aspettava.
Avete delle certezze? Magari i colleghi del PCP ce ne possono dare?
C'è qualcosa in elaborazione? Perché altrimenti passa di nuovo la
regola o comunque il sogno che con una norma di attuazione si
risolve tutto. Io dubito fortemente che nel sistema di mercato
europeo e soprattutto in un sistema regolamentato come quello delle
società partecipate di produzione e di vendita, perché poi il
problema è questo, dell'energia si possa ottenere un vantaggio
competitivo rispetto a tutta Europa, sarebbe davvero strano a meno
che tutti quanti magari non potranno ottenere lo stesso.
Sul discorso delle concessioni, sì, lo abbiamo detto in
quest'Aula più volte, siamo pienamente disponibili a valutare bene
e nel dettaglio una futura legge per la gestione delle concessioni
e qui anche vedremo poi quali saranno le sfaccettature che nella
scorsa tornata hanno diviso molto questo Consiglio.
Del futuro di Finaosta penso che avremo tempo di parlarne
tantissimo.
Non vedo scritto la parola "Casinò", forse è un auspicio che
avremo tutti che le cose andranno meglio, però ne abbiamo talmente
parlato e, scusate, ma io non posso non parlare di questa società
di cui spero che le cose possono andare bene ma due righe io me le
sarei aspettate all'interno di questo programma, soprattutto perché
molti membri della maggioranza comunque di Casinò se ne sono
occupati.
Per quanto riguarda gli impianti a fune, non voglio chiamare
diciamo un calcio di rigore a porta vuota, però su Cime Bianche,
perdonatemi ma
Monsieur
Talleyrand sarebbe orgoglioso di voi
e lo liquido con una battuta sul fatto che vi ringraziamo davvero
che il Consiglio regionale manterrà il suo ruolo centrale nelle
scelte definitive da assumere. Mi sembra quasi un tentativo di
dire: dateci una mano, chissà come andrà nel futuro, però l'abbiamo
già visto cosa succederà qua, ci sono delle forti differenze. Forse
in questo momento noi dobbiamo pensare giustamente all'emergenza
Covid e anche qui ho visto poco, penso che non sia una volontà di
non occuparsi ma forse ci sono delle scuole di pensiero molto
diverse all'interno della maggioranza ma la prossima stagione
invernale molto probabilmente non dovremo concentrarla sugli
sviluppi ma sul contenimento delle emergenze che ci saranno perché
le prospettive non sono sicuramente positive. Su Cime Bianche però
io penso che la battaglia sarà più interna alla vostra maggioranza
rispetto che con noi, perché noi l'abbiamo già scritto nero su
bianco cosa pensiamo e cosa vorremmo.
Sull'aeroporto vedo anche qua che c'è una retromarcia o comunque
qualcosa di diverso rispetto a quello che abbiamo sentito, penso
che ci siano sicuramente due membri della maggioranza che nella
loro precedente storia politica sull'aeroporto possono dire tante
cose, qui non vedo nessuna parte di quella che era stata la loro
posizione nel passato, forse o hanno cambiato opinione, oppure
hanno lasciato questa materia al monopolio appunto della
sinistra.
Un aspetto diciamo più trasversale che ho sentito e che ho
riletto più volte, ho letto: "innovazione, modifica della macchina
amministrativa, semplificazione, rivisitazione del modello,
efficientamento...", beh, le opere pubbliche con le finanze sono
una bella evoluzione, collega Marzi, tanti auguri. Come anche le
partecipate all'istruzione, collega Caveri, non me ne voglia, però
ci sarà da fare tanto, perché oggi una vera struttura che si occupa
soltanto di partecipate non c'è, si occupa di tante altre cose,
forse può essere l'occasione per mettere un buon maestro a capo di
una struttura che deve fare effettivamente direzione e controllo
come l'Autorità di vigilanza più volte ha detto e definito,
sinceramente non l'avrei inserita nell'istruzione. Quando fummo
presi in giro nella costituzione del Governo Spelgatti dove il
turismo rischiava di finire all'istruzione, perché uscì anche
questo sui giornali, forse lì vedo più dei collegamenti ma
l'istruzione con le partecipate lo vedo davvero complesso, però
sicuramente ci sarà qualcosa di nascosto che vedremo, anche perché
la declinazione delle deleghe all'interno del programma non è molto
puntuale, probabilmente, finché non ci sarà l'approvazione o la
definizione, magari in dieci giorni non avete avuto ancora
occasione di parlarne e vi faccio tanti auguri nel prosieguo,
vedremo come sarà effettivamente l'articolazione di alcuni degli
Assessorati. Sicuramente il fatto di far perdere un'importanza
centrale che ha l'Assessorato delle finanze e metterlo con un
ulteriore Assessorato su cui, tra l'altro, vertono delle
responsabilità molto importanti, tra cui anche quella appunto più
legata non soltanto alle opere pubbliche ma alla salvaguardia e
alla gestione del rischio idrogeologico... sinceramente avremmo
preferito vederlo messo a sé stante, anche perché, ripeto, dal
punto di vista bilancistico, visto che è con le finanze, peserà
moltissimo.
Vediamo quindi davvero complesso questo nuovo passo di un nuovo
modello amministrativo della Regione, anche perché alcuni di questi
dicasteri troveranno, secondo me, difficoltà a poter operare
immediatamente e soprattutto se pensiamo che di fronte a noi ci
aspetta purtroppo un lungo inverno, non voglio fare il menagramo ma
penso che leggiamo tutti i giornali e sappiamo tutti che se i
confini o comunque i collegamenti vengono chiusi, per il nostro
sistema economico legato al turismo e soprattutto all'importanza
che il turismo straniero ha sulla Valle d'Aosta, c'è bisogno di una
pronta reazione. E qui mi voglio legare al discorso dello sviluppo
economico, perché, sì, ci sono tante belle idee, però, ripeto, non
ho trovato un punto di cerniera tra quella che è stata la legge n.
8 per semplificare e quella che sarà la nuova legge n. 8, o
comunque quella che sarà una legge di emergenza o il prossimo
bilancio, perché comunque sia gli effetti che scaturiranno da una
pessima o una brutta stagione invernale saranno maggiori degli
effetti del
lockdown
per un motivo molto semplice: il primo
lockdown avveniva dopo una stagione invernale buona, molto buona,
anzi ringraziamo l'innevamento che c'era e ringraziamo che quello
ci ha permesso in qualche modo di sopravvivere anche di fronte a
una stagione estiva che, sì, per qualcuno è andata bene ma per
qualcuno ha contenuto le perdite. Ora noi arriviamo in una
situazione dove non abbiamo un punto di partenza positivo e c'è il
rischio, perché comunque non lo dominiamo direttamente noi perché
ci sono livelli superiori che decidono questo e l'ennesimo DPCM di
re Conte non ci fa sicuramente pensare bene, io un po' di
preoccupazione la vedo pensando soprattutto alle risorse che
abbiamo e le possibilità di manovra che abbiamo, mettendo insieme
risorse e un'Amministrazione duttile, che spero sia molto più
duttile anche figlia dell'esperienza di quest'estate, possa
effettivamente mettere a terra misure rapide, perché altrimenti io
non lo so come chiuderemo l'anno e come inizieremo quello
nuovo.
Trovo un altro aspetto invece qui positivo che appunto è stato
citato: quello appunto dell'attivazione di un fondo di solidarietà
legato all'INPS, noi fummo tra i promotori nel primo documento del
marzo 2000 di quest'anno per far fronte appunto a quella che
sarebbe poi stata la crisi
post
lockdown e anche su questo
aspetto siamo sicuramente contenti di trovarlo scritto almeno, poi
la messa a terra, come sappiamo bene, in questo Consiglio è sempre
qualcosa di diverso.
Voglio concludere rinnovando l'importanza del dialogo e
soprattutto dicendo che nelle Commissioni mi auguro questa volta ci
sia un altro tipo e un altro livello di lavoro, abbiamo dovuto
rincorrere due problematiche: l'instabilità anche interna alle
varie Commissioni dovute anche da fattori esterni che non
governiamo, e meno male che non li governiamo noi, e, dall'altro
lato, anche un'instabilità di quelli che erano i numeri o comunque
le fazioni in campo. Io spero che, al di là di tutto, nelle
prossime Commissioni, nei prossimi Consigli, comunque almeno ci sia
una stabilità nel vedere arrivare i provvedimenti su cui si può
ovviamente collaborare o, per carità di Dio, anche opporsi perché
l'abbiamo già fatto, lo rifaremo e soprattutto questa volta
troverete undici persone compatte, io mi auguro che anche con
l'altra parte dell'opposizione si possa dialogare e comunque anche
sottoporre delle fattive progettualità o scelte, sinceramente
quello che oggi davvero molto mi preoccupa è il futuro della nostra
Compagnia valdostana delle acque, perché qui davvero vedo
un'abdicazione totale a quello che è stato il passaggio precedente
di molte forze, perché siete poi tanti anche se siete quattordici,
perché siete un po' come le matrioske: sono belle ma si compongono,
quella grossa ovviamente fa peso ma dentro è fatta da altre realtà
più piccole.
Quello che però sicuramente io posso dire, essendo conosciuto,
oltre che per essere persona moderata, anche per persona che ha
memoria, è che la mancanza di dialogo iniziale purtroppo peserà,
perché non pensate di venire a cercare delle maggioranze variabili
in quest'aula con il nostro totale aiuto, questa volta non
succederà.
Bonne chance
.
Presidente -
Grazie collega Aggravi che ha menzionato le
Commissioni, semplicemente per dare conto all'Aula della decisione
all'unanimità dei Capigruppo sulla composizione delle Commissioni,
che saranno composte da sette membri, quattro di maggioranza e tre
di minoranza, quindi, quando arriveremo a questo punto all'ordine
del giorno, facciamoci trovare pronti con la composizione,
mettiamoci d'accordo.
Ancora un'informazione per i Consiglieri e per chi ci segue sui
tempi di intervento, seguiamo il Regolamento: primo intervento da
trenta minuti, secondo intervento da quindici minuti, più cinque
minuti per dichiarazione di voto. Vediamo una serie di prenotazioni
sullo schermo, ci saranno eventualmente delle prenotazioni, che
verranno comunicate agli uffici, da parte di coloro che ci seguono
in remoto, fino adesso da remoto non ci sono state prenotazioni
quindi l'ordine è quello che vedete sullo schermo, nel momento in
cui ci sarà un inserimento di Consiglieri che ci seguono in remoto,
vi metterò al corrente.
Il collega Manfrin ha chiesto la parola, ne ha facoltà.
Manfrin (LEGA VDA) -
Ringrazio il collega Aggravi che mi
ha preceduto che credo abbia tratteggiato in maniera decisamente
evidente una valutazione del programma che avete voluto sottoporre
a quest'Aula oggi, un programma che inevitabilmente sconta una
serie di scontri che ci sono stati già ovviamente in questi giorni,
in queste settimane, per arrivare a una composizione, che,
purtroppo - e questo lo denota quello che è stato scritto ma avrò
modo di approfondirlo tra poco -, sconta, dicevo, delle non
decisioni così com'è stato già presentato.
Mi piace però prima introdurre un piccolo tema, un piccolo
cappello politico rispetto alla maggioranza che in teoria si
presenta oggi a quest'Aula. Per la prima volta nella storia della
Valle d'Aosta non soltanto abbiamo delle elezioni che arrivano in
maniera anticipata, quindi non arriva a compimento la legislatura
come di consueto, ma anche la prima forza politica per numero di
Consiglieri che viene esclusa dal governo della Regione. Non era
mai successo prima ed evidentemente questa decisione, questa scelta
di mettere all'angolo la prima forza politica di questa Regione, di
questo Consiglio ha decisamente un greve sapore del "mettiamoci
tutti contro di loro", che sinceramente, come già è stato detto,
non fa sicuramente bene al dialogo, ed è una procedura molto strana
quella di un Governo che nasce per mettere all'angolo qualcuno e
non invece per fare qualche cosa e che cerca un accordo a tutti i
costi, anche se in realtà un accordo a leggere i programmi non ci
sarebbe stato.
In queste settimane effettivamente molti tra gli osservatori,
gli analisti politici, i giornalisti e noi addetti ai lavori ci
siamo scervellati per capire, per determinare chi poteva aver vinto
le elezioni regionali visto che abbiamo una legge che
effettivamente non ci restituisce il giorno stesso il vincitore in
maniera chiara e allora ho cercato di tratteggiare un po' qual è la
situazione che è uscita dalle urne che è stata determinata dai
Valdostani: abbiamo sostanzialmente - questo è stato detto anche
durante l'incontro che è stato fatto - un Consiglio che è diviso in
tre poli: il polo cosiddetto "autonomista", il polo cosiddetto
"della Lega" e il polo cosiddetto "della sinistra o PCP", che
effettivamente ci fa abbastanza rabbrividire come termine. Ecco, di
questo blocco nel quale ricordo esserci appunto come prima forza...
peraltro diciamo il polo autonomista se guardiamo ai poli ma che in
realtà è composto, com'è già stato detto, da tre liste differenti e
di certo non da una unica... i poli che hanno raccolto maggiore
consenso sono quello autonomista e quello della Lega, che peraltro
è il partito che spezza una continuità di primato tra partiti,
prima la Democrazia Cristiana e poi l'Union Valdôtaine, interrotta
nel solo 1973 dai DP. Dicevo, questi due blocchi vedono un certo
tipo di risultato se paragonati al risultato delle elezioni
regionali del 2018, l'unione di tutti i partiti che si sono
presentati e che oggi si riconoscono nel polo autonomista oggi
hanno in complesso avuto un'emorragia di circa 14 mila voti
rispetto al 2018, mentre invece il polo che rappresenta la Lega, il
gruppo che rappresenta la Lega ha invece visto una crescita netta
di quasi 5 mila, anzi di più di 5 mila. Se non fosse sufficiente
questo dato per indicarvi la direzione che hanno indicato i
cittadini valdostani, vi cito un altro dato, ovvero quello del
centro-destra, che, pur non riuscendo a entrare all'interno di
questo Consiglio, ha raggranellato, pur senza rappresentanza, se
non negli ultimi mesi, ben duemila voti in più rispetto al 2018.
Qual è quindi la lezione che ci fornisce questo dato politico,
questo dato relativamente all'analisi del voto? Evidentemente che
le forze autonomiste, pur mantenendo sicuramente un grande consenso
all'interno della Valle d'Aosta e dell'elettorato valdostano, hanno
pagato molto caro lo scotto di essere stati succubi, spesso
ricattati da quella sinistra con cui oggi cercano di celebrare un
matrimonio e invece di pensare che forse in realtà questo tipo di
accordo continuerà a renderli schiavi e soprattutto che magari le
rivendicazioni si saranno calmate in sede di conciliazione e
contrattazione per quanto riguarda le poltrone ma ricominceranno un
minuto dopo che voi avrete chiuso e votato questo accordo...
evidentemente questo non farà bene alla nostra Regione ma
soprattutto sarà deleterio per questa maggioranza e per l'intera
cittadinanza valdostana, che si aspetta delle risposte e non certo
delle discussioni.
Il fatto che vi sia effettivamente quale unico collante di
questa maggioranza l'odio verso questa parte politica e soprattutto
il tentativo di marginalizzare questa forza politica sono
evidenziati in maniera chiara da un
post
che è stato fatto,
pensate, ben nel pomeriggio di ieri da un pezzo di forza che
compone questa maggioranza, perché abbiamo effettivamente pochi
partiti... non pochi partiti, insomma... ne abbiamo almeno quattro
ma abbiamo nove identità politiche differenti all'interno di questa
maggioranza e questo mi pare più che evidente, ma volevo leggervi
questo
post
che è uscito ieri pomeriggio perché mi è davvero
piaciuto. Questo post, fatto da una vecchia conoscenza di questo
Consiglio e di una forza che si appresta ad avere anche cariche di
rilievo all'interno di questo Governo e di questa Giunta, si
intitola: "Bene e Maalox" e recita: "abbiamo la nuova Giunta dove
Progetto Civico Progressista è ben rappresentato con la Presidenza
del Consiglio ad Alberto Bertin - peraltro detto ieri, quindi nella
giornata di ieri quando ancora non è stata fatta la votazione,
pertanto si dava già per assodato questo accordo con uno sgarbo
istituzionale direi senza precedenti - una garanzia di attenzione
al rispetto della legalità e alle possibili penetrazioni
'ndranghetiste... e con i due Assessorati: ambiente, trasporti,
mobilità sostenibile a Chiara Minelli; turismo e commercio, beni
culturali e sport a Jean-Pierre Guichardaz. Il programma non è
naturalmente quello che Progetto Civico ha elaborato, perché è solo
con il 51 percento dei suffragi che si governa con il proprio
programma, è - sentite bene -tuttavia il punto di mediazione più
avanzato possibile date le forze in campo...". La composizione
della Giunta forse non è esaltante... cioè viene già dato un
giudizio negativo, non esaltante su questa composizione di Giunta,
cioè quasi come a dire: "va beh, la minestra è la medicina amara,
trangugiamola piuttosto che non avere nulla". Si evidenzia il fatto
che vi siano Assessori quasi tutti nuovi, magari denigrando un
pochino quelli vecchi oppure magari chi è Assessore uscente
dell'attuale maggioranza, ma la cosa che mi ha fatto più sorridere
è stato l'appello a coloro che hanno protestato anche con questo
movimento... non so come definirlo, per questo accordo raggiunto:
"Coloro che guardano a questo accordo come un degradante
compromesso avrebbero forse preferito che abbandonassimo il campo
per sederci con loro dietro a una tastiera a guardare tutti
insieme, felici e coerenti, un accordo cementificatori-Lega su Cime
Bianche o su altri punti caldi?". Direi che queste dichiarazioni di
una forza che compone questa maggioranza innanzitutto chiariscono
benissimo qual è la direzione che questi componenti vogliono andare
a occupare, quindi altro che "lo deciderà il Consiglio"! Mi pare
che qui un pezzo di maggioranza abbia ben detto qual è la direzione
che vuole perseguire, ma soprattutto rivela in questo post
effettivamente tutta la propria insoddisfazione e soprattutto tutta
la propria volontà in realtà di mettere semplicemente all'angolo
qualcuno dicendo: "beh, preferivate che forse governassero loro? Ci
mettiamo noi, poi vediamo, cerchiamo di non fare l'accordo con i
cementificatori". È quindi evidente che non c'è alcuna mediazione
che tenga in questo accordo di governo e questi programmi, che voi
avete scritto con tanta cura e attenzione sicuramente per cercare
di evitare quelli che vengono definiti in questo post "punti
caldi", evidentemente franeranno inevitabilmente alla prima
criticità. Questo accordo inoltre, proprio per la diversità
politica che effettivamente troverà contrasto... ma le posizioni
che vi ho esemplificato su Cime Bianche sono evidenziate da anni,
decenni di dichiarazioni pubbliche, potrei citarvene sicuramente
alcune che vi risparmio effettivamente per carità di patria ma
semplicemente si dice che questi impianti non si possono fare
perché ci sono già impianti di buon livello, perché non si possono
cofinanziare con denaro pubblico delle grandi opere come queste,
ovviamente ci sono tutta una serie di motivazioni a supporto ma
evidentemente non c'è la volontà di arrivare a una quadra. Io
quindi vi compatisco davvero per quando andrete a discutere di
questi temi all'interno della vostra maggioranza.
Ho analizzato il programma che ci avete presentato. Ecco,
anch'io sono rimasto particolarmente stupito da chi ha citato il
MES e anche il Recovery Fund partendo dal presupposto che proprio
il MES è stato seppellito direttamente dal Presidente del Consiglio
Conte l'altro giorno in diretta televisiva a fronte di una domanda
precisa di un giornalista, quindi dal momento in cui viene
seppellito il MES, voi il MES lo ritirate fuori all'interno del
programma. Mi chiedo effettivamente quale sia il gioco. La cosa più
interessante è anche quella del Recovery Fund al netto del fatto
che si dice che arriverà in tempi molto tardi e soprattutto, ed è
notizia di questi giorni, che molti Stati europei stanno tornando
indietro rispetto alla loro decisione di adottare il Recovery Fund
semplicemente perché è molto più conveniente emettere titoli di
Stato, che in questo momento hanno un rendimento sotto lo zero,
quindi evidentemente, quando si adottano altre soluzioni, qui si
comincia a cercare di spendere il MES e il Recovery Fund che
peraltro è già stato speso... io ho sentito citare il MES da tutte
le Amministrazioni comunali e regionali di tutto il Paese e
sinceramente se effettivamente mai dovessimo arrivare a
un'opportunità di questo tipo, e Dio ce ne scampi, oltre a renderci
schiavi con certi tipi di Paesi che ci chiederanno puntualmente
come, dove e con quali modalità vorremmo spendere quei soldi, ma
soprattutto quei soldi saranno effettivamente già ormai finiti. Ho
quindi visto effettivamente delle criticità da questo punto di
vista.
Per quanto riguarda invece il programma e i temi che attengono
al nostro territorio, ho guardato con un occhio particolarmente
attento i temi di cui mi sono principalmente occupato durante
questi due anni di Consiglio e negli anni di Consiglio al Comune di
Aosta. Ho guardato, per esempio, il capitolo di sanità e politiche
sociali. Ora, è stato scritto, collega Lavevaz, che "per migliorare
il servizio sanitario, occorre un incremento del numero del
personale infermieristico". Non so se lo sa ma è stato recentemente
bandito un concorso per gli infermieri, è stato spedito questo
concorso per gli infermieri e sono state scartate diverse decine di
persone da questo concorso, che sono state valutate non in grado di
poter svolgere quelle attività nella pubblica Amministrazione, le
stesse persone sono però state assunte con contratti con le agenzie
interinali per lavorare sempre per l'Ospedale, quindi con il
contratto ovviamente come dipendenti regionali no, come dipendenti
dell'USL no, ma con contratto con le agenzie interinali invece va
bene, quindi mi chiedo effettivamente se questa sarà una delle
storture che andrete ad affrontare in tempi brevi.
Venendo un pochino invece al cuore di questa parte del
programma, avete scritto giustamente: "sanità e politiche sociali",
che è un capitolo che non dobbiamo dimenticare. Bene, nella parte
che poi dedicate, con questa locuzione inglese che a me non piace
per niente, al
welfare
ci parlate di sport, dietologi,
dietisti e quant'altro, poi ci parlate in un paio di righe di
disabilità e in un paragrafetto di anziani, e questo è
assolutamente lodevole, passiamo da assolutamente nessuna citazione
per queste due categorie ad almeno qualche riga di attenzione ma
non leggo nulla relativamente alla povertà perché questo è uno dei
grandi temi che sono stati dimenticati purtroppo, non da noi
perché, quando c'è stata la discussione della legge n. 8, abbiamo
presentato numerosi emendamenti che andavano a intervenire proprio
in quella direzione, poi, purtroppo, non si è potuti arrivare a una
definizione per una serie di questioni che ben conosciamo ma il
fatto di non fare nessun accenno a quella che sarà la direzione in
cui volete andare ad affrontare la povertà con - e ve lo ricordo -
una concretezza, cioè il fatto che il blocco dei licenziamenti
venga a essere rimosso e quindi si creino centinaia di migliaia di
disoccupati, anzi se non milioni in tutto il Paese, compresa
ovviamente la nostra comunità, che si vedrà peraltro paracadutare
25 mila lettere che chiedono chiaramente in merito alle posizioni
debitorie che le persone che purtroppo non hanno potuto lavorare
durante il
lockdown
hanno accumulato, mi pare assolutamente
un segnale molto, molto preoccupante considerando che abbiamo delle
grosse criticità non soltanto sulla povertà ma anche sulla parte
relativa alle assistenti sociali, per esempio, che lavorano in gran
parte non direttamente per la Regione ma per la Società di servizi
e che evidentemente scontano tutta una serie di criticità proprio
per questa posizione così come sulla questione degli affidi
genitoriali e delle separazioni che avremo modo di esaminare in
quest'aula penso a breve, perché avremo delle iniziative che
purtroppo non abbiano discusso nella scorsa legislatura ma che
abbiamo ancora e di cui possiamo parlare tranquillamente parlare e
su cui possiamo tranquillamente andare a evidenziare una serie di
storture.
Altro capitolo di cui mi sono interessato e che ho visto che non
è stato nemmeno citato, e mi spiace... qui ho visto la sua mano
nitidamente, collega Marzi, nella scrittura del programma relativo
alla parte delle finanze delle opere pubbliche, ho riconosciuto la
sua straordinaria capacità di sintesi, quella che ci ha deliziato
per tre anni nel Consiglio comunale di Aosta ma in questa sua
straordinaria capacità di sintesi, nella parte di opere pubbliche e
territorio ha clamorosamente dimenticato una parte molto importante
delle opere pubbliche e territorio: la parte dell'edilizia
residenziale pubblica, che è stata completamente espunta da questo
settore. Eppure questa non è una parte assolutamente secondaria e
sono purtroppo molte le criticità che dobbiamo rilevare su questo
settore: per esempio, la parte della morosità incolpevole, la legge
n. 3/2013 che lei cita a margine alla fine del suo pezzo di
programma soltanto per la questione relativa al mutuo, in realtà
contiene un articolo a cui non è mai stato dato corso, questo
articolo disciplina la morosità incolpevole di chi occupa gli
alloggi di edilizia residenziale pubblica... di chi è assegnatario,
non di chi occupa, non vorrei mai essere equivocato.
Ebbene, purtroppo in questo settore cosa succede? Succede che in
tutte le Regioni è stato definito, soprattutto all'interno della
legge n. 3/2013, che ci sono delle persone che purtroppo, avendo,
per esempio, ISEE zero, non hanno possibilità di pagarsi l'affitto
di casa, non perché non vogliono, perché non possono e la legge n.
3/2013 dice che la Giunta con propria delibera definisce quali sono
i criteri per essere inserite all'interno della lista delle
morosità incolpevoli. Ebbene, a questo articolo dal 2013 ad oggi
non è mai stata data applicazione, quindi ci troviamo con persone
che hanno affitto, che hanno reddito zero, quindi non hanno
entrate, che si trovano in una situazione economica disastrosa, non
possono mettere insieme il pranzo con la cena, però continuano ad
avere le lettere che gli chiedono di pagare l'affitto pur non
avendo loro sostanze per poterlo pagare. Questo è un settore su cui
mi sarebbe piaciuto vedere un intervento ma che non vedo
assolutamente.
Un'altra questione è quella relativa ai redditi, abbiamo l'unica
legge regionale di tutta Italia nella quale se tu diventi
assegnatario di una casa di edilizia residenziale pubblica, se il
giorno 1 hai reddito zero e il giorno 2 vinci al super Enalotto un
miliardo di euro, continui a mantenere la casa popolare, arrivando
fino alla stortura di avere persone che hanno redditi, che hanno
ISEE di - questo è l'ultimo aggiornamento - 130-140 mila euro e
ancora occupano gli alloggi di edilizia residenziale pubblica,
perché non è stabilito che qualcuno che diventa assegnatario poi
debba anche uscirne se raggiunge un tetto di reddito.
Mi avrebbe fatto piacere vedere anche un capitolo su questo, una
riga, un intento, un qualcosa, questo è un argomento che purtroppo
non è stato assolutamente toccato, così come non è stato toccato il
fatto che c'è un articolo specifico che disciplina la decadenza
dall'assegnazione nel caso in cui una persona si renda responsabile
dell'utilizzo improprio dell'alloggio per commettere dei reati, ci
sono fior di persone che, purtroppo, sono incorsi in questa
criticità ma queste persone sono ancora nell'alloggio di edilizia
residenziale pubblica, anzi, spesso sono in carcere e, quando
usciranno dal carcere, andranno comodamente a occupare un altro
alloggio, mentre invece le persone che sono al di fuori continuano
ad aspettare. Vi segnalo tendenzialmente che le persone che hanno
più di 20 mila euro di reddito di ISEE e occupano gli alloggi di
edilizia residenziale pubblica sono circa 500 nuclei e le persone
che sono invece in lista di attesa da diverse e svariate decine di
anni per avere un alloggio di edilizia residenziale pubblica sono
circa 500. Ad oggi quindi il fatto semplicemente di fare una norma
dove si dice che se hai più di 20 mila euro, esci dall'alloggio di
edilizia residenziale pubblica, ci permetterebbe di risolvere il
problema delle case in Valle d'Aosta. Questo è un problema che non
si vuole affrontare, non si è mai affrontato e che mi avrebbe fatto
piacere leggere all'interno di questo programma e che non ho letto
assolutamente.
Direi quindi che mi fermo per carità di patria, perché ci
sarebbero delle altre criticità ma lascio anche spazio ai miei
colleghi di poter intervenire, mi permetto di fare soltanto alcune
considerazioni finali, perché poi non è bene ovviamente criticare
semplicemente, è bene anche evidenziare le cose positive quando ci
sono: per esempio, un segnale positivo che ci è arrivato io credo
dai sindacati sanitari è stato una generale alzata di scudi quando
si è ventilata l'ipotesi che il collega Guichardaz potesse
diventare Assessore alla sanità. Io credo che nella storia dei
sindacati mondiale non si sia mai raggiunta una tale unità
d'intenti nel dire che forse bisognava rivolgersi ad altre persone.
Abbiamo quindi evidentemente oggi nella squadra degli Assessori che
verrà presentata una persona che è differente dal collega
Guichardaz e che si occuperà di sanità e a questa persona io
ovviamente voglio rivolgermi, voglio dare alcuni consigli, alcuni
auguri innanzitutto di buon lavoro e alcuni consigli sicuramente
non richiesti ma che probabilmente potranno tornare utili vista
l'esperienza che abbiamo accumulato in questi anni su questi
banchi: per esempio, come ho già avuto modo di dire, non si
dimentichi che l'Assessorato della sanità ricomprende anche un
settore, quello delle politiche sociali, che è stato più volte
dimenticato e trascurato ma rappresenta sicuramente una delega
importante, cruciale in un momento tanto delicato per la nostra
Regione.
In secondo luogo mi permetto di rappresentare che sarebbe bene
che non si permettesse che una crisi sanitaria si trasformasse in
una dittatura sanitaria con l'applicazione acritica spesso senza
mediazioni di protocolli, di DPCM, di direttive prese a centinaia
di chilometri di distanza da persone che non hanno la minima
conoscenza del nostro territorio e che sarebbero pronte, sulla base
di meri calcoli matematici, per esempio, a dichiarare zona rossa le
piccole comunità, come Rhêmes o Chamois, se solo una famiglia
risultasse affetta dal virus, questa sarà una direttiva importante
da tenere a mente.
Infine ancora mettere al primo posto le necessità di chi sta
peggio, le necessità di chi è in difficoltà, perché non c'è solo il
coronavirus ma ci sono altre decine e centinaia di patologie per le
quali si continuano a rinviare, per esempio, delle visite che
rischiano di fare danni permanenti molto più pesanti e
invalidanti.
Ancora in conclusione faccio invece un appello a lei, collega
Lavevaz, futuro eventualmente presidente Lavevaz e le chiedo di non
commettere gli errori che hanno fatto i suoi predecessori
blindando, per esempio, delle comunità intere senza fornire alcuna
informazione alle persone che vivono all'interno di quelle
comunità, senza preoccuparsi di chi lavora, senza preoccuparsi di
chi porta il pane in tavola alla propria famiglia e deve pietire in
giro da questo o quel
call center
delle informazioni per
capire cosa dovrebbe fare in quella situazione. Le faccio un altro
appello affinché l'attenzione verso gli altri si espliciti anche
verso i piccoli gesti di attenzione quotidiana: per esempio, con le
conferenze stampa svolte con un interprete del linguaggio dei segni
per permettere alle persone non udenti, alle persone che hanno dei
problemi di questo tipo di poter comprendere quello che viene
detto, o al minimo di poter fare delle conferenze stampa nelle
quali non c'è tutta la Giunta che partecipa ma c'è soltanto lei che
dà delle informazioni vitali e si abbassa la mascherina almeno per
far leggere il labiale a chi dall'altra parte del video vorrebbe
capire cosa viene detto e quali informazioni fondamentali vengono
dette dal Presidente della Regione, nonché Prefetto.
Infine un altro appello: le chiedo cortesemente di non far
ricapitare quello che è già successo durante questa crisi, cioè che
la minoranza - e non so cos'è successo alla maggioranza ma le parlo
di questa parte del tavolo - venga lasciata colpevolmente
all'oscuro di qualsiasi tipo di decisione, informazione e criticità
e debba apprendere dai giornali purtroppo quello che accade e non
possa fare il suo ruolo fondamentale, che è quello di poter dare
anche delle informazioni alle persone che smarrite in un momento di
difficoltà si rivolgono a loro, se effettivamente riuscirà a fare
questo, già avrà fatto un passo avanti. Io credo che il rispetto di
chi rappresenta all'interno di quest'aula un terzo della nostra
comunità sia assolutamente dovuto.
Mi riservo quindi evidentemente di raccogliere anche quello che
sarà magari lo spunto di altri colleghi che vorranno intervenire,
mi auguro almeno i colleghi di maggioranza, non ne vedo prenotato
nessuno all'interno di questa discussione, e ci riserviamo
ovviamente di fare poi le valutazioni nel merito del voto
finale.
Presidente -
Ha chiesto la parola il consigliere Carrel
Marco, ne ha facoltà.
Carrel (PA) -
Io parlo a nome di Pour l'Autonomie, il
quarto polo forse mi pare di capire a questo punto, non siamo né
della Lega, né del gruppone degli autonomisti composto dalle liste
di Italia Viva, Stella Alpina, Alliance, l'Union Valdôtaine e VdA
Unie. Siamo un gruppo che rappresenta 4.300 elettori autonomisti
valdostani a cui è stato recapitato un invito al dialogo da una
parte del gruppo che oggi compone la maggioranza il 7 di ottobre,
un incontro molto rapido e definito sui
media
di cortesia,
un incontro che si è concluso quando i nostri rappresentanti hanno
chiesto di discutere del programma. Oggi tutto è più chiaro,
perché, di fatto, nel programma che ci è stato presentato di ciò di
cui noi volevamo realmente parlare c'è ben poco o, meglio, si
trattano gli argomenti ma si rimandano a fasi successive.
Questo programma di fatto non è null'altro che un taglia e
incolla di dipartimenti, strutture e Assessorati che - e lo dico da
funzionario - faranno perdere altri sei mesi almeno alla macchina
amministrativa, perché ci vorranno almeno altri sei mesi prima di
riuscire a trovare un equilibrio e prima di riattivare realmente la
macchina amministrativa. Ricordiamo che in questo momento ben il 75
percento dei dipendenti pubblici è in
smart working
, questo
sicuramente non agevola l'avvio reale di quello che è questo
programma.
Non voglio dilungarmi oltre, credo sia utile dire che c'è poca
chiarezza, c'è poca chiarezza nella composizione di questo
organigramma. Le opere pubbliche vanno alle finanze o, meglio, le
finanze vanno alle opere pubbliche, l'istruzione con le
partecipate, il trasporto con l'ambiente ma gli impianti a fune li
lasciamo fuori, ed è chiaro perché, cosa faremo del collegamento di
Cime Bianche lo vedremo, lo deciderà il Consiglio, lo rimandiamo.
Non c'è scritto dove questa maggioranza vuole portarci, cosa
vogliamo fare dell'Ospedale, cosa vogliamo fare del Casinò, cosa
vogliamo fare di Cime Bianche, tema sicuramente a me caro ma di
vitale importanza per tutto il settore turistico.
Inoltre si parla spesso di sburocratizzare e di andare a
digitalizzare. Di questi temi però non trovo nessuna traccia per
quanto riguarda l'aspetto della cultura, non vedo la
digitalizzazione dei nostri musei, non vedo un tentativo almeno di
far sopravvivere tutte le professioni che vivono intorno
all'organizzazione di eventi culturali, queste associazioni messe
fortemente a rischio oggi dopo un grande periodo estivo passato di
fatto a casa avrebbero bisogno di qualche input, di qualche stimolo
da parte della nuova Giunta anche grazie all'utilizzo della
digitalizzazione.
Per quanto riguarda il settore turistico culturale del quale mi
sono occupato sino a ieri e di cui mi occuperò quando finirà questa
mia esperienza politica, devo rimarcare che, ahimè, non leggo
l'unico vero punto che mi aspettavo di trovare: una legge sulla
cultura, perché tutto ciò che si dice può essere condivisibile ma
ha poca incisività sino a quando non creiamo realmente un sistema,
un sistema che vada a delineare chiaramente quali sono i
contributi, a chi si danno i contributi e come si danno i
contributi, solamente così si può investire in cultura, solamente
così si può realmente crescere.
D'altro canto ricordo inoltre che ci sono numerosi
professionisti, penso alle guide turistiche che ho sentito appena
ieri, le quali sono in forte difficoltà e ad oggi non hanno
assolutamente prenotazioni perché vivono per il 50-60 percento del
loro fatturato grazie alle visite delle scuole, quindi alle gite
scolastiche.
Noi come Pour l'Autonomie crediamo che questo sia un programma
che, di fatto, dice poco, pochissimo, troppo poco, soprattutto in
un periodo in cui i Valdostani hanno bisogno di risposte. Crediamo
che sia necessario dare delle indicazioni su cosa vogliamo fare,
soprattutto sugli impianti a fune visto che a breve, la prossima
settimana, inizieranno le aperture di varie impianti a fune,
bisogna capire qual è la capienza massima, li teniamo aperti? Quali
risposte diamo e pensiamo di dare ai commercianti e agli
albergatori, vengo da Valtournenche, il Club Med a Valtournenche ha
deciso di chiudere, non è un aspetto secondario, abbiamo maestri di
sci che vivevano grazie al Club Med, alberghi e negozi che
chiudono; questo è un problema.
Permettetemi inoltre l'ultima riflessione politica: i gruppi che
oggi chiedono l'appoggio a questo Governo sono dei gruppi che
rappresentavano 19 Consiglieri a febbraio, quindi ci hanno messo di
fatto quasi dieci mesi a elaborare questa maggioranza perché questa
stessa maggioranza poteva essere proposta a febbraio, guidare la
Valle d'Aosta in uno dei periodi più bui e più difficili con
un'amministrazione non ordinaria ma abbiamo dovuto affrontare il
Covid in amministrazione ordinaria, abbiamo dovuto affrontare delle
elezioni e oggi arrivare qui senza il minimo dialogo né con noi, né
con, da quanto capisco, la Lega, che è il movimento più
rappresentato in Consiglio, a proporre la stessa identica
maggioranza andando a deviare tutti i veri temi caldi che poi
verranno riportati periodicamente in Consiglio regionale e vedremo
cosa succede.
Noi siamo aperti al dialogo, lo eravamo e lo siamo ma la nostra
domanda sarà sempre la stessa ed è quella che abbiamo posto il 7 di
ottobre: per fare cosa? Per andare dove? Se non riuscite e se non
ci date queste informazioni, noi staremo qui all'opposizione e
sicuramente staremo qui a vegliare sul fatto che voi cerchiate in
tutti i modi di dare delle risposte ai Valdostani perché questo
programma e questa organizzazione, dal nostro punto di vista, è un
giocare a nascondino, è un prendere tempo, è un aspettare e i
Valdostani non hanno più tempo di aspettare, i Valdostani hanno
aspettato un anno questo Governo, adesso è il momento di agire:
ecco perché avremo sicuramente preferito una Giunta che
ripercorresse o almeno non modificasse troppo l'organigramma
precedente almeno nel primo periodo viste le notizie sul Covid
degli ultimi giorni per poi magari in estate, passata l'emergenza,
andare a rimodificare l'organigramma, invece no, oggi, con gli
uffici praticamente mezzi deserti, avremo dei Coordinatori che
dovranno spostarsi da un Assessorato all'altro, dovranno rifare il
punto, dovranno assolutamente entrare in un nuovo Assessorato e le
risposte ai Valdostani tarderanno, tarderanno ancora. Abbiamo già
aspettato un anno come autonomisti, come gruppo Pour l'Autonomie,
non possiamo assolutamente aspettare e staremo qui sin dal prossimo
Consiglio a chiedere risposte perché questa maggioranza deve dare
delle risposte immediatamente ai Valdostani.
Presidente -
Prima di dare la parola al consigliere
segretario Distort, vi informo che si è prenotato, dopo il
Segretario, il consigliere Perron Simone, il nominativo ovviamente
non lo vedete sullo schermo perché si è prenotato via
zoom
.
La parola al collega segretario Distort.
Distort (LEGA VDA) -
Buon pomeriggio cari colleghi. In
riferimento al programma che ci è stato fatto pervenire, come ha
ben anticipato il collega Aggravi, abbiamo dato una lettura; io non
intendo soffermarmi nelle mie osservazioni puntuali su tutte le
parti, voglio soltanto mettere in evidenza alcuni aspetti che per
me sono cari.
Probabilmente non a caso vengo dopo l'intervento del collega
Carrel, che ha centrato la sua competenza ai beni culturali e
dall'altra parte della barricata, come libero professionista, anche
per me è ben risaputo che i beni culturali sono uno dei miei amori
e vedo nella lettura del programma una sintesi talmente stringata
che mi chiedo se sia veramente un'operazione di sintetizzazione o
una mancanza di contenuti. Spero che sia il primo caso perché sui
beni culturali noi potremo costruire un'economia intera dal punto
di vista della nostra Regione, vedo però con preoccupazione che
mancano alcune parole chiave che ritengo essere assolutamente
importanti per qualunque operatore, per chiunque si occupi di beni
culturali. Non leggo la parola "ricerca", non leggo la parola
"tutela", vedo un collegamento tra i beni culturali e i circuiti
turistici e nient'altro.
Non vedo un collegamento, per esempio, con eventi accademici,
con approfondimenti, con la vita di una società intera, quindi
rimango un attimino perplesso, così come rimango perplesso quando
vedo parlare del Forte di Bard come paragrafo nell'ambito del
programma generale dei beni culturali, cosa che assolutamente
condivido, come dice la pubblicità, è un forte alleato per la
cultura il Forte di Bard, però non vedo, per esempio, accenno a un
altro grande intervento, un imponente investimento nell'ambito
culturale dei beni culturali e archeologici, che è l'area
megalitica di Saint-Martin, e questo per quanto riguarda così una
prima lettura sulle previsioni riguardo ai beni culturali. Vedo
anche per quanto riguarda la parte del commercio, così come
probabilmente mi ha anticipato, mi ha rubato alcune parti
dell'intervento ma
repetita iuvant
assolutamente... non vedo
in che modo sia indicata la modalità, il programma di proteggere le
attività commerciali da future ipotesi di restrizioni da Covid.
Questa sicuramente è una lacuna che immagino dipenda dalla volontà
di sintesi ma non è assolutamente un fatto marginale, è
assolutamente fondamentale che sia definita.
Per quanto riguarda le opere pubbliche, il territorio, non vedo
nessun accenno a una revisione delle leggi che attualmente
disciplinano le attività edilizie e urbanistiche; vedo qualche
cosetta, era stata indicata nella parte del commercio sulla
disciplina per quanto riguarda le attività commerciali,
semplificazioni di procedure, però mettere mano in maniera
sostanziale, in maniera coraggiosa è assolutamente importante,
almeno all'inizio di una legislatura bisogna esprimere questo
spirito, altrimenti lo lasciamo perdere. Questo è l'ambito
dell'Assessorato affidato al collega Marzi a cui sono legato anche
da un rapporto di amicizia e con tutto il cuore, per il bene della
Valle d'Aosta, io le faccio i miei più sentiti auguri e veramente
le auguro di approfondire e di toccare questi temi e le suggerisco
di avere contatti con gli ordini professionali.
Infine, per quanto riguarda sempre il discorso sul programma,
vedo il tema delle acque trattato sia nel settore ambiente
giustamente, sia nel settore del territorio e opere pubbliche, due
Assessorati diversi, due persone, due Assessori diversi, due forze
politiche diverse, due approcci diversi che tratteranno il tema
delle acque. Immagino che non sarà assolutamente facile il
coordinamento tra voi, anche perché la visione di una
valorizzazione della ricchezza dell'acqua presuppone opere,
presuppone interventi sul territorio ovviamente che dovranno essere
fatti con requisiti di alta ingegneria ambientale, con un approccio
sicuramente di attenzione paesaggistica, però dovranno essere
fatti. Il discorso di - leggo nella parte dell'ambiente -
"risolvere i problemi derivanti dalle emergenze della siccità,
dalle condizioni di eccessiva o scarsa presenza di acqua"
presuppone un fatto molto semplice: la realizzazione di bacini,
invasi, in un'altra parola, che diventa ostica per certe forze
politiche, la costruzione di dighe. Io veramente vi faccio i miei
auguri nel coordinamento di queste linee strategiche fondamentali
con impostazioni ideologiche completamente diverse.
Detto questo, sul programma permettetemi soltanto una
considerazione generale di tipo politico: io penso di non essere
l'unico, sarà capitato anche a voi probabilmente di ricevere
messaggi da parte di simpatizzanti delle vostre forze politiche, a
noi è successo tanto, è successo di tanti simpatizzanti, e
addirittura anche non simpatizzanti, che ci hanno detto:
"Spiegatemi un po' in buona sostanza com'è possibile che la Lega,
che riceve il maggior consenso elettorale, si trova
all'opposizione?". Allora è chiaro, non c'è bisogno di spiegarlo in
quest'aula in cui siamo fondamentalmente tecnici sugli argomenti e
conosciamo perfettamente le dinamiche di un sistema proporzionale,
è chiaro, questa è la spiegazione, però permettetemi di fare una
piccola riflessione, una riflessione che vuole essere non un
j'accuse
ma vuole essere semplicemente un chiarimento sul
criterio di qualcosa di estremamente importante che si chiama
logica. Nella definizione di un rapporto di una maggioranza
chiaramente per arrivare a un numero al minimo di diciotto persone,
ovviamente anche una corazzata come la Lega che ha riscosso undici
Consiglieri non è sufficiente, quindi è necessario avere un dialogo
e trattative. Queste trattative si impostano su criteri, ci sono
dei criteri per stabilire delle trattative e io ve ne elenco tre:
un primo criterio è molto semplice, è l'evidenza dei numeri, è il
fatto di dire: se un Valdostano, un elettore su quattro ha scelto
una forza politica e subito dopo un elettore su sei ha scelto
un'altra forza politica, in questo caso l'Union Valdôtaine... parlo
dell'Union Valdôtaine, non parlo dell'alleanza di sinistra che ha
raccolto il contributo di tre forze politiche, parlo dell'Union
Valdôtaine perché è una sola forza politica che ha preso il
consenso, la fiducia di un Valdostano su sei come un Valdostano su
quattro ha dato fiducia alla Lega. Il primo criterio, il più
semplice, il più logico, ma, tra l'altro, ricordiamoci che anche
nella natura stessa si segue il percorso più semplice, anche la
fisica, anche la scienza delle costruzioni si risolve sempre
attraverso il percorso più semplice, più immediato, quindi anche
una costruzione impegnativa come una trattativa politica poteva
sicuramente partire da questo presupposto: l'attenzione a come
l'elettorato si è espresso, la volontà elettorale. Non dico la
volontà popolare perché non vorrei turbare quell'area di sinistra
che ormai salottiera vede nella parola "popolare" qualcosa di
ostile, quindi torno al concetto di volontà elettorale. Questo era
il primo passaggio... poteva essere, a nostro avviso, il primo
passaggio.
Il secondo elemento, il secondo criterio è quello dell'affinità
ideologica. È fondamentale in un'alleanza avere un'affinità
ideologica, tant'è che nel primo e unico incontro avvenuto tra noi
gruppo Lega e l'insieme delle forze autonomiste il discorso è
partito e si è sviluppato per più di un'ora su aspetti puramente
ideologici, e questo ha un senso perché
similes cum similibus
congregantur
, i simili vanno con i simili ed è estremamente
importante. Questo è il secondo criterio e da quell'unico incontro,
è scaturita una forte somiglianza, certo non un'identità, saremmo
stati lo stesso partito ma questo era un dato importante, un dato
su cui si doveva lavorare, la logica avrebbe chiesto di poter
lavorare su questo dato.
Terzo e ultimo criterio è il confronto dei contenuti rispetto ai
rispettivi programmi. Noi abbiamo redatto una tavola sinottica in
cui abbiamo messo a confronto i vari aspetti dei vari programmi
delle varie forze politiche: la nostra, le forze politiche
autonomiste e le forze politiche di sinistra. Da questa tavola
sinottica, che è uno strumento logico, uno strumento oggettivo
assolutamente scientifico, è emersa una somiglianza molto forte tra
il nostro programma e i programmi dei gruppi autonomisti, mentre
abbiamo evidenziato, abbiamo notato una diversità, una somiglianza
molto meno evidente tra i gruppi autonomisti e le forze politiche
di sinistra.
Questi tre aspetti: un rispetto delle dinamiche della volontà
popolare, la coerenza ideologica, la corrispondenza dei programmi
quindi ci sembravano elementi assolutamente evidenti per cominciare
a costruire un rapporto, così non è avvenuto e che cos'è successo
allora? Quello che è successo lo abbiamo letto sui giornali e lo
abbiamo letto già dai primi giorni dopo l'esito elettorale, anzi,
già sul finale delle operazioni di scrutinio quando vedo da
La
Stampa
del 22 settembre che si riportava: "il Segretario
nazionale del Partito Democratico Nicola Zingaretti non ha avuto
bisogno della conclusione dello scrutinio delle regionali
valdostane per benedire la nascita di un Governo che vede i DEM
protagonisti insieme all'area autonomista". Parlando al Nazareno,
Zingaretti ha detto: "confermo la nostra totale disponibilità a
dare vita alla Giunta anche in Valle d'Aosta, sono possibili
diverse maggioranze, siamo pronti a formare un Governo con le forze
autonomiste per fermare l'ipotesi di un protagonismo delle destre
nazionaliste, anche il risultato della Valle è molto positivo e può
portare a una svolta". Il presidente dell'Union Valdôtaine Erik
Lavevaz non si è fatto ripetere due volte: "l'accordo con le altre
forze autonomiste e con i progressisti in opposizione a populisti e
nazionalisti è per noi naturale e prioritario. Lo abbiamo detto al
nostro congresso, si tratta di un percorso in continuità con quanto
fatto anche ad Aosta. È chiaro - ha aggiunto - che prima sarà
necessario un confronto con tutte le forze autonomiste in Consiglio
Valle".
Il Fatto Quotidiano
- non intendo leggerli tutti,
cito solo
La Stampa
e
il Fatto Quotidiano
-: "il
segretario del PD Nicola Zingaretti in conferenza stampa al
Nazareno ha dichiarato: "confermo la nostra totale disponibilità a
dare vita alla Giunta anche in Valle d'Aosta. Sono possibili
diverse maggioranze, siamo pronti a formare un Governo con le forze
autonomiste per fermare l'ipotesi di un protagonismo nelle destre
nazionaliste, anche il risultato della Valle d'Aosta è molto
positivo e può portare a una svolta"". Parole anticipate nel
pomeriggio dalla Segretaria DEM in Regione, non cito il nome perché
non è presente in aula: "siamo pronti a governare la Valle d'Aosta,
noi siamo alternativi alla Lega e cercheremo di trovare un accordo
con le forze autonomiste. Bisogna costruire su programmi e linee
politiche ben definite. Un'ipotesi che Erik Lavevaz, il Presidente
dell'Union Valdôtaine, considera naturale e prioritaria. Si tratta
di un percorso in continuità con quanto fatto ad Aosta". Ripetono
più o meno i concetti.
Ecco, questi articoli tra tanti simili raccontano cos'è
veramente successo. Da Roma Zingaretti avvia una chiamata e in
Valle d'Aosta inspiegabilmente, o forse spiegabilmente, attraverso
il contributo dei nostri Parlamentari a Roma, sono ipotesi,
comunque sta di fatto che a questa chiamata in totale asservimento
Lavevaz risponde ed esegue. Questa è la spiegazione, tutto il resto
è giustificazione. La giustificazione è stata una lotta contro i
sovranismi e i nazionalismi. Sovranismi... abbiamo spiegato in
quella lunga e piacevole ora o due ore di colloquio, in quel famoso
unico colloquio cosa intendiamo per sovranismo, per noi la
desinenza in "ismo" che definisce un sostantivo negativo, si
declina con la parola, con il termine "sovranità", per noi esiste
la sovranità. La nostra battaglia quotidiana è per la sovranità,
così come fino a un po' di anni fa le forze politiche autonomiste
scrivevano sui muri dei terrazzamenti: "
maîtres chez nous
",
non è questa l'espressione della sovranità... questa è quella in
cui noi crediamo, questa è la nostra visione di sovranità.
Per l'aspetto relativo al nazionalismo, il fatto di aver
tradotto, trasferito su scala nazionale un progetto autonomista e
federalista, che, tra l'altro, ha le sue radici nel rapporto tra
Bruno Salvadori e Umberto Bossi, che ha dato origine alla Lega, la
Lega ha trasferito su scala nazionale questo progetto, questo è il
nostro concetto di nazionalismo, così come il nostro concetto di
nazionalismo è il fatto che oggi noi non possiamo tacere di fronte
al fatto che la Francia si prenda tutta la cima del Monte Bianco.
Questa è la nostra visione, è una visione sia tra un rapporto tra
Stati, sia il rapporto tra la Regione Valle d'Aosta che ha nel
Monte Bianco la sua montagna, il suo orgoglio e una Nazione
confinante che ha deciso arbitrariamente di prendersi la cima. Noi
oggi siamo a dire che la voce la dobbiamo alzare nei toni
dignitosi, onorevoli, ma dobbiamo far sentire la nostra voce perché
così succede quando si ama: se ami, difendi, se non senti il
bisogno di difendere, è perché non ami. Allora tutto questo è la
giustificazione contro i sovranismi, contro i nazionalismi smontati
semplicemente dalla verità, dal racconto di chi siamo. Non a caso
un Paese, una Regione molto simile alla nostra, in particolare la
Provincia di Bolzano, è governata da un'alleanza tra il Südtiroler
Volkspartei e la Lega, un'alleanza che funziona benissimo. Con
questo io voglio concludere e concludo con delle parole rivolte a
lei candidato presidente Lavevaz e alla sua maggioranza, a lei
candidato presidente Lavevaz io esterno la mia personale simpatia
tra persone, ritengo che lei sia simpatico per sua indole a tanti e
tra questi tanti mi metto anch'io in coda e con questa simpatia
personale io mi sono permesso di dirle quello che credo con la
trasparenza e con la lealtà e le faccio, a nome della Valle d'Aosta
e per il bene della Valle d'Aosta, tutti i miei auguri, i miei
migliori auguri. Le faccio comunque presente che la sua Giunta con
questi presupposti legati a queste interferenze romane purtroppo
non potrà chiamarsi Giunta Lavevaz ma potrà chiamarsi solo Giunta
Zingaretti.
Presidente -
Ora diamo la parola via
zoom
al
collega Perron Simone.
Perron (LEGA VDA) -
Un saluto a tutti i Consiglieri. Il
mondo della scuola in questi giorni è in evidente difficoltà per
non usare un termine più importante, in evidente crisi, alle
numerose carenze di personale dovute alle quarantene si sovrappone
un concorso a livello nazionale, che, oltre a non risolvere la
situazione del precariato dei docenti nell'anno scolastico in
corso, crea ulteriori storture, fra tutte maggiori rischi sanitari
ed evidenti ingiustizie nei confronti dei docenti che non potranno
parteciparvi causa quarantena o affidamenti fiduciari. È una
situazione che richiede un'analisi celere. Chiediamo quindi che il
nuovo Governo regionale possa considerare ogni azione di concerto
con lo Stato nell'alveo delle nostre prerogative e autonomie per
rinviare il concorso dei docenti in un periodo consono e non nel
pieno di un'emergenza sanitaria. Se a livello nazionale constatiamo
purtroppo che il buon senso non c'è, ci auguriamo che quanto meno
in quest'aula possa essere applicato.
Presidente -
Ha chiesto la parola il vicepresidente
Sammaritani Paolo, ne ha facoltà.
Sammaritani (LEGA VDA) -
Buonasera a tutti, bentornati ai
colleghi confermati e benvenuti a quelli invece nuovi che oggi
affrontano per la prima volta quest'aula consiliare. Bene, è stato
già detto molto, vorrei affrontare allora un breve discorso
partendo all'incontrario, cioè partendo un pochino dai particolari
del programma, o quanto meno da alcune parti del programma che più
mi stanno a cuore, che più conosco, per poi fare un paio di
considerazioni finali di natura più politica.
Devo dire purtroppo che, a mio avviso, questo programma di
legislatura è un programma scritto una volta di più in politichese,
cioè non dice nulla di fatto, quasi nulla, su molti temi, che
invece sono assolutamente fondamentali. Non è in effetti che
potesse dire molto di più perché, quando a comporre una maggioranza
sono forze che hanno delle ideologie così diverse, alla fine
sostanzialmente, ma soprattutto dei programmi che molto spesso sono
fra loro incompatibili, è normale che non si possa dire. Io quindi
lo definirei soprattutto un programma dell'ambiguità, cioè del dire
senza dire... ecco, più che altro. È chiaro quindi che naturalmente
sarà un grosso problema quando poi dal dire si dovrà passare al
fare, perché allora lì sì che i nodi verranno al pettine, allora
non invidio in quel caso i colleghi che andranno a comporre la
Giunta regionale.
Per entrare nel dettaglio e per confermare appunto questa mia
affermazione che si tratta di una grande ambiguità e di un dire
senza dire, quando, per esempio, si parla di sobrietà nei costi
degli organismi elettivi, e sappiamo benissimo tutti cosa voglia
dire e quanto stia a cuore questa battaglia alla sinistra, avremo
poi modo chiaramente di sviluppare questo tema molto più
diffusamente immagino anche a breve, perché poi conosco la sinistra
e quindi con quale pervicacia cercherà di perseguire i suoi fini,
ma una prima misura si dice può essere l'equiparazione degli
emolumenti del Presidente del Consiglio a quelli degli Assessori.
Ecco, è la tipica azione politica che non risolve nulla, cioè non
sta né da una parte, né dall'altra, un piede di qua, un piede di
là, un piccolo contentino e poi si cerca di sopire tutto sotto le
ceneri, non credo sia il modo giusto di affrontare un momento
politico ed economico come quello che stiamo affrontando.
Per quanto riguarda poi, per esempio, il discorso del modello di
organizzazione dell'Amministrazione, anche qui basta leggere una
frase dove si dice che nell'arco di un triennio questo Governo si
prefigge di predisporre un nuovo modello di organizzazione che
punti a creare maggiori sinergie tra i diversi settori
dell'Amministrazione, che permetta di migliorare l'efficienza delle
risposte e che consenta una valorizzazione del personale regionale,
mi sa che se tutti noi avessimo un minimo di onestà intellettuale,
ci diremmo tranquillamente che in realtà questo non significa
assolutamente nulla. Allora credo che bisogna un pochino quindi
essere più pratici nel momento in cui ci sono delle difficoltà come
quelle che oggigiorno, non soltanto per motivi economici ma anche
purtroppo di contingenza sanitaria, ci troviamo da affrontare.
Si parla poi di Enti locali, il mondo degli Enti locali si dice
nel programma che necessita di una rinnovata attenzione da parte
del Governo regionale e si parla della revisione della legge n.
48/1995, così come anche della revisione sempre della legge n.
6/2014: quella sull'esercizio associato delle funzioni tra gli Enti
locali. Io credo invece che qui ci voglia un'azione molto più
determinata, cioè ci vuole quello che noi già propugnavamo nella
scorsa breve legislatura: la revisione complessiva della normativa
sugli Enti locali, cioè si deve arrivare finalmente a un testo
unico sugli Enti locali che preveda tutto: dal modo di elezione ai
compensi dei componenti dei Consigli comunali, alle modalità di
espletamento delle funzioni, alle forme di associazione, alla
nomina dei segretari, ai concorsi per i segretari, così come hanno
fatto altre Regioni, perché finalmente è il momento di smettere di
mettere tacconi alle leggi ma è il momento di iniziare un percorso
diverso proprio di revisione complessiva dei vari settori, quindi
creare delle leggi di settore che siano davvero efficienti e a 360
gradi. Naturalmente tutto questo parte sempre dalla premessa
iniziale e difettosa del fatto che se non ci sono però delle forze
politiche che la vedono allo stesso modo, sarà molto difficile che
questo accada.
Tema sanità, tema naturalmente molto attuale purtroppo, è sempre
più attuale anche in questi giorni, a proposito dell'ospedale, per
esempio: "realizzare una puntuale verifica sui lavori già
realizzati per l'attuale presidio ospedaliero e sugli aspetti
finanziari connessi e un accurato approfondimento da realizzare con
il coinvolgimento del Consiglio regionale, della società civile",
io chiederei un'interpretazione autentica, perché cosa vuol dire
questo? Non si dice quale sarà l'indirizzo: se ospedale nuovo, non
ospedale nuovo, sappiamo che ci sono pulsioni diverse all'interno
della stessa forza di maggioranza, quindi è chiaro che...
"coinvolgimento del Consiglio regionale" benissimo, ci mancherebbe,
è la sede anche giusta ma cosa si intende con "della società
civile"? Si intende quindi un nuovo referendum o invece tutt'altro?
Si intende un ricorso a capitali privati? Questo cioè può voler
dire tutto e niente un'altra volta, io mi aspettavo davvero
qualcosa di un pochino più preciso, più dettagliato e soprattutto
di indirizzo.
Il personale sanitario è un tasto dolente, lo sappiamo, non è
facile trovare soluzioni ma a proposito, per esempio, si dice che
"il personale sanitario e amministrativo della nostra azienda
sanitaria che in questi mesi di emergenza ha saputo rispondere in
modo altamente professionale e con senso di responsabilità alle
diverse esigenze sanitarie e non della popolazione valdostana".
Ecco, probabilmente la stessa professionalità invece non l'abbiamo
dimostrata noi perché questi lavoratori stanno ancora aspettando
non dico soltanto le indennità Covid perché, grazie al Governo
amico di Zingaretti e ai suoi amici, ci hanno impugnato pure la
legge e va bene, quindi tanto amico non pare essere... ma comunque
quei quattro soldi anche per degli straordinari non li hanno ancora
visti mi dicono e questo naturalmente non è sicuramente un
ringraziare i nostri "angeli", così come venivano definiti nei
momenti di maggiore crisi sanitaria. Io quindi spero che il nuovo
Assessore alla sanità, al quale auguro sicuramente un buon lavoro,
riesca a dare un po' di certezze anche in questo ambito, perché non
basta ricorrere ai medici e a tutto il resto del personale
sanitario quando si ha paura di una situazione davvero delicata per
la nostra salute, bisogna anche dare poi i giusti riconoscimenti.
C'era un detto una volta che "passata la festa gabbato lo santo",
cioè, una volta che è andata, dopo ci si dimentica in fretta
dell'energia e della professionalità messe da queste persone con
grande dedizione.
L'istruzione è un altro tema che mi sta naturalmente a cuore per
il mio seppur breve passato da Assessore, è già stato sollevato dal
collega Perron al quale sta a cuore naturalmente anche a lui
essendo del settore... il discorso del precariato: molti
Governatori, molte Regioni governate dal centro-destra stanno
dicendo da tempo, così come la Lega a livello nazionale, che questo
mega concorso non è da fare, non è il momento opportuno per farlo
per motivi sanitari e per motivi anche di equità, perché è chiaro
che una persona, un partecipante al concorso che non possa
partecipare perché è sottoposto a quarantena o in situazioni di
questo genere, e saranno tanti naturalmente, non si capisce perché
si debba a tutti i costi fare un concorso adesso dopo che sono anni
che questo tema del precariato è una nota dolente e un tema sempre
aperto. Io quindi chiederei fin d'ora al futuro Governo che si
attivi in questo senso per sposare il tema e dire anch'esso che
questo concorso non è da fare in questo momento, deve essere
rinviato per tantissimi motivi ma non solo sanitari, anche di
equità, e qui poi si aprirebbe il tema dell'istruzione, e guardo
adesso al futuro Assessore al quale anche a lui auguro buon lavoro,
nella istruzione ci vuole coraggio, bisogna finalmente dare una
svolta, esercitare le nostre prerogative, vedere quali sono i
limiti. Naturalmente sappiamo non è una competenza primaria ma
bisogna sicuramente capire bene quali sono i confini anche, perché
già questo è uno dei problemi della nostra legislazione regionale,
non sappiamo ancora adesso esattamente quali sono i confini che
separano le competenze regionali da quelle dello Stato e quindi
bisogna assolutamente in questa direzione fare chiarezza, quindi ci
vuole coraggio in quel senso e ci vuole coraggio anche
nell'indirizzarsi verso una scuola nuova valdostana che abbia e
mantenga le proprie prerogative, anzi, semmai possibilmente le
accentui ma rivendichi con forza appunto quest'autonomia che noi
propugniamo. Spero, come ha già accennato il collega Aggravi, che
altre deleghe non vadano a distrarre il nuovo Assessore e quindi
che metta di nuovo da parte, come tanto spesso è accaduto,
l'istruzione a favore di altre deleghe altrettanto importanti.
A proposito di queste deleghe importanti ci sono quelle sulle
partecipate, di CVA ha già parlato il collega Aggravi, io quel
discorso di "una legge dello Stato che dovrebbe inoltre consentire
la riapertura dei termini per la possibile emissione di
bond
sul mercato regolamentato", io spero che, dalla formulazione della
frase non credo, ci sia certezza, credo sia una mera ipotesi e temo
quindi che si debba affrontare questo tema, come abbiamo detto nel
nostro programma, senza pregiudiziali, mentre invece l'esordio,
l'incipit di questo paragrafo, cioè "la CVA deve restare una
società pubblica" mi sembra tanto scritta dal PCP come si dice,
quindi piena di pregiudiziali, e un tema così delicato non si può
affrontare invece con delle pregiudiziali, bisogna approfondire
molto il tema e capire quale sarà la strada più giusta, perché CVA
è un tema troppo importante e fondamentale per il futuro della
Valle d'Aosta.
Sull'Associazione Forte di Bard invece e sul Forte di Bard si
evidenzia nel programma la sua importanza dal punto di vista
culturale come polo principale dal punto di vista culturale per la
Regione ma non si dice nulla del fatto che c'è una fondamentale
criticità di fondo: che questa è un'associazione quando sarebbe
meglio fosse una fondazione probabilmente, quindi bisogna proprio
andare a vedere la natura giuridica del Forte di Bard e mettere
mano a quello prima ancora che alle sue funzioni, che sicuramente
sono importanti ma voi sapete che molto spesso - e lo abbiamo visto
già di recente - nascono poi delle criticità quando ci sono queste
ambiguità anche all'interno della natura giuridica di un soggetto
che possono distruggere tutto il lavoro che è stato fatto in anni
perché, purtroppo, gli aspetti economici sono sempre più importanti
e non trascurabili, quindi bisogna fare molta attenzione.
Il settore della musica è un altro tema legato alla cultura e
all'istruzione, purtroppo anche qui non trovo un indirizzo preciso,
si dice che anche nel settore della musica "l'obiettivo primario è
la creazione di un sistema musicale integrato realizzabile
attraverso una sinergica cooperazione fra tutti gli attori musicali
nel rispetto delle specificità e delle finalità che li
contraddistinguono" che qui permettetemi ma in realtà non si dice
nulla, avrei apprezzato quindi un minimo di chiarezza di indirizzo.
Io ho chiare le criticità del sistema musicale, dell'istruzione
musicale valdostana e avrei anche qualche idea sulle soluzioni,
qui, in realtà, di scritto non vedo nulla, spero che poi nella
realizzazione del programma ci sia qualcosa di un pochino più
preciso.
Non voglio tediarvi oltre sul programma, ci sarebbero tanti
temi, tanti spunti da trarre da questi scritti, direi quindi che
sostanzialmente, dal punto di vista politico, abbiamo assistito
all'ennesima restaurazione, lo ha detto già giustamente il collega
Carrel prima con un'annotazione molto precisa e che condivido e che
già mi ero appuntato anch'io e cioè che, di fatto, si è cambiato
tutto per non cambiare nulla. Le forze che adesso compongono questa
maggioranza avrebbero benissimo potuto a questo punto farsi un
Governo prima ed evitare di andare a elezioni. Temo che, purtroppo,
abbia prevalso il solito sistema, la solita idea un po' superata io
credo, anzi sono certo, del "andiamo a governare e poi vedremo
quello che succederà". Questo naturalmente da parte degli
autonomisti o quanto meno nel gruppo autonomista, mentre invece da
parte dell'altro grosso gruppo che sostiene questo Governo il
concetto è esattamente un altro ed è quello che invece ha
menzionato fra gli altri il collega Manfrin: "andiamo a governare a
tutte le condizioni purché non vada a governare la Lega". Capisco
perché d'altronde si correrebbe il rischio di diventare zone
depresse come la Lombardia, il Veneto, che sono da tanti anni
governati dalla Lega e quindi questo è un timore che io posso anche
comprendere, però io credo, noi crediamo che - e non mi rivolgo
tanto a loro perché con loro dialogo non ce n'è e credo non ce ne
sarà mai, anzi, per quanto mi riguarda, di sicuro, ma mi rivolgo
invece alla parte autonomista che credo abbia e spero anzi
un'ideologia di programmi un pochino diversi - abbiate fatto una
scelta sbagliata, avete trascurato fin dall'inizio il voto di un
quarto dei Valdostani che avevano votato per il cambiamento e
invece avete puntato il vostro interesse verso coloro che hanno
fatto molto spesso la stampella ma sempre per un fine unico, cioè
quello di evitare che qualcun altro, in particolare la Lega,
andasse a governare.
Noi questo naturalmente saremo qui a ricordarvelo tutte le volte
che ci sarà occasione e tutte le volte che i vostri alleati vi
terranno al guinzaglio con le loro decisioni che non vi
consentiranno di andare avanti su certi temi che invece sono
fondamentali e cruciali e sui quali, com'è già stato detto, non c'è
più tempo, bisogna agire.
Come ho detto, mi spiace che non abbiate dimostrato questo
coraggio, mi dispiace che da questo programma non traspaia alcun
coraggio, vi siete messi il guinzaglio da soli, speriamo che prima
o poi ve ne possiate liberare. Vi auguro comunque un buon lavoro in
modo molto sincero per il bene della nostra Regione.
Presidente -
Ha chiesto la parola il consigliere Brunod
Dennis, ne ha facoltà.
Brunod (LEGA VDA) -
Innanzitutto partirei dicendo
sportivamente parlando che non mi è mai successo nella mia carriera
sportiva di vincere una competizione e poi trovarmi durante la
premiazione ai piedi del podio. Ebbene, questa cosa è proprio
successa in quanto, nonostante una grande vittoria del nostro
gruppo, ci siamo trovati ai piedi del podio. Questa sicuramente è
una situazione che ha creato molta confusione nel mondo
dell'elettorato, una situazione molto difficile da capire, da
interpretare e che non fa altro e non fa sì che allontanare sempre
di più la gente dalla politica, al posto di parlare di
riappassionare la gente a questo mondo, riportarla vicino alla
politica, non facciamo altro che allontanarla: questa è la
constatazione dei fatti.
Con molta umiltà volevo fare alcuni passaggi, alcune
considerazioni sul programma che è stato illustrato prima dai
colleghi di maggioranza e volevo soprattutto toccare alcuni aspetti
sul discorso dello sport, che è legato al turismo, perché sappiamo
tutti che il vero volano per fare un turismo a 360 gradi e dare un
grande rilancio a questa Valle d'Aosta è promuovere lo sport ad
alti livelli a 360 gradi. Il tema dello sport in questo programma è
toccato con sette-otto righe toccando dei discorsi, dei concetti
generici, anche condivisibili, però non approfonditi. Nella prima
riga di questo programma dove si parla di rafforzamento
dell'autonomia valdostana mi verrebbe da pensare di trovarmi, nel
pezzetto relativo allo sport, anche una valorizzazione, una
promozione di tutti quegli sport tradizionali ai quali noi
Valdostani siamo molto legati: lo
tzan
, il
palet
e
quant'altro, sappiamo tutti quali sono, anche perché gli sport
tradizionali sono grandi occasioni di parlare il nostro dialetto,
il
patois
, quindi per dare continuità alla promozione e alla
divulgazione di questa lingua perché non vada persa. Questo era un
aspetto che mi aspettavo fosse stato messo all'interno del
programma.
Probabilmente o ci sono state delle dimenticanze, o alcuni
aspetti non sono stati volutamente toccati. Per passare ad altri
aspetti: impianti a fune, sicuramente siamo tutti al corrente che
in questi periodi dove le condizioni climatiche sempre più estreme
ci pongono a prendere delle decisioni più delicate e più difficili,
molto importante e strategico è riuscire a portare a termine un
collegamento dell'importanza del vallone Cime Bianche, collegamento
con Cervinia, in quanto avremmo a livello regionale uno dei più
grandi e più importanti collegamenti a livello mondiale. È un
progetto nel quale bisogna crederci, mi auguro che voi
compattamente abbiate la stessa idea su questo punto di vista,
perché è un aspetto che ci fa dare quello slancio, quella
promozione a 360 gradi a livello mondiale che la Valle d'Aosta si
merita.
Nella parte bassa di questo paragrafo vedo anche che giustamente
c'è una parte in cui vi impegnate nel settore dello sci di fondo e
sono ben felice, ben contento, di ritrovare anche un'attenzione per
quanto riguarda lo
snowfarming
, un tema di cui già da un po'
di anni sento parlare, è di nuovo riportato in questo paragrafo,
ormai siamo in autunno, quindi ci andrà un altro anno prima che
questo progetto venga portato avanti. Sicuramente sarà molto
importante perché con i diversi campioni di queste discipline:
nello sci di fondo, nel biathlon e tanti altri merita essere
portato avanti perché non possiamo rimanere indietro rispetto ad
altre Nazioni in questi sport. Mi sarei aspettato anche
un'attenzione rivolta al settore dello sci alpinismo, allo slittino
su pista artificiale, piuttosto che al chilometro lanciato dove la
Valle d'Aosta ha i più grandi campioni a livello mondiale, quindi
anche questi settori potrebbero, secondo me, secondo noi, avere la
giusta attenzione all'interno di un programma che si occupa di
sport.
Altri temi di cui volevo fare alcuni accenni: il discorso sulla
mobilità sostenibile relativo al progetto della ciclovia baltea di
fondovalle è sicuramente un aspetto molto importante per tutta la
Valle d'Aosta a 360 gradi in quanto ovviamente parte dalla parte
alta per attraversare tutto il fondovalle. Mi auguro che questo
progetto venga redatto con un'attenzione maggiore rispetto a quello
che è stato il percorso balteo che è stato poco tempo fa
realizzato, si sarebbe potuto, magari con qualche attenzione
maggiore, renderlo più a livello promozionale di tutta la Valle
d'Aosta non perché io sono di Champdepraz ma ci sono punti della
Valle d'Aosta dove sono completamente bypassati e magari poi
sentirsi dire: "ah, ma a Champdepraz c'è il Parco naturale del Mont
Avic, allora non c'è bisogno che passi il percorso balteo"... è un
po' un dispiacere questa cosa. Mi auguro quindi che ci sia più
attenzione, magari con le tempistiche più giuste ma di fare dei
progetti ben fatti, ben studiati per una promozione a 360 gradi di
tutta la Valle d'Aosta.
Venendo da Champdepraz, non posso che dire due parole anche
relative al Parco naturale del Mont Avic dove nel paragrafo
relativo alle aree naturali protette... è un parco meraviglioso,
quasi tutti i giorni ci vado, quindi conosco molto bene le sue
peculiarità, le sue potenzialità, è un parco con delle grandissime
potenzialità, secondo me, dei grandi margini di manovra. Mi
aspetterei sul discorso ampiamento del Parco del Mont Avic di cui
mai come in questi ultimi anni abbiamo sentito parlare... purtroppo
ultimamente è quasi stato sorpassato dalla discarica di Chalamy,
questo è un cenno che volevo fare, è un grande dispiacere vedere
che nello stesso comune - è vero che è nel comune di Issogne ma ai
confini - a monte è stato istituito un Parco del Mont Avic e nella
parte bassa come biglietto da visita vi è una discarica denominata
Chalamy, che è un affluente di particolare importanza per il nostro
Comune ma direi per la Valle d'Aosta per le sue peculiarità. Circa
l'iter dell'allargamento del Parco del Mont Avic, mi auguro che ci
sia un dibattito più aperto nei confronti con i Comuni, magari
cercando di ascoltare i
feedback
che provengono dal basso da
questi Comuni prima magari di portare avanti iniziative di
ampliamento a tutti gli effetti in quanto penso che, come tutte le
cose, non solo sul Parco, prima l'obiettivo, secondo me, dovrebbe
essere riportare al cento per cento delle sue potenzialità una
qualsiasi cosa, in questo caso il Parco, dopodiché si potrebbe
pensare a un suo ampliamento.
Sul Forte di Bard i miei colleghi che mi hanno preceduto hanno
già ben evidenziato il discorso, è una grande potenzialità a
livello culturale per la Bassa Valle, un valore aggiunto. Negli
anni passati questo Forte di Bard aveva veramente portato avanti
delle grandi iniziative a livello culturale e anche di promozione a
livello di manifestazioni sportive e quant'altro, poi c'è stato un
periodo dove magari si è stati orientati più sul discorso
culturale; mi auguro, com'è stato scritto anche in questo
programma, che il Forte di Bard ritorni quel vero occhiello, quel
vero valore aggiunto che dia un grande rilancio per la Bassa Valle
a 360 gradi non solamente sull'aspetto culturale ma su tutto ciò
che comporta la promozione della Bassa Valle.
Non sono di tante parole, sono più abituato ai fatti e quindi,
come chi mi ha preceduto, auguro a tutti voi, a tutti i colleghi,
un grande lavoro di correttezza, di trasparenza soprattutto dove i
valori diventino al centro dell'azione politica e soprattutto
cerchiamo di dare delle risposte in maniera urgente, in maniera
immediata alla popolazione valdostana, perché oramai è da troppo
tempo che si sente dire a parole: "sì, dobbiamo fare veloce,
dobbiamo dare delle risposte", però poi purtroppo passano i mesi,
passano gli anni e le situazioni sono sempre le stesse
. Bon
travail à tous.
Dalle ore 17:19 assume la presidenza il vicepresidente
Sammaritani.
Sammaritani (Presidente) -
Ha chiesto la parola il
collega Ganis Christian, ne ha facoltà.
Ganis (LEGA VDA) -
Buonasera colleghi. Viviamo in una
regione ad attrazione turistica ma nel vostro programma vengono
evidenziate poche righe. È chiaro che la Valle d'Aosta in questi
ultimi anni è stata poco pubblicizzata, anzi, sulle reti televisive
nazionali non lo è per niente. Oggigiorno esistono canali
pubblicitari moderni:
Facebook
,
Instagram
, i quali
dovrebbero essere usati in forma più massiccia, ma non bisogna
dimenticare che esiste anche una forma di pubblicità fatta
direttamente nei luoghi di importanza o nelle grandi città
utilizzando opuscoli o cataloghi facili da consultare anche dalle
persone meno tecnologiche. Lavorando e girando per le varie
regioni, non ho mai visto uno
stand
valdostano che
valorizzasse i nostri prodotti, le nostre montagne, la nostra
cultura e le nostre tradizioni.
Come commerciante, mi accorgo che manca veramente un
trait
d'union
tra Regione, realtà di produzione e valorizzazione dei
nostri prodotti. Inizia la stagione invernale e sulle reti
televisive si parla di Val di Fiemme, Val di Fassa e non c'è mai
nessun accenno alle nostre bellissime realtà sciistiche. Sarebbe
opportuno, al fine di rilanciare il settore invernale, pensare a
una campagna promozionale in modo da poter incentivare i nostri
vicini a trascorrere giornate invernali nelle nostre valli.
L'inverno è alle porte, anche l'emergenza Covid purtroppo.
Eventuali misure ristrettive causerebbero un grave danno a tutto il
tessuto economico. Bisognerà tener conto delle possibilità di
personalizzare le misure anti Covid onde evitare il caos e le
brutte sorprese a tutti gli operatori commerciali. Le scelte che si
faranno a livello politico dovranno tenere conto di tutti gli
scenari possibili, scelte ponderate e valutate al meglio per il
bene di tutti i Valdostani.
Presidente -
Ha chiesto la parola il collega Erik Lavy,
ne ha facoltà.
Lavy (LEGA VDA) -
Der losser in der wann vernimmt sein
eigendi shamm
,
le lâche apprend sa propre honte à travers le
mur
, e qui di vergogna ce n'è tanta. Ce n'è tanta soprattutto
dai membri della maggioranza che non osano prendere parola. Ce
n'est pas une phrase en allemand, c'est une phrase en
titsch
langue parlée à Gressoney qu'avec le
töitschu de Eisheme
constitue le patrimoine incroyable de la communauté et de
l'identité Walser qu'ici en vallée d'Aoste n'est pas considérée.
Ces deux langues sont en train de mourir, ceci c'est l'effet de la
faillite du bilinguisme valdôtain, un bilinguisme qui a été conçu
en tant que parfait, mais que dans la réalité n'a rien de parfait.
Nous voilà que les langues minoritaires sont tuées, l'autre
langue... qui devrait protéger les langues minoritaires walser...
n'est pas considérée, l'allemand, et voilà que les jeunes et les
Valdôtains détestent le français et l'allemand qui sont vus en tant
que langues étrangères. Est-ce que vous avez déjà vu quelqu'un avec
une voiture avec les roues carrées ? Et bien non. Le bilinguisme
valdôtain c'est avoir une voiture avec les roues carrées, cela ne
peut pas marcher et c'est une émergence le bilinguisme valdôtain
parce que sans langue on n'a pas d'identité et sans identité on n'a
pas des Valdôtains, sans Valdotains on n'a pas l''autonomie, sans
l'autonomie on n'a pas de Vallée d'Aoste.
Me dze vigno d'eun petchoù veuladzo a 1500 metres, yoi restèn
eun chouì, yoi n'a pi de vatse que de dzi è yoi l'et lo silence que
fat de tapadzo; é adon me dze cougniso le problèmes de la montagne,
dze cougniso le problèmes de qui viqui dedeun le terre hautes, é
dze compregno po perquè la Poleuteucca l'at jamais portó eun devan
de poleuteccue différentes ver qui reste céglia eun Veulla é qui
reste su. É voilà, monsieur le président Erik Lavevaz, eun pectore,
dz'i po sentu dedeun lo voutro discours eunna vraie valorisation de
la montagne, dz'i po sentu eun discours approfondi su l'autonomie
financière que permetterie de beutter, dièn, de tas d'impôt, pe
cisse que viquisson su le terre haute, defehèn, dz'i po sentu
rèn.
É voilà qu'eun continue a porter le dzi eun bo, a
porter le dzi dedeun la Pleine, a porter le dzi eun Veulla, é a
leiscer vouiddo le noutro veuladzo.
Sen dedeun eunna beurta périodda, la périodda di Covid l'et
dangeureusa, porte de groù problème ma pout ître euncò
eun'opportunité, eunna groussa opportunité pe torner porter le dzi
eun montagne, pe torner porter le dzi dedeun le noutro veuladzo, é
l'et lé, merci i smart-working, n'a bien de dzi que se l'eusson la
possibilité de torner su, tornerion su. L'et eun choix poleuteucco
citte, l'et eun choix poleuteucco. É lo meun sondzo sarie ci-lé
d'aler predjer i-s émigrés, i garçons di-s émigrés, i neveui di-s
émigrés é lai dii: bon, l'et lo momen de torner a meison, se t'a
voya, lo poste pe te i-et torna.
[Traduzione dal patois: "Io vengo da un piccolo villaggio a 1500
metri, dove abitiamo in sei, dove ci sono più mucche che persone e
dove è il silenzio che fa rumore; e allora io conosco i problemi
della montagna, io conosco i problemi di chi vive nelle terre alte,
e non capisco perché la Politica non ha mai portato avanti
politiche differenti verso chi abita qui ad Aosta e chi abita su.
Et voilà,
Monsieur le président
Erik Lavevaz,
in
pectore
, non ho sentito nel vostro discorso una vera
valorizzazione della montagna, non ho sentito un discorso
approfondito sull'autonomia finanziaria che permetterebbe di
istituire, diciamo, delle aliquote d'imposta, per coloro che vivono
nelle terre alte, differenti, non ho sentito niente. E voilà che si
continua a portare la gente in basso, a portare la gente nella
Plaine
, a portare la gente ad Aosta, e a lasciare vuoti i
nostri villaggi.
Siamo in un brutto periodo, il periodo del Covid è pericoloso,
porta a dei grandi problemi ma può essere anche un'opportunità, una
grande opportunità per riportare la gente in montagna, per
riportare la gente nei nostri villaggi, ed è qui, grazie allo
smart-working
, ci sono molte persone che se avessero la
possibilità di tornare su, tornerebbero su. È una scelta politica
questa, è una scelta politica. E il mio sogno sarebbe quello di
andare a parlare con gli
émigrés
, con i figli degli
émigrés
, con i nipoti degli
émigrés
e dir loro: bon,
è il momento di tornare a casa, se vuoi, il posto per te c'è di
nuovo"].
Credo che passerà alla storia come un errore madornale quello
che avete appena fatto, quello che state facendo. Com'è già stato
detto, i nostri cugini del Südtirol con l'SVP hanno portato avanti
delle differenti alleanze per ciò che riguarda la Giunta
provinciale e ciò che riguarda poi le altre alleanze sul
territorio. Voi non avete voluto farlo semplicemente perché forse
di là hanno gli attributi e voi no, ma questa sarà una scelta che
pagherete cara semplicemente perché, pur di non rinunciare ai
vostri metodi, avete deciso di allearvi con un partito totalmente
anti valdostano e razzista verso i Valdostani. La Sinistra è anti
valdostana e voi avete preferito fare un accordo con loro rispetto
a un accordo con noi in cui diciamo
Valdôtains de souche
sono la maggioranza. Sarà una scelta che pagherete nel tempo. "Les
gens passent, l'Union reste", vero, assolutamente sì, ma insieme
all'Union rimangono i metodi che hanno distrutto la Valle d'Aosta,
metodi che hanno rovinato le identità valdostane, metodi che se
continueranno nel tempo, ci porteranno a non avere più l'autonomia,
schiavi di Roma. È questo che purtroppo alleandovi con quel partito
siete diventati. La vostra logica di portare avanti questo genere
di alleanze sempre con chi c'è a Roma non valutando chi c'è sul
territorio sarà dannosissima!
Ebbene, la gente con queste elezioni ha iniziato ad alzare a
testa, ha iniziato a guardare in alto, ha iniziato a guardare
lontano e voi non riuscirete a fermare la gente che si alza in
piedi, non ce la farete mai perché è un processo storico. Chi mette
all'angolo i Valdostani non li difende perché voi non siete più
coloro che difendono i Valdostani, non lo siete più! In genere sono
sempre i vecchi coloro che danno il buon esempio, io da parte
vostra non ho mai sentito chiedere scusa per tanti danni fatti, non
da tutti, per carità, da alcuni, da tanti sì. Ecco che se i vecchi
non danno l'esempio, tocca ai giovani farlo, io sono più giovane
qui, io che non ho mai potuto far parte di nessun tipo di sistema,
chiedo scusa ai Valdostani per tutti i danni fatti dalla politica,
io che non c'entro niente ma è giusto che qualcuno dia l'esempio
perché voi non lo fate ed è meglio che forse non lo facciate,
perché altrimenti sarebbe solamente peggio.
Ci sarà tanto lavoro assolutamente da parte nostra, ci dovrà
essere un tentativo di collaborazione perché il momento ce lo
impone però attenzione, non provate a fare i vostri soliti giochini
o i soliti giochini di qualcuno perché noi controlleremo e abbiamo
dalla nostra parte i Valdostani.
Alors
vive la Vallée d'Aoste, vive la liberté, vive la
Vallée d'Aoste libre
da certi personaggi e da certi metodi.
Presidente -
Ha chiesto la parola il collega Dino Planaz,
ne ha facoltà.
Planaz (LEGA VDA) -
Buonasera a tutti. Ha parlato tutto
il mio gruppo, ha parlato anche un'altra parte della minoranza,
hanno espresso tutti le loro idee, è inutile che stiamo a
sottolineare che questo programma è poco concreto, non va nel
concreto. Tutti i miei colleghi hanno toccato quasi tutti gli
argomenti, tutti i settori, io penso che in un momento come adesso,
dopo dieci mesi che il popolo valdostano aspettava delle risposte,
almeno ci sia stato qualcosa di più che riguardava l'emergenza
Covid, perché ci sono famiglie, attività produttive, attività
commerciali che tutti i giorni si devono confrontare con quei nuovi
DPCM con il terrore che non si sa: apro l'attività, non la apro,
zone rosse. Abbiamo visto in questi giorni... poi adesso in questo
ultimo periodo l'aumento esponenziale di questo Covid mette ancora
più paura i Valdostani, e io pensavo forse con questa situazione
sanitaria di emergenza un po' più di buon senso ci fosse stato per
tutti, invece oggi siamo qui e i fatti dimostrano veramente il
contrario e mi dispiace molto.
Abbiamo sentito parlare oggi il più giovane di quest'Aula e
penso che ha sottolineato, essendo il più giovane... io da padre di
famiglia mi vergogno anche, sentire un sermone così da un ragazzo
più giovane e questo dovrebbe entrare nei cuori di tutti perché
parlando anche con sentimento ma anche con un po' di rammarico per
quello che sta accadendo... perché poi se non saremo capaci a dare
delle risposte immediate a tutta la popolazione valdostana... se
non ascoltiamo tutte le persone, è normale che, dopo, un domani,
non potremo pretendere il loro consenso.
Voglio fare un piccolo cenno di agricoltura, ho letto la prima
frase: "occorre valorizzare e incentivare il mantenimento dei
territori di alta montagna e la pratica dell'alpeggio". Va bene,
benissimo, e qui io mi pongo la prima domanda: con cosa lo
facciamo? Con l'introduzione di branchi di lupi? A fare custodia ai
nostri animali? Questo argomento qua com'è stato condiviso con le
forze politiche che adesso andranno governare nei futuri cinque
anni... io non volevo arrivare in quest'aula a fare questo tipo di
discorso ma dare delle risposte e invece purtroppo oggi ci troviamo
qua davanti alla situazione che ci troveremo di nuovo per cinque
anni a non riuscire a dare delle risposte, perché io, come
rappresentante di un'associazione, ho dovuto portare avanti certi
argomenti e le difficoltà del mio settore... C'è scritto sotto che
non è citato tutto il programma dell'agricoltura, è normale, perché
è un programma che intanto è sempre messo per ultimo, sembra forse
quello più dimenticato ma è quello più complicato perché io da
conduttore di un'azienda in una Regione come la nostra... bisogna
già capire la difficoltà che si ha a produrre in un terreno
impervio come il nostro, la pianura... e i costi di produzione che
ci sono relativi a produrre in pianura e a produrre in una zona di
montagna, perché tante volte io vedo i nostri allevatori un po'
criticati, che non sono capaci a fare il lavoro, invece di fare
un'analisi attenta di quello che sta accadendo al di fuori della
nostra regione, perché al di fuori l'agricoltura sta cambiando
velocemente, qua noi con le regole che ci detta la montagna non
possiamo farlo.
Vedo scritto al secondo paragrafo: "rimodulare la gestione della
selvicoltura". Non l'abbiamo scritto noi, l'ha scritto chi era al
Governo prima. Cos'è stato fatto? Cosa bisogna fare per andare a
dare risposte alla selvicoltura? L'altro giorno ci siamo trovati in
una situazione di emergenza, noi in Bassa Valle con una piccola
alluvione che poteva essere catastrofica, che non lo è stata, per
fortuna, il tempo ha messo giudizio, ma in tutti questi anni cosa
abbiamo fatto per prevenire questo? Non è sufficiente venire qua e
dire: "dobbiamo fare attenzione ai cambiamenti climatici". Io penso
che ci sono tante cose da fare prima di dare la colpa al
cambiamento climatico, è la cura del territorio.
Non posso poi non dire due parole visto che fino a ieri sono
stato rappresentante dell'Associazione allevatori e penso che lo
sappiano tutti che l'obiettivo dell'associazione è di valorizzare i
prodotti e la razza, è inutile che sto qua a sottolineare a tutti
voi cos'è stato fatto per continuare a incentivare la
valorizzazione della razza negli ultimi due anni. Mi trovo le
stesse persone con le quali andavo discutere tre, quattro, cinque,
sei mesi fa, e i tagli che sono stati fatti in questo settore, non
possiamo pretendere... in un momento critico come quello attuale,
noi andiamo a tagliare dei fondi che erano destinati per anni e
anni a quel settore, io capisco che c'è l'emergenza Covid... molte
volte ho dovuto mettere buon senso per non andare a portare via
delle risorse alla sanità, a dei settori che erano in difficoltà
più di noi, però oggi non siamo ancora riusciti a dare risposte e
non si sa neanche perché. Adesso mi trovo qua: "valorizzazione
della razza".
Capite che tutto questo programma è stato fatto per formare una
Giunta in fretta e furia ma non per dare delle risposte a nessun
settore, a nessuna attività della Valle d'Aosta e a me questo mi
dispiace moltissimo.
Presidente -
Ha chiesto la parola la collega Raffaella
Foudraz, ne ha facoltà.
Foudraz (LEGA VDA) -
Grazie mille della parola, grazie
colleghi che seguite dalla sala e a coloro che seguono da remoto.
Leggendo il programma che ci è stato consegnato prima della
sospensione, volevo soffermarmi su due punti che io ritengo di
importanza fondamentale per l'intera comunità valdostana, due punti
che però, malgrado questa importanza, sono stati trattati in poche
righe e i punti sono questi: il primo punto "cave e discariche"
viene liquidato in ben cinque righe, eppure credo che siano state
sotto gli occhi di tutti le battaglie che sono state messe in campo
da cittadini, da privati cittadini, che avevano come unico scopo
quello di difendere la salute di tutti noi Valdostani e di tutti
coloro che ci succederanno, difese che avrebbero dovuto essere
portate avanti dalla classe politica.
Il secondo punto riguarda i trasporti, autostrade, trafori,
aeroporto. A questa tematica avete dedicato un pochino più di
righe: ben undici. Potete parlare di incentivare il turismo, il
commercio ma vi dimenticate una cosa importantissima: in Valle
d'Aosta è difficile arrivarci. Provate a mettervi nei panni di un
turista che vuole programmarsi una vacanza in Valle d'Aosta via
web
. Questo povero turista viene subito scoraggiato perché
comunque i tempi di raggiungimento della nostra bellissima e
amatissima Valle sono allucinanti, siamo irraggiungibili in tempi
brevi eppure le distanze che ci separano da due aeroporti, diciamo
quelli più vicini e trafficati come volo aereo, non sono molte:
parliamo dell'aeroporto di Torino che dista solo a 100 chilometri,
quello di Milano i due, Linate e Malpensa, sono intorno ai 200
chilometri. Allora io credo fermamente che l'azione più importante
da fare subito se vogliamo che effettivamente questo turismo in
Valle d'Aosta riparta in maniera esponenziale come ripartano tutte
le attività legate a esso, la prima azione sia proprio quella di
mettere in campo il raggiungimento in Valle d'Aosta in tempi brevi
per coloro che vogliono venire a soggiornare in questa meravigliosa
valle, una valle che è ricca sotto tantissimi aspetti.
Presidente -
Ha chiesto la parola la collega Nicoletta
Spelgatti, ne ha facoltà.
Spelgatti (LEGA VDA) -
Prima di tutto io voglio
ringraziare infinitamente tutti i miei colleghi, al di là di quelli
uscenti, per cui ovviamente non c'era nessun dubbio su quello che
sarebbero stati gli interventi. Il vedere tutti i nuovi entrati,
sapersi destreggiare già così in un Consiglio è un enorme piacere e
un'enorme conferma della capacità di ogni singolo eletto. Mi
dispiace per tutti gli altri che non sono stati eletti perché c'era
una squadra con tantissime persone, una più brava dell'altra, una
più preparata dell'altra, in questo momento ne approfitto per
salutarli e per ringraziarli.
Collega Lavevaz, vede, nel momento in cui lei è stato nominato
Presidente, io ero in quel momento Presidente della Giunta e in
quest'aula le avevo fatto sinceramente i miei più sentiti auguri
per la sua nuova Presidenza perché avevo apprezzato moltissimo il
suo discorso di insediamento, soprattutto il fatto di vedere
comunque una persona nuova, una persona giovane alla guida di un
partito come l'Union Valdôtaine dava ai miei occhi la possibilità
per la Valle d'Aosta, vista l'importanza dell'Union Valdôtaine
all'interno del panorama valdostano per quello che è stata in tutta
la sua storia e per quello che sono stati questi decenni e decenni
di eminenza chiaramente di questo partito all'interno della nostra
regione... il fatto di vedere un tentativo di rinnovamento era
qualche cosa di estremamente importante.
I titoli sui giornali, a fronte dei miei più sentiti auguri
perché riuscisse a portare avanti effettivamente quel programma di
rinnovamento che lei aveva dichiarato di voler portare avanti, sono
stati subito: "apertura all'Union Valdôtaine" e quant'altro,
ovviamente così non era perché quello che si diceva è: "deve prima
riuscire effettivamente a portare avanti un rinnovamento".
Tantissimi unionisti si sono sentiti offesissimi dalle
dichiarazioni che avevo fatto all'epoca, però forse, con il senno
di poi, gli stessi unionisti che poi oggi hanno riconfermato
l'Union dopo tutto quello che ha passato, proprio grazie al fatto
che lei in effetti nella lista ha tentato di fare un rinnovamento e
qualche cosa ha cambiato, l'hanno premiata, quindi evidentemente
nella stessa Union, anche dopo tutto quello che è successo, dopo
tutti gli scandali e dopo quant'altro, effettivamente una presa di
coscienza in qualche maniera di quello che era accaduto c'è stata
ed effettivamente la sua linea comunque è stata premiata, cosa che
le ho detto privatamente ma che ho detto anche sui giornali.
Detto questo, quindi partendo dalle cose positive, veniamo però
invece a ciò che invece dimostra che questo tentativo di
cambiamento è stato soltanto di facciata, perlomeno fino in questa
fase: è stato di facciata perché politicamente lei ha fatto un
grosso errore dato proprio dalla fretta. Il grosso errore qual è
stato? Il giorno dello spoglio ancora non c'era stato l'esito
definitivo delle elezioni e subito immediatamente siete partiti
pubblicamente con comunicati stampa e quindi articoli su tutti i
giornali. Tradotto era: "che bello, la Lega cattivi, sovranisti,
razzisti, fascisti - e tutti i soliti insulti che ci avete sempre
dato in continuazione - sono all'opposizione e noi tutti quanti
insieme, gli autonomisti", però non avete avuto il coraggio di
presentarvi in una coalizione, almeno quelli di sinistra lo hanno
fatto di mettersi in una coalizione. Voi no, siete andati a
prendere i voti tutti separatamente per poi dire: "ah no, siamo un
gruppo di quattordici perché tanto nel 2021/2022 - sono anni, anni
e anni che sentiamo questa storia - quando sarà, poi vorremmo fare
questa
réunion
fatidica". Questo è un prendere in giro i
Valdostani. E voi comunque che cosa avete fatto? Immediatamente
siete usciti con questi comunicati stampa. I comunicati stampa non
sono dichiarazioni private, non sono delle cose che vengono dette
di soppiatto, hanno un valore e hanno un valore politico.
A quel punto chiaramente le dichiarazioni che sono state rese
dalla sottoscritta sono state le seguenti: bene, noi se si vuole
costruire un Governo stabile che duri cinque anni con una
maggioranza ampia per fare le cose seriamente, soprattutto visto e
considerato il periodo storico che stiamo attraversando, drammatico
sotto ogni punto di vista e soprattutto dal punto di vista
sanitario ed economico, noi ci siamo; se si vuole mettere la Lega
all'opposizione, troverete una Lega agguerrita esattamente come
avete sempre trovato, e ci siamo ritrovati, abbiamo visto benissimo
come sono andate le cose nella scorsa legislatura, e questo perché?
Per una questione di orgoglio? Neanche lontanamente, lo abbiamo
dimostrato mille volte che noi facciamo politica perché siamo
imprestati alla politica, perché siamo persone che arrivano tutte
dalla società civile e perché facciamo politica perché in questo
momento, come cittadini, cerchiamo di dare il nostro contributo per
poter cercare di cambiare le cose e fare del nostro meglio per dare
il nostro apporto come cittadini all'interno di quest'aula. Per che
cosa? Per voglia di andare al potere? Neanche lontanamente, lo
abbiamo dimostrato mille volte quando eravamo al Governo, dopo
poco, nel momento in cui parte della nostra maggioranza non ci
permetteva di andare avanti perché ci avrebbe obbligato a fare
delle scelte in contrasto con la nostra coscienza e con il bene dei
cittadini, abbiamo ribaltato il tavolo e abbiamo detto: bene,
sfiduciateci perché noi certe cose non le facciamo.
Non solo, pur di non tornare al voto sapete benissimo che ci è
stato offerto di fare di nuovo il ribaltone, di riprendere in mano
questa Regione, e la risposta è stata no perché in un Consiglio che
non sta andando assolutamente avanti e non va da nessuna parte ma
soprattutto in un Consiglio che è stato eletto con i voti della
'ndrangheta, e poi le sentenze lo hanno dimostrato, bisogna andare
tutti a casa perché questa non è serietà e questa è la pagina più
buia della storia della Valle d'Aosta. I Valdostani devono decidere
quale sarà il futuro della Valle d'Aosta e che cosa dovrà essere.
Ricordiamo ancora che durante tutta la campagna elettorale, ma già
prima... apertura della campagna elettorale, la dichiarazione della
sottoscritta è stata: è arrivato il momento di deporre le armi
perché il momento storico lo impone e perché soprattutto una volta
che si ridà la parola ai Valdostani, saranno poi i Valdostani a
decidere quello che dovrà essere, e comunque noi facciamo cadere
tutti i veti perché sono cambiate tutte le condizioni rispetto a
prima. Abbiamo combattuto in nome di una Valle d'Aosta diversa,
abbiamo combattuto per dare una dignità diversa alla nostra
Regione, alla politica, alle scelte che si devono fare, adesso però
bisogna iniziare a costruire e bisogna soprattutto pensare alla
situazione della nostra Valle d'Aosta, che è gravissima, e bisogna
poter costruire una maggioranza forte che possa ingranare la marcia
e andare verso un futuro differente soprattutto perché qui la gente
sta male fisicamente, moralmente, economicamente.
Questi quindi sono stati i nostri toni di campagna elettorale;
non solo, noi per tutta la campagna elettorale non abbiamo parlato
di nessuno di voi, noi abbiamo presentato soltanto i nostri
programmi e soprattutto la nostra squadra perché noi partiamo dal
presupposto che, per fare politica, sono bravi tutti a parlare ma
contano i fatti e i fatti da che cosa sono portati? Dalle persone.
Noi quindi abbiamo scelto 35 persone, una più seria dell'altra,
tutte che arrivano dal mondo della società civile che conoscono i
problemi della società civile, non abbiamo accettato cambi di
casacca, ci siamo presentati per quello che siamo: ognuno con la
sua professione, ognuno a ricoprire un settore, e siamo stati
estremamente propositivi, infatti l'elettorato ci ha premiati.
Tutti gli altri, tutti voi, avete passato la campagna elettorale
demonizzando la Lega con i soliti slogan: "fascisti, razzisti,
sovranisti", i soliti insulti, "con loro non si può parlare", tutte
queste sciocchezze. Peccato che non avete capito una cosa, che più
passate il tempo a insultarci e a demonizzarci sempre con questi
argomenti che non hanno nessun senso, più noi cresciamo perché la
gente non è stupida grazie al cielo, la gente ci guarda in faccia,
guarda quello che noi facciamo, guarda quello che noi diciamo,
guarda la nostra storia personale, politica e quant'altro e si
domanda: "ma è vero tutto quello che viene detto? Ma sono fascisti,
razzisti, sono cosa? Di conseguenza, questo modo di fare politica
non vi sta portando da nessuna parte.
Torniamo quindi al punto: allora perché rispondere in questa
maniera? Rispondere in questa maniera per una questione di dignità
ma di dignità non personale ma di dignità rispetto a un mandato che
ci è stato dato da così tanti elettori. Allora, quando tante
persone comunque ti danno la loro fiducia, tu devi avere la dignità
e la schiena dritta per dire: "dovete rispettare e all'epoca
avreste dovuto rispettare quella che è stata la volontà dei
Valdostani". Attenzione, non necessariamente per chiudere un
accordo, ma per essere politicamente astuti e lei non lo è stato;
perché? Perché voi avreste potuto tranquillamente stare zitti in
quel momento, lasciare che la forza politica che indubbiamente con
grande margine ha vinto le elezioni, perché non facciamo i calcoli
dei quattordici dopo, perché non è che tu metti quattordici
pezzettini di tutti quanti e dici: "adesso siamo quattordici",
perché non vi siete presentati come quattordici. Allora avreste
potuto tranquillamente lasciarci fare, avreste potuto far avviare
le consultazioni, dopodiché scaricare la colpa su questi leghisti
cattivi, fascisti, "tanto con la Spelgatti non si può parlare" o
qualsiasi altra cosa, insomma le scusanti le avreste potute tirar
fuori e poi chiudere con gli altri dicendo: "la colpa è della
Lega". Invece no, avete tirato avanti un calcio al pallone
immediatamente mettendoci nell'angolo prima ancora dell'esito delle
elezioni, ma così facendo non avete dato uno schiaffo alla Lega,
perché, ripeto, noi siamo qua e siamo qua a combattere per un mondo
migliore, noi non siamo qua a combattere contro di voi, questa è la
sostanziale differenza! Noi non combattiamo contro le persone, noi
combattiamo per un mondo migliore e siamo degli inguaribili
idealisti. È per quello che non ci siamo mai piegati, è per quello
che noi siamo capaci assolutamente a dialogare e lo abbiamo
dimostrato mille volte e lo abbiamo dimostrato anche nei momenti
più critici: parliamo di quando eravamo in
lockdown
e
quant'altro, quando è il momento di dialogare, lo sappiamo fare, lo
abbiamo dimostrato quando eravamo in maggioranza, perché con i
pezzi di maggioranza che abbiamo perso chiuso, ma con coloro che
sono rimasti con noi in maggioranza e in minoranza con cui abbiamo
lavorato bene, c'è qua il collega Restano, gli altri colleghi li
abbiamo persi per strada ma si riconosce che con loro abbiamo
lavorato bene in maggioranza e in minoranza, noi siamo
assolutamente capaci a dialogare, e poi avete la prova provata del
fatto che noi siamo capaci a dialogare perché noi facciamo squadra.
Noi in sette siamo entrati, in sette siamo usciti, in undici siamo
oggi e tenere insieme una squadra significa essere assolutamente
capaci a dialogare, essere assolutamente capaci a mediare, a
discutere e a trovare delle soluzioni. Questo noi siamo
assolutamente in grado di fare ed è quello che dovrebbe fare una
maggioranza quando lavora in squadra, cosa che non è mai
successa.
Voi quindi che cosa avete fatto? Siete andati avanti, avete
tirato un calcio al pallone avanti, avete detto: "che bello, la
Lega all'opposizione" fregandovene assolutamente degli elettori
valdostani, elettori valdostani che comunque hanno dato un mandato
e quindi il calcio in faccia l'avete tirato a loro e si domandano:
"ma come, perché?". Avete dato l'impressione? Parliamo di
impressione? Ci limitiamo a questo? Di essere degli avvoltoi sulle
poltrone. Siete andati di nuovo a ricostituire la stessa
maggioranza con cui siete andati sotto prima, esattamente la stessa
maggioranza, e vi ricordo in quali condizioni eravate a lavorare la
volta scorsa, perché su tutti i temi critici era un delirio quello
che accadeva in Consiglio. Ricordo che c'era la collega di Rete
Civica che rispondeva al posto degli Assessori, ricordo tutte le
situazioni in cui vi siete trovati a non riuscire assolutamente ad
andare avanti, tanto che su quello ci siete caduti. Dopodiché noi
abbiamo detto: va bene, se si vogliono fare le cose seriamente, noi
ci siamo, però a prenderci in giro no, perché noi siamo delle
persone serie e le cose le facciamo seriamente. Ci potete insultare
in tutta la campagna elettorale ma non ha importanza, questa è la
politica, noi abbiamo a cuore e siamo innamorati perdutamente della
nostra terra, della nostra regione, della nostra gente; di
conseguenza, sopportiamo qualsiasi cosa, sopportiamo qualsiasi
insulto, non c'è nessun problema. Noi siamo sempre pronti a
dialogare ma siamo persone serie, siamo persone che hanno dignità
perché rappresentiamo un movimento, un partito che ha una profonda
dignità e rappresentiamo una quantità enorme di persone che ci
hanno votato e che hanno una profonda dignità e che meritano
rispetto.
Siamo venuti all'incontro perché ci è stato detto: "venite
perché noi assolutamente siamo pronti a parlare, non c'è nessun
accordo chiuso, noi ci siamo". Bene, siamo venuti e abbiamo fatto
un incontro, un incontro di per sé assolutamente proficuo, nel
senso che abbiamo parlato di programmi, abbiamo messo a confronto i
programmi, noi avevamo fatto lo schemino perché siamo dei bravi
studenti, noi ci siamo messi lì e abbiamo studiato. Abbiamo
guardato lo schemino, abbiamo preso tutti i programmi: i programmi
delle forze di maggioranza, di tutti gli autonomisti, i programmi
della Lega e quelli di sinistra. Abbiamo visto tranquillamente che
su tutti i punti salienti, anzi, veramente su tutti i punti, non
c'era nessun problema d'incompatibilità tra i programmi della Lega
e i programmi delle forze autonomiste. Chiaramente non siamo stati
a sottolinearlo ma sapevamo benissimo che c'è invece
incompatibilità totale tra i programmi delle forze autonomiste e
quelli della sinistra ma su punti cruciali, non su punti secondari.
Noi siamo stati zitti e non lo abbiamo detto. Dopodiché abbiamo
parlato di tante altre cose, di tante altre tematiche, di tutte
quelle scemenze che ci vengono imputate di essere razzisti e
quant'altro quando si sa benissimo... ricordo sempre che l'unica
candidata di colore che al Senato della Repubblica abbiamo mai
avuto in Valle d'Aosta l'aveva candidata la Lega, l'avevo candidata
io nel 2013, ma comunque sia ci sono discorsi che qua non è il
momento di approfondire. Si può dire qualsiasi cosa ma non è questo
il momento, ne parleremo. Allora che cos'è successo? Finito
l'incontro ovviamente cosa dite? "Va bene, perfetto, va tutto
benissimo, ci sentiamo la settimana prossima". Da quel momento non
è mai più arrivata una telefonata ma io non avevo nessun dubbio su
questo, infatti voi, grazie al cielo, non mi avete smentita perché
siete partiti in quarta, ripeto, con tutte le dichiarazioni sui
giornali, poi avete fatto la finta di cortesia, noi seriamente
siamo comunque venuti, seriamente abbiamo parlato, siamo stati
propositivi ma, come al solito, ovviamente sapevamo che tanto non
avremmo cavato un ragno dal buco e così è stato.
Avete fatto un'altra cosa e, collega Lavevaz, questo trovo che
sia grave perché voi non sapete giocare di squadra, non sapete
pensare veramente al futuro della Valle d'Aosta, perché, facendo
una maggioranza di questo tipo, sapete benissimo che avrete una
marea di problemi, ma avete fatto anche un'altra cosa che io trovo
non corretta al vostro interno: parlo della questione del collega
Testolin. Vede, lei nel momento in cui è a capo di un movimento,
deve prendersi anche delle responsabilità molto serie nei
confronti: uno, della Valle d'Aosta comunque, a maggior ragione se
diventerà Presidente della Regione, ma nel momento in cui
rappresenta un partito così importante ha delle responsabilità nei
confronti della Valle d'Aosta; due, del suo movimento e, tre, delle
persone che lei ha in squadra ma voi questi ragionamenti non li
fate. Io non ho veramente apprezzato quello che avete fatto ma non
per niente: perché manca il rispetto delle persone. Allora lei
avrebbe potuto, come Presidente, fare due scelte: la prima dire:
"bene, collega Testolin, ci sono di mezzo queste questioni, si
conoscevano tutte le varie questioni; di conseguenza, noi, come
Union Valdôtaine, non riteniamo di poterti investire del ruolo di
Presidente della Giunta perché sono successe queste cose", scelta
numero 1. Scelta n. 2 è quella di dire: "bene, Renzo, tu sei quello
che ha preso più voti, noi riteniamo che assolutamente queste
questioni non siano fondate, quindi vai pure avanti tu a fare il
Presidente della Giunta". Sono due scelte ma la terza non ci può
essere perché non si ammazzano i colleghi di partito, quindi o si
sceglie prima di dire: "no, non è giusto per l'Union, non è giusto
per la Valle d'Aosta perché questo esporrebbe a tante critiche",
oppure si sceglie di portare avanti un nome ma quel nome lo si
porta fino in fondo perché non si pugnalano i colleghi alle spalle!
Di conseguenza, non è che poi bastano gli articoli sul giornale che
tanto si sapeva benissimo che sarebbero usciti, piuttosto che i
colleghi di Rete Civica che escono e dicono le cose che tanto si
sapevano che si sarebbero dette. Allora queste cose non si fanno,
quando si lavora in squadra, si lavora in squadra e ci si protegge
a vicenda e si lavora di gruppo, non è così che si costruiscono le
maggioranze, infatti, quando noi siamo venuti da voi, abbiamo
detto: noi siamo pronti a costruire una maggioranza nel momento in
cui si può veramente lavorare di squadra con i colleghi per andare
avanti.
Il collega Bertin ricordo soltanto che ha sempre parlato tanto
di lotta alla 'ndrangheta, però poi è stato il primo a sostenere, a
correre in soccorso della maggioranza precedente quando invece si
sapeva benissimo in quel momento che la maggioranza era stata
eletta con i voti della 'ndrangheta e che, se non fosse stato per
la Lega, a elezioni non si sarebbe tornati. Siamo noi che abbiamo
rifiutato di riprendere in mano la Regione perché non era
dignitoso. Al collega Bertin ricordo anche che parla tanto di legge
elettorale perché è giusto che ci sia chiarezza per i Valdostani,
che i Valdostani possano scegliere e però, come sempre, ci sono due
pesi e due misure perché le cose valgono solo quando vanno a suo
favore e a favore di quella parte politica e non quando vanno a
favore degli altri, perché noi abbiamo fatto esattamente questo:
noi ci siamo presentati, ci siamo presentati con serietà
dimostrando quelli che eravamo, i nostri programmi indicando anche
un capolista proprio per essere chiari e andare proprio in quella
direzione. Lo abbiamo fatto, però oggi è Presidente del Consiglio
chi appunto lavora e chi dice sempre appunto quello che dovrà
essere il futuro ma ad oggi è ben contento di ribaltare il voto
popolare pur di andare al potere e quindi tutti quelli che non
hanno vinto comunque le elezioni si mettono insieme per arrivare a
un risultato tagliando fuori il primo partito. Non c'è quindi
coerenza in tutto questo, però faccio i complimenti a lui e alla
collega Minelli perché hanno cannibalizzato tutti, hanno
cannibalizzato poi sostanzialmente il PD, sono in cinque, hanno un
Assessore, loro sono in due hanno un Assessore, un Presidente del
Consiglio e sostanzialmente riescono, come al solito, a occupare
poltrone come non ci riesce nessuno. Mi auguro che non
riparalizzino tutti lavori della maggioranza perché siamo in un
momento in cui veramente si dovrebbe andare avanti a lavorare per i
Valdostani ma così non è e così non sarà visti i presupposti.
Faccio i complimenti al collega Carrel perché ha centrato un
punto che avrei voluto dire io: proprio il discorso della
riorganizzazione, non era certo questo il momento di mettere mano
all'organizzazione della macchina amministrativa, questo è stato
l'errore più grosso che avete fatto ma l'avete fatto stravolgendo
di nuovo tutto l'impianto perché dovevate soddisfare gli appetiti
di tutti coloro che dovevano avere il loro pezzo di poltrona,
quindi anche tutti gli schemi sono stati costruiti
ad
personam
per soddisfare gli appetiti, però questo, soprattutto
in un periodo di emergenza Covid, sarà un vero disastro, il
disastro più grosso come ha ben sottolineato il collega Carrel.
Io quindi le dico questo, collega Lavevaz, le faccio sicuramente
un grosso in bocca al lupo, come le ho sempre fatto comunque,
perché ricoprire quella poltrona le assicuro che non è facile nel
momento in cui non si vive il potere come un obiettivo ma lo si
vive come un servizio, perché, quando lo si vive come un servizio,
ogni giorno ci si domanda se si sta facendo la cosa giusta, ogni
giorno si va a dormire con mille dubbi, con mille preoccupazioni,
perché si sente addosso il peso di tutte le persone che credono in
te, che ti hanno dato fiducia e anche di tutti coloro che invece
non ti sopportano, che ti combattono, che ti odiano ma che non ha
importanza ma che tu rappresenti e per cui tu devi lavorare facendo
l'impossibile per dare loro delle risposte, agli uni come agli
altri. Il peso sulla coscienza sarà pesante da parte di tutta
questa maggioranza perché se già è un periodo difficilissimo, se
già comunque governare nel momento in cui non lo si fa con soltanto
la smania di potere e del vivere la propria rielezione, cosa che
invece molti purtroppo fanno e molti anche che lei si trova ad
avere in maggioranza, nel momento in cui si fa una scelta di questo
tipo andando comunque contro il volere di tanti Valdostani, diventa
ancora più pesante perché è stata fatta una scelta calibrata, una
scelta volontaria fatta da subito di comunque escludere il primo
partito in Valle d'Aosta e nella maniera più brutale, neanche con
furbizia, con sotterfugi, no, nella maniera più brutale prima
ancora della chiusura dello spoglio.
Il peso quindi sarà ancora più pesante e la responsabilità che
vi siete presi sarà ancora più pesante. In ogni caso le dico,
Presidente, Presidente dell'Union e futuro Presidente della
Regione, che le auguro veramente di portare un cambiamento che fino
a questo momento se per una parte l'aveva fatto... al momento
invece è la cosa più importante perché adesso si gioca con la vita
dei Valdostani, si gioca con il futuro della Valle d'Aosta e i
metodi invece sono stati purtroppo veramente i peggiori della
restaurazione peggiore, però le auguro di riuscire a fare comunque
un buon lavoro, perché chi è innamorato di questa Regione e chi è
innamorato di questa terra e chi pensa soltanto al futuro della
nostra gente, non può che augurarsi che lei possa fare il meglio
possibile e che ci riesca a traghettare fuori da questa
situazione.
Chiaramente la nostra sarà un'opposizione che terrà conto del
momento, che terrà conto della situazione ma sarà un'opposizione
assolutamente ferma.
Presidente -
Non vedo altri colleghi prenotati. Invito
chi vuole intervenire a prenotarsi. Ha chiesto la parola il collega
Aurelio Marguerettaz, vicepresidente del Consiglio, ne ha
facoltà.
Marguerettaz (UV) -
È finita la campagna elettorale e
oggi quest'Aula ha un compito molto serio, molto importante che
deve affrontare con grande responsabilità ed è quello di
amministrare una Regione e di dare delle risposte alla nostra
comunità. Senza piaggeria ritengo che gli interventi che sono stati
fatti sono tutti da ritenere, sono interventi preziosi, sono
interventi di cui sicuramente terremo conto. Ovviamente non
sfuggirà a nessuno che il compito dell'opposizione è un compito, da
un certo punto di vista, semplice perché è sufficiente andare sul
territorio, raccogliere i punti critici e venire in quest'aula a
rappresentarli, ed ecco perché dico che sono interventi preziosi:
perché si mette a fattor comune quello che deve essere migliorato.
Un conto ovviamente è mettere sul tavolo quelli che possono essere
i problemi, un conto è quello rappresentato dalla soluzione. Per
definizione le risorse non sono illimitate e quindi bisogna cercare
di dare delle risposte in modo progressivo.
Ora, nell'apprezzare tutti gli interventi, nessuno escluso, non
possiamo non individuare i toni e gli approcci perché vede, collega
Spelgatti, nel massimo rispetto che ognuno ha in quest'aula del
proprio collega, i suoi toni e le sue parole sono perfettamente
coerenti con la campagna elettorale della Lega. Potrebbe essere per
lei un motivo di vanto ma vede, quando siamo in quest'aula e siamo
chiamati a dare delle soluzioni, dire: "siamo in guerra, siete
degli avvoltoi, dite delle scemenze" non credo sia un atteggiamento
proficuo. Capiamo lo stato d'animo, capiamo sicuramente quello che
può essere un sentimento di fondo, non sono io a dare delle lezioni
ma, da questo punto di vista, noi crediamo che il confronto, senza
utilizzare la clava, sia proficuo: ecco perché credo valga la pena
- torno a dire - sottolineare i problemi ma dal punto di vista
metodologico fare dei ragionamenti che sono costruttivi. Vede, può
darsi che a volte le rappresentazioni giornalistiche vengano date o
vengano interpretate in un determinato modo.
Quando lei parla del nostro collega Testolin, a cui va tutta la
nostra riconoscenza e tutta la nostra stima, introduce un
argomento, e la ringrazio, che mi permette di fare forse chiarezza.
Noi abbiamo chiesto una disponibilità al collega Testolin che
ovviamente, in virtù dei suoi risultati, era colui che l'elettorato
aveva premiato, è una disponibilità. Allora siccome nell'Union
esiste il gioco di squadra, esiste il movimento prima degli
interessi personali e Testolin ha preso più voti non essendo
capolista ma ha preso più voti perché è stato scelto all'interno di
una classifica. Non era qualcuno su cui la mano del Signore era
stata posata, era uno che molto umilmente si era messo in
discussione. Dopodiché, essendo un governo dove non c'è la
possibilità di imporre ma si deve concordare, all'interno di una
squadra si sono fatte delle valutazioni e in modo encomiabile il
collega Testolin, nel momento in cui la discussione ha portato a
fare delle valutazioni, ha detto: "io non voglio essere un problema
per l'Union Valdôtaine, io non voglio essere un problema per questa
maggioranza" e per il bene della coalizione e soprattutto del suo
movimento ha fatto un passo indietro, un passo di lato. È l'esatto
contrario quindi, non c'è nessuna pugnalata e non c'è nessun
atteggiamento pavido.
Vedete, qualcuno nell'ambito delle sue valutazioni ha fatto più
volte riferimento al risultato numerico delle elezioni e, mi
perdoni, noi non vogliamo essere né astuti, né fare stratagemmi,
noi abbiamo fatto il nostro percorso. Amici della Lega, ma qualcuno
vi ha impedito di fare le consultazioni? Noi abbiamo fatto il
nostro percorso, voi potevate fare altrettanto, nessuno vi ha
impedito. Da questo punto di vista, dal giorno dopo delle elezioni
tutte le organizzazioni e tutti i movimenti potevano muoversi in
grande libertà, non è che uno esclude l'altro. Noi abbiamo fatto il
nostro percorso, quindi noi non abbiamo escluso nessuno, noi
abbiamo fatto il nostro percorso e ovviamente abbiamo iniziato a
dialogare, è stato anche ricordato, con le forze politiche con le
quali c'era stato un accordo nella precedente legislatura ma nulla
vi ha impedito di ragionare.
Dopodiché sull'aspetto numerico io vi faccio semplicemente
ricordare che nella precedente legislatura non era mica la Lega ad
avere il massimo dei voti, avevate 10 mila e qualche cosa e noi ne
avevamo 12 mila. Il primo partito la precedente legislatura quindi
era dell'Union Valdôtaine. Il collega Manfrin dice di no ma
possiamo andare a vedere, se qualcuno può andare a vedere il numero
dei voti, vedrà che i Consiglieri erano gli stessi ma i voti no. Da
quel punto di vista, quindi, la volta scorsa è accaduto quello che
oggi voi ritenete sia un vulnus ma, da questo punto di vista,
vedete, le maggioranze non è che si formano sulla base dei voti di
una singola forza, le maggioranze si formano attorno ai
progetti.
Allora sicuramente il nostro progetto ben lungi - e su questo
possiamo fare sicuramente ammenda - da essere perfetto, sicuramente
siamo in una logica di
work in progress,
cioè siamo in una
logica dove le cose che abbiamo scritto andranno valutate, andranno
implementate. Ci sono delle cose che non sono state inserite ma lo
prendo così come spunto. Il collega Brunod dice: "ma lo sci
alpinismo...", ma c'è una legge su questo: la n. 3, ci sono dei
contributi, c'è un percorso, già ci sono delle attività dove c'è il
sostegno: c'è il sostegno al centro sportivo Esercito, c'è un
sostegno agli agonisti, c'è un sostegno per le associazioni, non
c'è un foglio bianco. Il nostro ordinamento quindi ha una serie di
attività che sono già... poi potremmo discutere, miglioriamole,
mettiamo più risorse ma questo sta nel dialogo che avremo in
occasione della costruzione dei bilanci.
Ora, quando parliamo di risultato anche elettorale, senza avere
la presunzione di fare nessuna valutazione perché l'argomento
sovranismo, l'argomento centralità credo valga la pena di essere
discusso e analizzato. Ora, amici della Lega, avete avuto un
risultato che è sicuramente importante, siete il primo partito in
Valle d'Aosta ma qualcuno di voi ha valutato che dei 15 mila e
rotti voti ci sono quasi 7 mila voti senza preferenze? Io non ho la
verità in tasca, posso immaginare, posso fare delle valutazioni ma
questi hanno votato voi o hanno votato Salvini? Perché se voi
andate a vedere, il maggior numero dei voti senza preferenze sono
patrimonio del vostro partito e non a caso nella vostra campagna
elettorale avete chiamato a sostegno i
leader
nazionali, i
leader che la popolazione vede in televisione. L'Union Valdôtaine
forse ha fatto un azzardo: noi abbiamo espresso una lista di 23
persone, 23 persone che avevano un percorso politico specchiato, un
percorso politico che nessuno ha messo in discussione. Quando c'era
la campagna elettorale, si diceva: "l'Union è morta". All'inizio
addirittura: "se arriva al quorum", poi "se ne prende tre, ne
prende quattro", ne abbiamo presi sette. Ora, quando qualcuno dice:
"ma abbiamo messo dei candidati dalla società civile", ma noi li
abbiamo messi da Marte? Ma avete visto il curriculum e i profili di
questi 23? Io parlo per l'Union Valdôtaine. Qua sembra che
qualcuno... e qua, per certi versi, posso fare delle similitudini
con una parte della sinistra che si considera il meglio e gli altri
tutti dei paria, degli intoccabili. Allora io credo che qua tutti
abbiamo la stessa dignità e i candidati che ha espresso l'Union
erano dei candidati con un percorso, un profilo dignitoso e
rispettabile e, in virtù di questo, abbiamo raccolto un consenso.
Mi permetto di dire che il consenso è stato raccolto senza
l'intervento di leader nazionali, senza l'
imprimatur
,
perché, con la grazia che lo contraddistingue, il collega
Segretario dice: "questo è il Governo Zingaretti". Noi con
Zingaretti non abbiamo mai parlato. Zingaretti non l'abbiamo mai
fatto venire, noi abbiamo fatto una campagna elettorale molto
pulita, molto trasparente, non abbiamo mai avuto nessun leader che
è andato a sponsorizzarci né a Porta a Porta, né sulle reti RAI, né
sulle reti Mediaset. Abbiamo fatto una campagna elettorale in Valle
d'Aosta.
Ora, non voglio tediarvi di più ma lo spirito che ci deve un po'
ispirare è quello della collaborazione ma non perché abbiamo
bisogno di voti, non perché abbiamo bisogno di un sostegno, ma
credo che per il bene della Valle d'Aosta si debba mettere in atto
un confronto, anche duro, sui contenuti qualora divergano le
posizioni ma un contributo che deve essere fattivo. L'amico e
collega Planaz ha parlato del lupo, ma è ovvio che il problema del
lupo è un problema che abbiamo tutti, quindi, quando si parla di
contrasto, contenimento del lupo, dobbiamo fare un ragionamento che
non sia solo un proclama ma metta sul tavolo una soluzione
fattibile perché se qualcuno di noi dice: "bisogna sparare al
lupo", dice una cosa che può piacere alla pancia ma sapete
benissimo che è una cosa che oggi non si può fare. Dobbiamo quindi
trovare delle soluzioni che consentano di dare delle risposte ai
nostri agricoltori, che sicuramente soffrono la presenza di questo
predatore: ecco perché il ragionamento che viene fatto è un
ragionamento che noi sentiamo, il problema è cercare di trovare una
soluzione senza fare slogan, senza fare facile populismo. Ecco
perché con l'imperfezione di cui siamo consapevoli di questo
programma... d'altra parte, ogni programma, come ogni progetto è
migliorabile e perfettibile, quindi raccogliamo tutte le vostre
considerazioni ma non vorrei più sentir parlare di guerra perché
vedete abbiamo distinto i due momenti: la campagna elettorale e
l'amministrazione, ma se io faccio una campagna elettorale dove
cerco di far saltare tutti i ponti e dove dico che il mio
interlocutore politico è il peggio del peggio, diventa poi
difficile, non impossibile, difficile dialogare.
Qualcuno di voi ha detto che la legislatura è lunga, io credo
che si debba avere come traguardo il 2025 immaginando tutti noi di
arrivare al 2025 e proprio per amor proprio dire: ho fatto qualcosa
per la Valle d'Aosta, ho migliorato la condizione della mia
comunità, ho cercato di risolvere dei problemi e questo non si
ottiene con le guerre ma con il dialogo.
Presidente -
Ha chiesto di poter intervenire la collega
Erika Guichardaz ma si è persa la connessione, quindi se c'è
qualche altro intervento nel frattempo, così non abbiamo tempi
morti. Chiedo quindi ai colleghi che vogliono intervenire di
prenotarsi, altrimenti credo che dovremo fare una piccola
interruzione perché è diritto della collega Guichardaz di
intervenire. Il collega Caveri ha chiesto di poter intervenire, ne
ha facoltà.
Caveri (VdA Unie) -
Ce n'est pas facile, comme
d'habitude, prendre la parole au commencement d'une législature. Il
y a encore des choses un peu empoisonnées: quand on se retrouve, on
est encore réchauffés par les événements. Tout compte fait, ce qui
est important aujourd'hui c'est de réfléchir sur notre communauté
et sur le fait que l'ensemble des éléments qui nous touchent,
surtout à travers cette pandémie, nous obligent à avoir une
attitude sérieuse et à réfléchir sur l'espèce de point à la ligne,
au moins pour ce qui est du monde autonomiste. Quand on parle du
monde autonomiste, il faut être fiers de notre passé. Est-ce qu'il
y a eu des éléments négatifs ? Est-ce qu'il y a eu des moments
sombres ? Est-ce qu'il y a eu des personnalités qui ont pesé
négativement sur l'image de la Vallée d'Aoste ? Bien sûr que oui,
mais si aujourd'hui existe une différence politique vis-à-vis des
autres Régions italiennes c'est justement parce que nous avons une
histoire autonomiste qui nous a portés à avoir des différences et,
en effet, à avoir un Conseil de la Vallée. C'est là la grande
différence, quand on pense que la première Assemblée législative a
été la Sicile et tout de suite, ce n'était pas encore législative
mais administrative, notre la Vallée d'Aoste et tout cela s'est
passé en 1945. C'est une origine que nous revient de l'histoire. Il
y avait des gens qui avaient des positions politiques différentes
quand il y a eu la naissance de l'Union Valdôtaine en 1945. Nous
sommes les héritiers de ce message politique. C'est vrai qu'il y a
eu dans les années des grandes difficultés à l'intérieur du monde
autonomiste, c'est la raison pour laquelle aujourd'hui on est
dispersés : il y a quelqu'un d'un côté, quelqu'un de l'autre. Je
voudrais apprécier cet effort politique qui a été fait juste après
les élections, parce que si on discute que des programmes, si on
discute que des questions personnelles, c'e de nous réunir avec le
rôle que chacun de nous aura à l'intérieur de cette Assemblée.
Est-ce qu'il y a aujourd'hui, dans le monde autonomiste, un projet
politique ? On l'a signé. On s'est donnés pour l'automne 2021
l'idée de nous retrouver et, quand on parle de l'opinion publique,
chacun évidemment regarde l'opinion publique avec ses lunettes. Nos
lunettes c'est un désir de la part du monde autonomiste valdôtain,
des électeurs du monde autonomiste valdôtain de trouver une
synthèse.
So bene che in politica c'è una dialettica tra maggioranza e
opposizione, questo è il sale della democrazia, per fortuna, è
così, è giusto che ciò avvenga perché, laddove non c'è confronto,
laddove non c'è scontro, non c'è democrazia e quindi non bisogna
stupirsi se specialmente all'inizio della legislatura, come dicevo
all'inizio, ci sono argomenti e temi che in qualche maniera fanno
le scintille. Penso però che questo momento di urgenza e questo
momento di emergenza di cui non conosciamo ancora i contorni,
perché sarebbe semplice dire: "tra tre mesi è finita, tra sei mesi
non ci sarà più", noi siamo in una realtà nella quale, per far
fronte ad un'emergenza, oggi l'Italia di cui facciamo parte si sta
gravemente indebitando e non sta indebitando solo le nostre
generazioni ma le generazioni dei nostri figli e dei nostri
nipoti.
Allora la nascita di un Governo che è sempre un elemento
complesso passa attraverso delle scelte, in questo caso la scelta
che io ritengo prioritaria nell'illustrare a quest'Aula è il
desiderio dei quattordici di guardarsi negli occhi, di superare
delle diversità, delle incomprensioni, talvolta anche dei malumori
derivanti dalla memoria del passato per ricostruire un'area
autonomista sinora troppo divisa che ha valori e idee di cui
personalmente sono orgoglioso. Lo ripeto: io non posso accettare
che si faccia del mondo autonomista tutta un'erba un fascio. Se c'è
stata malaerba, lo sappiamo, non è accettabile una continua
strumentalizzazione delle vicende giudiziarie, ci sono dei pesi e
delle misure diverse a seconda degli episodi che le diverse
giurisdizioni stanno trattando, bisogna sempre aspettare l'esito
definitivo perché non può esistere un garantismo a corrente
alternata a seconda delle convenienze politiche.
Io penso che la partenza di questa legislatura, come dicevo, in
un clima difficile, obblighi l'intera Assemblea regionale a una
riflessione che va per un attimo al di là della politica,
de la
politique politicienne
mi viene da dire. Noi dobbiamo
riflettere non solo sull'efficienza del Governo regionale, dobbiamo
riflettere sulla Politica e lo dice una persona che per alcuni anni
è stata fuori per una scelta personale che mi ha permesso anche di
vedere, dopo una lunga militanza politica, le nostre istituzioni e
la crisi profonda in cui si trovano, crisi di rappresentanza e
crisi anche di funzionamento. Il Consiglio Valle nasce
principalmente come organo legislativo, noi siamo un Parlamento,
non ci hanno chiamato Parlamento regionale, il nostro Statuto non è
stato chiamato Costituzione regionale per una serie di questioni
giuridiche affrontate nel corso della Costituente, però oggi
dobbiamo tutti assieme riappropriarci di questo e non è un modo per
addolcire la pillola rispetto alla giusta necessità di essere
muscolari gli uni e gli altri rispetto alle proprie posizioni
politiche. Quando si effettuano delle scelte politiche, ci sono dei
vincitori, dei vinti, poi ognuno può dirla come vuole, vincitori e
vinti ci fa tornare a quel linguaggio guerresco che personalmente
non condivido, io non ho mai avuto in politica dei nemici, ci
possono essere degli avversari con cui ci si confronta e forse la
logica dei prossimi anni sarà quella invece tutti assieme di
affrontare dei temi salienti che il presidente Lavevaz ha elencato.
Se mancano dei punti, è possibile, questi punti verranno aggiunti,
mancano degli elementi interessanti che in qualche maniera ci
proiettino verso il futuro. Io personalmente resto convinto che uno
dei compiti di questa legislatura, semmai ci si riuscisse, dovrebbe
essere quello di ottenere, lo ha detto Lavevaz, la famosa intesa
con lo Stato per poter avere un nuovo Statuto di autonomia che non
sia quello che è rimasto oggi e che si rifà ovviamente a un clima
economico e sociale del 1948, quindi del tutto diverso da quello
attuale.
Il mio auspicio quindi è che ci possano essere dei punti a capo
specialmente laddove le materie, mi riferisco in particolare a
riforme istituzionali, obbligano a uscire dal perimetro ristretto
di una maggioranza ma obbligano con le leggi statutarie a fare
delle scelte di fondo molto molto importanti per il futuro della
Valle.
È il mio un intervento conciliante? No, non è un intervento
conciliante, ognuno di noi ha nel corso della campagna elettorale
avuto delle sgradevolezze, io stesso me ne sono ritrovata una sul
capo ma oggi si tratta, nel rispetto, lo ripeto, della dialettica
politica e dell'esistenza... che, lo ripeto, è il cuore della
democrazia, chi ha responsabilità di governo... esiste la
responsabilità di chi dall'altra parte all'interno della medesima
Assemblea deve invece giocare la partita di voler governare dopo,
perché questa è l'alternanza che in qualche maniera è il cuore di
un sistema che funziona.
La mia speranza quindi è proprio questa: che si possa anzitutto
nel mondo autonomista creare quei ponti che forse in passato troppo
spesso abbiamo costruito e poi si sono sgretolati e credo che
questo farebbe parte di una tradizione politica di cui, lo ripeto,
sono fiero perché errori ce ne sono stati ma senza un mondo
autonomista vivo di cui siamo eredi, oggi probabilmente l'autonomia
valdostana, così come la conosciamo, non esisterebbe. Basta fare un
salto nelle vallate alpine dove l'autonomia non si è sviluppata per
capire come vivono le difficoltà e tutti i disagi che in qualche
maniera sono derivati dall'assenza di quella autonomia alpina che
era incarnata nella Dichiarazione di Chivasso del dicembre del 1943
e che in pochi luoghi sulle Alpi si è realizzata.
Presidente -
Finalmente la tecnica ci ha soccorso, quindi
possiamo dare la parola alla collega Erika Guichardaz, prego.
Guichardaz E. (PCP) -
Chères collègues et chers
collègues, c'est pour moi un honneur faire partie de ce Conseil
régional.
È per me molto emozionante prendere la parola e rappresentare il
Progetto Civico Progressista. Qualcuno oggi ha detto che questo
nome lo fa rabbrividire, invece a me mi riempie di orgoglio perché
è un progetto che è riuscito a mettere insieme persone e
sensibilità diverse ma unite dagli stessi valori. Nel ringraziare
quindi gli elettori che ci hanno dato fiducia vorrei dire che noi
prendiamo l'impegno di portare avanti con serietà quanto abbiamo
proposto e dare la loro voce, portare la loro voce in questo
Consiglio regionale. Cercheremo inoltre di coinvolgere anche tutti
quei cittadini che hanno deciso di non dare il loro voto, perché
molto probabilmente la politica li ha delusi e anche quelle persone
che, per motivi diversi, non si sono trovate ad avere i loro
partiti di appartenenza. La levatura morale e culturale e
l'esperienza del presidente Bertin sono sicuramente ottimi segnali
per rispondere a questa esigenza e per ridare centralità al
Consiglio regionale.
L'emergenza sanitaria investe tutti noi di una grande
responsabilità, i Valdostani ci chiedono di lavorare, di essere una
maggioranza coesa e aperta al dialogo con tutte le forze che
vogliono contribuire e mi dispiace che qualcuno oggi ha
sottolineato che non ci può essere un dialogo con noi. Da
Amministratore comunale, io con quelle persone ho dialogato e anche
con piacere, quindi spero che quanto è stato detto sia solo stato
fatto in un momento di rabbia ma non perché lo si creda
veramente.
Inoltre vorrei dire che questa legislatura ha bisogno di... il
presidente Lavevaz, come tutti noi che nella nostra esperienza
abbiamo fatto gli amministratori comunali, è sicuramente la persona
giusta. È inoltre persona dotata di grande pacatezza e, com'è stato
ricordato nei vari interventi, è una persona abituata al dialogo
con gli altri.
Permettetemi poi di fare una considerazione che nessuna prima di
me ha fatto: in questo Consiglio regionale ci troviamo con solo
quattro donne elette, è sicuramente un problema di rappresentanza a
cui dovremo porre sicuramente rimedio. L'equità di genere nella
rappresentanza pubblica è fondamentale per decifrare e rispondere a
tutte le esigenze della società e dovremo cercare fra l'altro di
rimuovere quelle resistenze culturali che purtroppo caratterizzano
ancora la nostra società. Ho sentito parlare di combattere, ho
sentito parlare di un progetto di sinistra anti valdostano; ebbene,
me si valdotena
[traduzione letterale dal patois: io sono
valdostana], ho sposato un Walser, quindi con piacere ho sentito
anche la sua lingua in questa sede consiliare e quindi vorrei dire
di stare tranquilli, la mia valdostanità è indipendente da
qualsiasi altra cosa e credo che non debba essere messa in dubbio
solo per la mia appartenenza politica.
Ricordo che siamo uniti da grandi valori e fra questi
sicuramente c'è l'amore per la nostra terra. Qualcuno poi ha
parlato di affinità ideologiche; bene, io credo che con i partiti
autonomisti con cui stiamo costruendo questa maggioranza vi siano
grandi affinità valoriali e questo lo abbiamo visto in tutti questi
incontri che abbiamo fatto ma lo abbiamo visto in tutti gli anni
che abbiamo lavorato insieme.
Auspico quindi che il dibattito sia corretto come lo è stato
quest'oggi, che si lavori con serietà nelle Commissioni,
naturalmente ognuno con le proprie idee, ci mancherebbe, ma con
serietà, quindi auguro a tutti voi una buona continuazione e un
buon lavoro perché credo che è di questo che abbiamo bisogno, è di
questo che ha bisogno la Valle d'Aosta.
Presidente -
Ci sono altri interventi? Chiedo ai colleghi
di prenotarsi se vogliono intervenire. In assenza di interventi,
dovremmo dichiarare chiusa la discussione. Chiedo anche se c'è
magari disponibilità a una volontà di una replica da parte del
candidato Presidente. Se non ci sono interventi, invece chiudiamo.
Ha chiesto di intervenire la collega Nicoletta Spelgatti, ne ha
facoltà. È il secondo intervento.
Spelgatti (LEGA VDA) -
Vede, collega Marguerettaz,
qualche risposta vorrei dargliela perché mi chiedo se lei ha
veramente ascoltato quello che io ho detto e l'intervento che ho
fatto o se ha voluto estrapolare, come siete soliti fare, due
termini utilizzati all'interno di un discorso che avevano un certo
senso inseriti all'interno di un discorso per cercare, come al
solito, di sminuire e di tentare di ridicolizzare quello che poteva
essere il mio intervento. Sicuramente io non parto dal presupposto
di fare interventi intelligenti e di dire cose sensate, però
perlomeno chiedo l'onestà intellettuale di ascoltare veramente
quello che si dice, perché già questo succede sui giornali dove i
giornalisti estraggono dei titoli da un contesto più ampio e devono
fare il titolo e quindi uscire attaccandosi a determinate parole,
però questo non può succedere all'interno di un'aula dove si
sentono i toni, dove si vede ampiamente tutto quello che è il
discorso complessivo e quindi ci va anche onestà intellettuale in
tutto questo.
Venendo al discorso delle preferenze, sì, ci tengo a darle una
risposta. Noi abbiamo raccolto esattamente i frutti del lavoro che
abbiamo fatto, cioè il lavoro di squadra. Siccome noi i voti li
siamo andati a prendere solo ed esclusivamente esattamente come
abbiamo fatto in tutte le campagne elettorali da quando siamo
partiti e cioè da pochissimo tempo a questa parte visto che la
prima lista della Lega in Valle d'Aosta c'è stata nel 2015 con le
elezioni comunali dove abbiamo fatto due Consiglieri comunali di
opposizione, dopodiché 2018 abbiamo fatto sette Consiglieri e
adesso siamo passati a undici Consiglieri... noi i voti li siamo
sempre andati a prendere presentando una squadra e stando sempre
sul territorio, facendo una quantità enorme di comizi in cui non
c'è stato un solo dei nostri candidati che abbia detto: "votate
me", perché il lavoro che noi facciamo è sempre un lavoro di
squadra. In ogni comizio... ne abbiamo fatti una quantità enorme,
solo per le regionali almeno due al giorno ma poi c'erano tutti gli
altri appuntamenti, al di là dei comizi, nei mercati, quant'altro e
tante altre iniziative e siamo andati in qualsiasi vallata cercando
di arrivare ai Comuni più sperduti, non aveva nessuna importanza
con quante persone avremmo parlato, però abbiamo portato le
persone, abbiamo portato la squadra e a ogni nostro comizio tutti i
nostri candidati presenti in quei singoli comizi parlavano e
facevano la loro esposizione rispetto ai nostri programmi, alle
nostre idee e per presentare ciò che è la Lega. Questo è il segreto
del nostro successo! Noi i voti li raccogliamo solo così, solo ed
esclusivamente così, anche perché il nostro modo di fare politica è
esattamente questo ed è il mondo che noi sogniamo, un mondo
politico completamente differente ed è il modo di far politica che
pensa veramente al futuro della Valle d'Aosta e che pensa non alla
rielezione del singolo Assessore, del singolo Presidente, ma che
pensa al bene complessivo di tutti quanti. Non ci sono quindi
promesse, non ci sono posti dati per accaparrarsi dei voti, tutti
dei metodi che noi combattiamo.
Ebbene sì, utilizzo sempre spesso e volentieri questo termine
che definite guerresco "combattere" e lo utilizzo da donna, quindi
direi che dovrebbe fare molta meno paura, non solo visto e
considerato che sono donna, sono madre e tutto quello che faccio lo
faccio per il futuro dei miei figli e dei figli di tutti noi perché
dobbiamo veramente combattere per un mondo differente, per dare un
futuro in questa terra ai nostri figli perché la smettano di dover
scappare perché abbiano dei posti di lavoro, perché possa esserci
un mondo dove c'è meritocrazia, dove non va avanti l'amico, l'amico
dell'amico o il collega di partito. Quindi sì, per ottenere questi
risultati, bisogna combattere ma combattere che cosa significa?
Significa sparare in testa agli avversari? No di certo, significa
avere dei problemi e tentare di fare del male agli avversari? No,
soprattutto perché non ci sono avversari, c'è un sistema. Allora si
combatte contro un sistema, questo è poco ma sicuro, le persone
sono un altro discorso. Con le persone si dialoga e noi lo abbiamo
dimostrato di saperlo fare, di saper dialogare e, ripeto, la prova
provata di tutto ciò è come viene costruita la Lega e quanto sta
crescendo e quante persone continuano ogni giorno di più ad
arrivare in Lega e se arrivano in Lega, è perché noi siamo capaci a
parlare, siamo capaci a dialogare, siamo capaci a confrontarci. Il
nostro tentativo è sempre stato quello di dialogare, dipende su che
cosa si deve dialogare, su quali metodi bisogna dialogare, perché
se noi dobbiamo dialogare per decidere cosa fare e quali scelte
politiche prendere in nome del bene veramente della Valle d'Aosta e
ci sono più opzioni sul tavolo... non avete mai avuto problemi a
dialogare né con la Lega, né con me. Se poi dobbiamo dialogare su
altre questioni che vanno al di là delle nostre possibilità di
coscienza e soprattutto su quello che abbiamo detto ai Valdostani
che avremmo fatto, noi non ci stiamo.
Combattere è detto da una donna che certamente non ha mai fatto
male a nessuno in vita sua, che non fa paura a nessuno ma che dice
che, quando tu ami, come ha detto il collega Distort, profondamente
qualche cosa, combatti in nome di valori, combatti in nome di un
mondo migliore, combatti in nome di un futuro differente e
chiaramente devi lottare per poter resistere a un sistema. Se vuoi
cambiare le cose, devi lottare e, ripeto, non significa fare del
male all'avversario. E, attenzione, parla la stessa persona - non
l'ho mai detto perché io non sono una che si lamenta mai e
soprattutto che non si piange mai addosso e patisco poco - che,
quando era Presidente, da parte del vostro partito ha ricevuto
sempre e comunque degli attacchi inqualificabili, pesantissimi,
quindi di che cosa stiamo parlando? Non è lo stesso trattamento che
io stessa riservo al collega Lavevaz a cui comunque ho sempre
riconosciuto quelli che sono stati i meriti e a cui faccio gli
auguri di poter comunque lavorare correttamente e con cui non mi
pongo con quella ostilità e con quella cattiveria che invece voi
avete sempre dimostrato.
Cerchiamo quindi di riportare veramente nei ranghi di quello che
sono le cose... la verità delle cose, cerchiamo di ridare un senso
a tutte le cose perché comunque, ripeto, fuori da qua i Valdostani
vedono esattamente quello che succede e se veniamo comunque
premiati e se siamo stati premiati nonostante tutto il sistema ci
sia venuto contro, nonostante voi abbiate fatto tutta una campagna
contro la Lega: "la Valle d'Aosta non si lega", questo non era uno
slogan vostro, nonostante i tentativi di fare, nel momento in cui
noi scendiamo in piazza, delle contromanifestazioni per toglierci
la parola, non sto parlando del vostro gruppo ma del resto della
vostra maggioranza, di una bella parte della vostra maggioranza,
quindi tutta la campagna elettorale di tutti quanti è stata contro
la Lega e, quando ha riportato prima le parole "dite scemenze"...
io avrei detto: dite scemenze? Stavo dicendo una cosa, stavo
dicendo che quando veniamo accusati e tutta la campagna elettorale
viene fatta dicendo: "perché voi leghisti, sporchi leghisti,
fascisti, razzisti...", eccetera, dico: i Valdostani non sono
stupidi e queste sono scemenze. Se poi si vuole estrapolare per
dire: "i toni della Spelgatti sono sempre troppo duri", allora
ragazzi miei di che cosa stiamo parlando?
Noi quindi le preferenze di Lega come lista non le prendiamo
perché non siamo cercatori di voti, noi appunto abbiamo fatto un
gioco assolutamente di squadra. Sicuramente avrete avuto delle
persone a voi vicine che sono venute in qualche occasione a vedere
i nostri comizi, giusto per vedere che cosa accadeva, e sfido
chiunque di trovare una sola persona che abbia detto in un comizio:
"io sono tizio, votatemi". C'è stato spazio, ripeto, per tutti, e
la nostra campagna elettorale è stata improntata sulla squadra ed è
per questo che noi prendiamo i voti come squadra.
Voi, tra l'altro, avete fatto pochissimi comizi, quindi ci vuole
anche coraggio ad andare in mezzo alla gente, a stare in mezzo alla
gente e metterci la faccia, essere pronti a dover rispondere a
qualsiasi domanda, a qualsiasi critica, a qualsiasi accusa possa
essere fatta dalle persone che vengono giustamente ad ascoltarti.
Quando tu ti metti sempre a confronto con la gente, con la piazza e
con le persone ovunque, nei mercati, vuol dire che sei pronto a
guardare le persone negli occhi e ad affrontare anche qualsiasi
critica con la coscienza pulita di colui che cerca di fare del
proprio meglio ogni giorno e che è pronto ad accettare qualsiasi
critica, anche perché le critiche servono sempre per migliorare e
soprattutto perché nessuno ha la verità in tasca, nessuno ha la
scienza infusa e ognuno deve sempre imparare e soprattutto per
imparare bisogna ascoltare tutte le persone, anche quelle che ti
criticano perché dalle critiche magari puoi trarre i migliori
insegnamenti e poi, nel momento in cui invece tu ritieni di aver
fatto delle scelte comunque corrette, puoi guardare in faccia le
persone e dire: io coscientemente ho fatto questa scelta perché lo
ritengo giusto per questo questo e quest'altro.
Poi c'è chi approva queste scelte e chi invece queste scelte le
contesta giustamente perché altrimenti ci sarebbe il pensiero
unico, per fortuna, in una democrazia esistono pensieri differenti,
esistono visioni differenti e questo è un sano dibattito politico,
altrimenti vivremmo in un regime e questo chiaramente sarebbe la
cosa più terribile a cui potremmo andare incontro.
E non direi come vanto il fatto che voi non abbiate dei
leader
nazionali perché questo comporta l'isolamento dalla
Valle d'Aosta; noi siamo orgogliosi di avere dei leader nazionali
perché abbiamo sempre detto - e non lo nascondiamo e di certo non
ci vergogniamo di questo - che se vogliamo rilanciare la Valle
d'Aosta in un'ottica veramente di peso e di volano per la nostra
Regione, dobbiamo guardare al resto dell'Italia e dobbiamo guardare
all'Europa, quindi dobbiamo necessariamente aprirci e soprattutto
in un contesto in cui le decisioni vengono prese e ci cascano sulla
testa e ci piombano sulla testa a Roma, piuttosto che a Bruxelles,
avere delle rappresentanze, chi ci difende, chi protegge la Valle
d'Aosta a Roma, a Bruxelles è assolutamente fondamentale.
Noi abbiamo un unico Deputato e un unico Senatore a Roma che
ovviamente contano uno, quindi il peso è uno e sappiamo benissimo
che quindi non ci sono veramente possibilità per la Valle d'Aosta
di avere voce in capitolo su nulla, tranne magari in quella singola
votazione, non capita mai, ma comunque la volta che capita che c'è
proprio quel voto che diventa importante.
Il nostro vanto, il nostro orgoglio, ma soprattutto per il bene
della Valle d'Aosta è il fatto proprio di avere una quantità
enorme, cioè tutti gli eletti della Lega a partire dal vertice
all'ultima delle persone della Lega che ha interesse e a cuore la
Valle d'Aosta e che porta avanti le istanze della Valle d'Aosta in
Parlamento e a Bruxelles.
Presidente -
Prima di passare la parola al collega
Brunod, si è prenotata da remoto la collega Chiara Minelli alla
quale do la parola, prego.
Minelli (PCP) -
Je voulais souhaiter presque à la fin de
cette longue journée un bon début de conseillature à tous les
collègues et à toutes les collègues. J'ai écouté avec attention
toute les interventions qu'on a eues cet après-midi et j'ai noté
différentes positions et je voudrais maintenant un peu faire un
commentaire. Je remercie aussi la collègue Erika Guichardaz qui a
très bien su exposer la position de Progetto Civico Progressista
que je partage complètement.
Sono state fatte, come dicevo, molte osservazioni da parte dei
componenti della minoranza, in particolare dai colleghi della Lega,
e un po' tutti in modo diverso, chi più chi meno, chi con un
approfondimento maggiore, chi solo accennandolo, hanno fatto
riferimento al fatto che questa maggioranza confusa sia nata solo
in funzione anti Lega, che vengono messi insieme dei programmi in
contrasto tra di loro, in particolare su alcuni punti estremamente
divergenti fra autonomisti e Progetto Civico Progressista e che è
stato necessario un lungo... chiamiamolo così: tiramolla sui
contenuti. Si è detto anche che la Giunta non ha una linea su
nessuno dei principali temi, non fa delle scelte, si propongono
degli studi e degli approfondimenti che faranno soltanto perdere
tempo e ci sarà una litigiosità permanente con assenza di
decisioni, oppure anche, qualcuno lo ha evocato, che tutto si
sfascerà in pochi mesi.
Ora, io vorrei appunto fare qualche riflessione su tutto ciò che
è stato detto, è vero che, quando si mettono insieme quattro liste
che si sono presentate in competizione tra loro, ognuna con il suo
programma, con dei punti in comune e anche però con delle
differenze, è difficile trovare una sintesi, è difficile costruire
una maggioranza. Purtroppo, a mio avviso, questo è il risultato di
un sistema elettorale e istituzionale che abbiamo anche cercato di
modificare nella scorsa legislatura, non ci si è riusciti anche
perché non c'è stata la collaborazione di un gruppo importante già
allora e più grande ancora oggi come la Lega. Io credo però che
sarà necessario in questa nuova legislatura avere un confronto
franco e approfondito su questo tema e auspico che ci sia la
collaborazione anche da parte di questo gruppo in modo che davvero
gli elettori in futuro possano scegliere con maggiore tranquillità
quella che sarà all'indomani delle elezioni una maggioranza con un
suo programma e un suo Presidente. Si tratterebbe in questo caso di
una riforma che eviterebbe tutte le trattative e i compromessi
post
elettorali che sono stati anche evocati.
Certamente però questo sistema istituzionale che abbiamo ci pone
di fronte a una necessità di confronto e, come ha già sottolineato
la collega Guichardaz, dispiace che qualcuno abbia detto che non ci
sarà nessuna possibilità di dialogo con la sinistra. Fra l'altro
noto che negli interventi che si sono susseguiti c'è stata anche
una certa contraddizione perché da una parte nel primo intervento
che abbiamo sentito oggi, cioè quello del collega Aggravi, è stata
proprio formulata una richiesta pressante e direi interessante e, a
mio avviso, corretta, di volontà di collaborazione e appunto di
confronto; quindi il collega Aggravi in qualche modo ha detto una
cosa, almeno io l'ho percepita così, mentre il collega Sammaritani
ne ha detta un'altra.
Sul fatto che ci sia stata difficoltà sui programmi, credo che
quello che è vero è che tutti possono appurare, anche per il tempo
che ci abbiamo messo, e lo ha già sottolineato, per esempio, il
collega Lavevaz oggi quando ha presentato il programma, che c'è
stato un approfondimento molto serio sui contenuti e credo che
questa non sia una cosa consueta. In questo senso penso davvero che
si sia fatto uno sforzo da parte di tutti per trovare una sintesi e
proprio per mettere in atto quel meccanismo di confronto che sta
alla base delle regole democratiche.
È stato presentato un programma corposo, anche questo non è
consueto, poi è vero - lo avete detto in diversi di voi - che non
sono stati trattati in maniera esaustiva tutti i temi, forse
mancano anche - lo ha detto mi pare il collega Distort - delle
parole chiave. Io sono convinta che si possa sempre fare meglio,
però vorrei osservare anche questo: se andiamo a prendere il
programma della Giunta presentato nell'estate del 2018 dalla Giunta
Spelgatti, ci accorgiamo che in quel programma proprio due aspetti,
che oggi sono stati sottolineati con particolare forza, non
c'erano: il capitolo sulla povertà di cui ci ha parlato il collega
Manfrin oggi e il capitolo sui beni culturali; adesso non ricordo
esattamente qual è il collega che vi ha fatto accenno, però non
erano proprio presenti. Io ho ricontrollato in questo pomeriggio
tre volte il programma e questi argomenti non erano stati
presentati, ma non ne faccio una critica a posteriori e una
polemica, è possibile ed è normale che tutto non si riesca ad
affrontare e che alcune cose, anzi io credo che lo abbiamo fatto
anche noi, sono state solo enunciate, però posso assicurare che su
molte di queste questioni una discussione e anche un'elaborazione
almeno a livello... come dire? embrionale e orale tra di noi c'è
già stata e ci sarà da lavorare ancora molto perché i programmi poi
vanno affinati, rivisti e soprattutto applicati.
Avete detto che non ci sono degli orientamenti precisi, io credo
che non sia effettivamente così. Su molti temi invece ci sono
proprio degli orientamenti che sono stati definiti, faccio un paio
di esempi: avete citato CVA. Su CVA il programma conferma una linea
che era già stata definita e che è quella contenuta nel DEFR
2020-2022 in vigore e poi nel punto sono stati esplicitati alcuni
altri elementi di riflessione che dovranno essere affrontati nel
corso della legislatura.
Mi riferisco poi all'Ospedale, avete detto che è tutto molto
nebuloso. Io credo invece che il punto sull'Ospedale sia un punto
molto onesto nel quale partendo, e non va nascosto, da posizioni
che sono diverse da parte delle forze che compongono questa
costituenda maggioranza, si è fatta una riflessione, a mio avviso,
molto seria e molto responsabile: quella di dirsi che in una
situazione come questa che stiamo vivendo con la pandemia
incombente e con i problemi che la sanità ha evidenziato nei mesi
scorsi, è assolutamente necessario trovare delle soluzioni che
siano valide e che necessitano di approfondimenti. Approfondimenti
su ciò che è stato fatto finora e che può essere utile, che può
essere la strada giusta, non ne siamo del tutto certi, qualcuno ha
più l'idea che sia così, qualcun altro no; oppure se c'é un'altra
strada. Però questo non significa non voler prendere delle
responsabilità, ma al contrario significa voler fare delle
valutazioni il più possibile ampie e corrette ai fini della
realizzazione di opere che sono fondamentali per la nostra
comunità.
Avete poi detto anche che c'è su alcuni punti un'eccessiva
brevità. Faccio l'esempio: mi sembra che ci sia stato un appello
alla questione delle discariche che sono state liquidate in poche
parole. Ora, io noto anche una cosa: è vero che, mettendo insieme
molti argomenti, ci possono essere dei temi che sono stati più
sviluppati di altri, sono però anche convinta che all'interno di
questi argomenti che qualcuno ha sottolineato essere troppo brevi
ci sia in sostanza quello che è importante affrontare, e nel caso
proprio il fatto di riprendere in mano una questione, di riempire,
di cercare di far fronte a dei vuoti normativi che hanno permesso
anche una situazione che ha implicato tutto quello che sappiamo e
che potenzialmente può essere pericolosa per la salute delle
persone. Su quello ovviamente ci sarà da approfondire.
È stata poi fatta un'osservazione sulla questione della
difficoltà di coordinamento per il tema delle acque. Ora, io vorrei
sfatare un po' un mito: quello che, secondo alcuni, la nostra
opposizione, e parlo della nostra forza politica, sia preconcetta e
ideologica per definizione. Ecco, non è così, abbiamo sicuramente
una visione che può essere differente da quella che hanno altri ma
la volontà, e io credo che sia stato dimostrato anche nel corso dei
mesi passati, e parlo in questo caso a titolo un po' più personale
o della componente che io rappresentavo fino alla fine della
legislatura... c'è stata la disponibilità a confrontarsi e a
cercare di capire, di comprendere le posizioni di non abdicare alle
proprie ma, nell'interesse della comunità, di trovare delle
soluzioni.  E questo è un po' lo stesso spirito che ci ha
animati e che ci sostiene in questa esperienza che stiamo
cominciando che, come tutte le esperienze, non è facile, ma non
credo che le strade in discesa siano poi quelle migliori.
Sicuramente da parte penso di tutti c'è la volontà di operare
nell'interesse della comunità senza venir meno alle convinzioni ma
cercando di trovare delle soluzioni che possano essere quelle più
corrette per tutti.
Io credo che questo è proprio un po' lo spirito che ci anima e
che, a mio avviso, deve sostenere un'esperienza di governo. È stato
detto da alcuni esponenti della Lega: "se ami, difendi quello che
ami e lo porti avanti". Ecco, io credo che questo sia
l'atteggiamento che abbiamo un po' tutti, non penso che sia una
prerogativa soltanto di qualcuno. Le sfide che abbiamo di fronte a
noi in questo inizio di legislatura sono sfide importanti, è stato
ricordato che al primo posto dobbiamo adesso lavorare e operare per
affrontare questa pandemia che speravamo si fosse un pochino
attenuata e vediamo che non è assolutamente così, Ci sono scelte
importanti da fare; sono convinta che, per affrontare una
situazione del genere per la sua complessità, sia assolutamente
necessario un lavoro che non è soltanto di squadra della
maggioranza ma è un lavoro di squadra di questo Consiglio, di
questa Assemblea, che ha tutta quanta, nessuno escluso, il dovere,
la responsabilità di lavorare per i cittadini della Valle d'Aosta,
per le persone che ci hanno dato fiducia, che hanno votato queste
persone che oggi sono in Consiglio regionale; e io non dimentico
che un elettore su quattro, un quarto dell'elettorato valdostano ha
votato la Lega.
Abbiamo detto più volte che, da un punto di vista della visione
generale politica, forse ci vediamo su posizioni diverse, in
antitesi, ma io credo che all'interno delle Commissioni,
all'interno del Consiglio, all'interno dei lavori di
quest'Assemblea ci sarà bisogno del lavoro di tutti e da parte mia
posso assicurare una collaborazione in questo senso, mettendo un
po' da parte i combattimenti, "l'opposizione dura e più cattiva
ancora di prima", perché a me questa frase ha colpito molto e spero
veramente che sia stata detta perché si era al termine di una
campagna elettorale dura e che verrà superata dai fatti e dal
lavoro che svolgeremo insieme in questo Consiglio.
Presidente -
Ha chiesto la parola il collega Dennis
Brunod, ne ha facoltà.
Brunod (LEGA VDA)
- Volevo solo fare alcune
considerazioni in merito all'intervento che il collega Marguerettaz
ha fatto molto lungo ed esaustivo, toccando anche punti che sono
molto legato personalmente quando ha detto sul discorso dello sci
alpinismo che tanto è stato fatto, sicuramente non nego questo,
l'ho vissuto direttamente in prima persona in quanto sono stato
atleta professionista per tanti anni in questo meraviglioso mondo
dove alcune cose sicuramente sono state fatte, anzi, a livello
organizzativo a livello valdostano è da fare un grosso applauso a
tutti quei comitati, a quegli sci club che portano avanti con
grande azioni di volontariato questa attività e invito anzi questo
Governo ad andare ancora più incontro a queste associazioni in
quanto la burocrazia sempre più complicata allontana anche in
questo caso l'incentivo a portare avanti gli eventi e le iniziative
rivolte al settore giovanile.
Quello che volevo dire sicuramente è che se qualcosa è stato
fatto, la Valle d'Aosta è tutto un territorio di montagna, ci sono
tante vallate, bisogna ricordarsi che a partire dalla Val Ferret ad
arrivare alla valle di Gressoney è un territorio meraviglioso dove
lo sci alpinismo ha delle grandi potenzialità a 360 gradi e
soprattutto in un'ottica di questi grandi cambiamenti climatici
sarà una disciplina sulla quale si dovrà puntare molto.
Ecco, questo era un riferimento in quanto, come si vede dal
programma che hanno stilato, come veniva citato lo sci di fondo,
settore sul quale è molto importante dedicare delle risorse e dove
negli anni è stato dedicato tanto, ritenevo che era altrettanto
importante citare lo sci alpinismo e investire risorse. Penso che
anche con risorse non così importanti si possa fare un grande
lavoro per andare incontro a quei grandi campioni che abbiamo e qui
un consiglio lo vorrei dare: molte volte, secondo me, è molto più
importante coinvolgere maggiormente questi campioni e le nostre
associazioni sportive, i nostri comitati, che sono dei grandi
professionisti nel settore della montagna, nei settori
organizzativi piuttosto che a volte prendere magari delle decisioni
a livello politico dove magari in certi settori vengono un po' meno
le competenze.
Presidente -
Se ci sono altre richieste di intervento, vi
prego di prenotarvi. Ha chiesto la parola il collega Carlo Marzi,
ne ha facoltà.
Marzi (AV-SA) -
Buonasera a tutti i colleghi. Per tutta
una serie di motivi, a partire dall'enorme quantità di auguri
ricevuti, inizierei questo mio intervento definendo questo momento
apotropaico. Lo definirei un momento apotropaico ma rimando i gesti
collegati al concetto di apotropaico a quando eventualmente, come
spero presto capiterà, ci troveremo nella condizione di essere
"votati" come Giunta; al momento ho la grossa fortuna di vivere un
momento nel quale sono ancora Consigliere e, in quanto Consigliere,
prima di tutto sono lietissimo di essere qui presente, perché
votato, perché come richiamato dal presidente
in pectore
Erik Lavevaz che ringrazio, noi tutti veniamo da un primo caso
assoluto nella storia della politica valdostana, cioè quello di
essere andati via perché non siamo stati nella condizione di
trovare una soluzione politica. E quando dico noi tutti lo dico
proprio a tutti quanti, anche al partito politico della Lega, che
con fierezza ha cercato tutta una serie di soluzioni nella passata
legislatura ma se facciamo un'analisi di natura politica - e mi
collego anche a quanto detto dal collega Marguerettaz - ci troviamo
nella condizione che, fatta eccezione per il collega Aggravi al
quale faccio quindi due volte i complimenti... diciamo che lo
zoccolo duro dei due colleghi con i quali io ho passato tre anni e
mezzo in Consiglio comunale e dei colleghi che si sono presentati
alle politiche del 2018, a vicenda praticamente tutti... tutti
coloro i quali si sono trovati nella condizione di vivere
un'esperienza politica all'interno di quel movimento: ad esempio,
ricordiamo tutti il famoso 3 di febbraio, il giorno in cui ci fu un
forte richiamo ad andare a casa, la stragrande maggioranza dei
colleghi, anche della Lega che propugnò quella tesi... ad oggi,
purtroppo per loro, non si trovano a vivere questo primo giorno di
Consiglio regionale.
Oltre a esserci un momento di fierezza, ci deve essere anche un
momento di fortissima responsabilità che tutti noi dobbiamo vivere
e questa responsabilità viene e parte dal momento in cui abbiamo
deciso di candidarci. Un plauso specifico - io lo dissi anche
l'ultima volta che, tra l'altro, non sapevo se ci sarei tornato,
ero in quest'aula -, un grandissimo plauso va a tutti coloro i
quali hanno deciso in un momento così delicato per la storia della
Valle d'Aosta di candidarsi in una campagna elettorale
delicatissima. Il senso di responsabilità che tutte le persone che
hanno vissuto questi ultimi mesi hanno dimostrato nei confronti
della propria comunità è altissimo. Lo stesso vale per coloro i
quali sono stati eletti e a maggior ragione quindi un plauso deve
andare a coloro i quali in questo momento stanno vivendo questa
esperienza in un momento delicatissimo della storia politica e
amministrativa della Valle d'Aosta e a maggior ragione questo deve
andare quindi a chi, come Erik Lavevaz, si è assunto la
responsabilità oggi di portare avanti una proposta di governo, una
proposta di Presidenza della Regione e del Governo stesso con una
serie di candidati che si sono eletti che allo stesso tempo
dovrebbero far parte del Governo di riferimento speriamo nella
giornata di domani. E partiamo dal fatto che tutti quanti noi
abbiamo ottenuto il primo risultato, cioè quello oggi di dare un
plenum
alla nostra Regione dopo che il 14 di febbraio, per
tutta una serie di motivi già citati, non ci trovammo in questa
condizione.
Ecco perché io quindi dico che il senso di fierezza che dobbiamo
avere a essere qui presenti oggi nella massima Assise valdostana
deve poi dopo essere susseguito, e così stiamo cercando di fare con
un grande senso di responsabilità dal fatto di doverci assumere le
responsabilità che tutti noi abbiamo nei confronti di quest'Aula e
quindi poi di chi ci ha votato mettendoci qui, quindi
conseguentemente ci va coraggio nel momento in cui si decide di
assumersi delle responsabilità amministrative. Coraggio che, a
maggior ragione, deve essere plaudito perché, in un momento come
questo, sono tantissime le persone che si sono trovate nella
condizione di fare determinati tipi di scelte e non per forza di
cose di riuscire a portare avanti un risultato che non soltanto fa
il bene di sé stessi ma fa il bene anche della comunità che si
rappresenta.
Ecco che quindi nel momento in cui noi dovessimo dare un
significato, un auspicio a quello che tutti quanti noi dobbiamo
vivere nei prossimi giorni, ci dobbiamo fare delle domande. Io sono
arrivato qua il 20 dicembre del 2019 in un momento delicatissimo
della storia della Valle d'Aosta e durante sia il primo Consiglio
regionale che poi durante il momento drammatico susseguente
dell'esercizio provvisorio, feci il mio incoraggiamento e
ringraziai tantissimo per il coraggio che dimostrò Renzo Testolin
perché Renzo Testolin ha deciso di prendersi l'impegno di gestire e
di governare la Regione Autonoma Valle d'Aosta in un momento
delicatissimo della storia valdostana, ben prima che arrivasse un
momento pandemico. Ed è stato anche uno dei ringraziamenti che gli
ho fatto nel momento in cui tra le ultime sessioni, anche se alla
fine della fiera anche le adunanze di quest'Aula sono state strane,
perché ci siamo trovati a fare tutta una serie di leggi e non
dimentichiamoci che l'ultima volta che siamo entrati in quest'aula
è stato per Consiglio sciolto, sciogliere e commissariare uno dei
Comuni più importanti della Valle d'Aosta che, a sua volta, per
debolezza della politica, si era "autocommissariato".
Stiamo pertanto vivendo dei momenti politici nei quali darsi
degli impegni, darsi una traccia è assolutamente fondamentale. Qual
è la traccia che vogliamo darci? Quella del giovanilismo? Quella
del nuovismo? No, io sono contentissimo che qui ci siano, me
compreso, dei colleghi che per la prima volta calcano il soglio di
quest'aula ma sono anche contentissimo di aver ascoltato delle
persone con esperienza, Luciano Caveri, Aurelio Marguerettaz e
altri, che hanno alzato il livello politico di quest'Aula in
maniera esponenziale perché forse questa Regione ha bisogno di
politica. Sono altresì contento che ci siano anche dei nuovi
amministratori, indipendentemente dalla loro età, che avranno la
possibilità di verificare le proprie capacità sia politiche che
amministrative. Non darei però delle etichette delle quali ci siamo
riempiti - dico una parola brutta - le orecchie nel corso degli
ultimi 10, 20, 30 anni nella storia politica italiana e anche nella
storia politica valdostana che non hanno portato vantaggio a
nessuno.
Un'altra parola di cui abbiamo abusato: il cambiamento. Cosa
vuol dire cambiamento? Fine a sé stesso? Alla fine della fiera non
è possibile andare a citare un caso come quello della disponibilità
di Renzo Testolin al suo partito e poi allo stesso tempo però il
secondo dopo strumentalizzare la cosa e tornare a utilizzare delle
categorie politiche di cui abbiamo seriamente le orecchie piene e
anche qualcos'altro, perché avessero portato un solo vantaggio sia
all'Italia che alla storia politica della Valle d'Aosta negli
ultimi anni! A mio modesto avviso non tantissimi. Un esempio dal
quale dobbiamo anche partire è l'abusato senso di giustizialismo,
questa continua proclamata debolezza che la politica manifesta
godendo del fatto che dei propri membri, e quindi dei
rappresentanti del popolo, a seconda del caso, si trovino in
situazioni di difficoltà, come se una volta che si supera un
limite, questo limite poi non vale per tutti, perché soltanto chi
non ha mai amministrato può partire dal presupposto di essere privo
di ogni peccato e di non sbagliare mai. Ecco che quindi io credo,
per arrivare alla fine di questo mio brevissimo intervento e per
dare un auspicio a tutti quanti noi, perché io forse sarò a breve
Assessore di questa Regione, se sarò Assessore di questa Regione,
non credo che sarò il migliore Assessore che questa Regione abbia
mai avuto, ci sono dei colleghi in quest'aula che sono stati degli
ottimi amministratori nuovi, vecchi, giovani, passati, io mi auguro
di essere il meglio possibile in questo momento e come tanti
passerò, perché siamo provvisori e va bene così ma è importante
assumersi delle responsabilità.
Ecco che allora ci viene incontro - e, tra l'altro, in maniera
giocosa, ci ho pensato subito - la prima data che, a quanto pare,
sarebbe e ci accoglierebbe nel primo Consiglio ordinario di quella
che io ritengo essere la consiliatura Lavevaz: il 4 di novembre. Il
4 di novembre è San Carlo, il mio onomastico, si rifà a San Carlo
Borromeo. Voi sapete qual era il motto della famiglia Borromeo?
Humilitas
. Ecco quindi che io mi auguro - "visto che spesso
le cose capitano ma a volte accadono" dicevano alcuni simpatici
adesivi sul parafango posteriore delle macchine americane - che sia
contemporaneamente un auspicio e una categoria politica... umiltà,
siamo umili, diamoci tutte le mazzate politiche del caso ma siamo
umili perché tanto siamo tutti provvisori, qua nessuno è migliore
di un altro e quindi, rimandando l'apotropaico di turno, faccio un
augurio a tutti quanti noi di sapere interpretare in maniera giusta
un concetto fondamentale, cioè sia quello che dobbiamo avere nei
prossimi giorni, nei prossimi mesi, nei prossimi anni e sia
l'umiltà per cercare di fare il meglio possibile per la Valle
d'Aosta, anche perché dandoci come indirizzo quello dell'umiltà,
possiamo arrivare a fare finalmente un pochettino di politica,
perché è questo che realmente serve in quest'aula, c'è scritto lì,
quindi è questo che serve alla Valle d'Aosta e ai Valdostani.
Presidente -
Grazie collega Marzi anche per questo invito
al bagno di umiltà e, in considerazione del fatto che eventuali
interventi ulteriori ci potrebbero far sforare dall'orario delle
20:00 che era stato indicato come termine finale della seduta di
oggi dalla Conferenza dei Capigruppo ma anche per motivi
organizzativi, direi che sospendiamo qui la discussione generale
che riprenderà domani mattina alle ore 09:00. Grazie a tutti e
buona serata.
---
La seduta termina alle ore 19:42.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK