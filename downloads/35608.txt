Consiglio Regionale della Valle d'Aosta - Oggetto del Consiglio n. 81 del 26 luglio 2013 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Costituzione e funzionamento degli organi consiliari
ENERGIA
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 81 del 26 luglio 2013 - Resoconto
OGGETTO N. 81/XIV - Reiezione di mozione: "Costituzione di
una commissione consiliare d'inchiesta per l'esame dell'attività
svolta dalla società CVA".
Presidente -
Ha chiesto la parola per l'illustrazione il
Consigliere Cognetta, ne ha la facoltà.
Cognetta (M5S)
- Grazie Presidente. Giusto
un'introduzione rispetto a questa mozione, che spetta a noi, in
accordo con le altre forze con le quali l'abbiamo presentata, tutte
le forze di opposizione.
Innanzitutto tengo a precisare che questa mozione ci permette,
ci permetterebbe di creare una commissione con la quale vorremmo
andare a vedere nel dettaglio quale è la situazione della CVA. Ora,
come voi sapete, la CVA è stata, diciamo così, una società che
qualche tempo fa è stata acquisita da questa Amministrazione, è
stata creata da essa, è stato un fatto molto importante e molto
rilevante per la Valle d'Aosta. La CVA tra l'altro considera,
diciamo così, quello che era una volta il Casinò, rispetto alla
Valle: è una società che genera utili, è una società che fa
tantissime assunzioni, è una società che dà alla Valle d'Aosta e ai
cittadini tutti quanti una serie di benefit, e quindi è
effettivamente, a questo punto, un "fulcro" della nostra economia,
possiamo definirlo così tranquillamente.
Ci sono però alcune cose che, secondo noi, non sono così chiare
nella gestione, e da qui, appunto, la mozione. Ora, questa mozione
di fatto che cosa chiede? Chiede appunto di costituire una
commissione d'inchiesta, una commissione speciale, o come volete o
preferite chiamarla. Questa commissione dovrebbe essere composta da
nove membri, cinque per la maggioranza e quattro per l'opposizione,
e deve avere dei tempi molto stretti, secondo noi. I membri
dovrebbero essere nominati subito dopo l'approvazione di questa
mozione, dovrebbe entro il 31 dicembre di quest'anno dare una
relazione, e poi, il 28 febbraio del prossimo anno, discutere la
relazione conclusiva della stessa. Questa commissione, in sostanza,
deve valutare ciò che sta accadendo all'interno di CVA. Non è un
intento inquisitorio o intimidatorio, secondo noi. Questo perché?
Perché il 9 dicembre del 2011, noi, come Movimento Cinque Stelle,
presentammo all'opinione pubblica un dossier rispetto ad un
argomento che era già stato discusso anche in questo consesso da
altri Consiglieri e anche da altre forze di opposizione, già
presenti qui. Di cosa parlavamo? Parlavamo della famosa, della
famigerata direi, ormai, "fornitura delle turbine cinesi" di cui
abbiamo già sentito parlare per tantissimo tempo e che, diciamo
così, ha portato all'evidenza pubblica, ma non solo nostra...ma,
ripeto, anche di altri Consiglieri della passata legislatura, tutta
una serie di incongruenze, se vogliamo chiamarle così, di dubbi,
ecco.
Io vorrei ricordarvi solo una cosa che noi, appunto,
all'epoca...a cui demmo risalto, e cioè l'enorme distanza di prezzo
tra ciò che aveva acquistato la CVA dalla Water Gen Power - si
parlava allora di un importo di cui vado a memoria, ma mi sembra
attorno ai 16 milioni di euro circa - rispetto a ciò che invece la
società da cui era stato fatto l'acquisto, cioè la Water Gen Power,
aveva speso in Cina, e che era di 7 milioni 890 mila euro. Quindi,
in sostanza, per dirla in parole povere, alla CVA era costata circa
il doppio la fornitura di queste turbine. Poi, vabbè, sono passati
gli anni, noi questa cosa l'abbiamo presentata agli organi
competenti, poi sappiamo che c'è un certo tempo di rilascio, no?
degli organi competenti quando fanno determinate azioni - lo stiamo
vedendo anche in questi giorni -, e quindi aspettiamo fiduciosi
che, magari, succeda qualcosa, o magari non succede nulla, questo
noi non lo possiamo dire, in questo momento.
Però quello che possiamo dire, in questo momento, è che la
commissione d'inchiesta, secondo noi, è fondamentale, ci serve,
perché vogliamo capire effettivamente come sono gestite le
assunzioni, come sono gestite le forniture, come sono gestiti i
contatti con la Water Gen Power o con le altre aziende. Vogliamo
andare a fondo, effettivamente; per esempio, se, come si dice, poi
magari non è così, si potrebbe magari avere maggiori introiti
rispetto a forniture fatte da altri fornitori, perché c'è anche
questo che viene evidenziato spesso ed è stato evidenziato nella
passata legislatura. Quindi tutto questo per spiegare, in sostanza,
qual è l'oggetto della nostra mozione. Vi ringrazio.
Presidente
- Grazie. Dichiaro aperta la discussione
generale. Ha chiesto la parola il Consigliere Laurent Viérin, ne ha
la facoltà.
Viérin L. (UVP)
- Merci Monsieur le Président.
Sì, il tema del gruppo CVA è stato già affrontato - qualcuno
l'ha ricordato - nella precedente legislatura e, per quanto ci
riguarda come gruppo dell'Union Valdôtaine Progressiste, questa
primavera avevamo richiesto delle audizioni speciali proprio in
merito a certe tematiche che i vertici del gruppo hanno sostenuto
in commissione e che parzialmente avevano cercato di dare risposta
a quelle che erano le nostre osservazioni. Veramente, riprendendo
quanto detto dal collega Cognetta, nessuna intenzione, attraverso
la richiesta di una commissione d'inchiesta, di avere atteggiamenti
inquisitori, ma semplicemente, visto che tra le altre cose questa
commissione, le commissioni speciali d'inchiesta sono previste dal
Regolamento, proprio per sottolineare che fra le competenze del
Consiglio Valle e dei Consiglieri regionali, collega La Torre, c'è
anche la possibilità di accedere attraverso queste commissioni su
dei dossier, su dei dossier che, con le procedure normali, non è
sempre facile aver accesso.
Chiaramente l'accoglimento da parte della maggioranza della
precedente iniziativa aiuterà sicuramente, nel panorama delle
partecipate, a fare un po' di chiarezza, e soprattutto ad avere una
responsabilità in capo a questo Consiglio maggiore, proprio per
evitare ciò di cui si discuteva questa mattina: di avere un unico
referente per quanto riguarda l'Amministrazione nei confronti delle
società controllate e partecipate, e condividere invece appieno
quelle che sono non solo le analisi di ciò che succede all'interno
di queste società, ma anche e soprattutto la prospettiva, cioè il
futuro che queste società rappresentano per la comunità valdostana,
e quindi come assunzione di responsabilità da parte di noi
Consiglieri, di ogni eletto, in merito allo sviluppo futuro e al
poter sfruttare al massimo quelle che devono essere le prerogative
di tutti e non proprietà di qualcuno.
Il gruppo CVA è una realtà molto importante, non dobbiamo
ricordarlo noi, nel senso che lo sottolineiamo proprio per
riaffermarlo, una rilevanza non solo economica, anzi
economico-produttiva, ma anche una rilevanza occupazionale, una
valenza sociale e delle ricadute che noi auspichiamo, che
effettivamente oggi forse sono ridotte rispetto al ruolo del gruppo
di CVA sui cittadini, ma anche su chi lavora e su chi produce, una
realtà che può avere un potenziale enorme di aiuto per chi lavora e
chi produce nella nostra regione. Ma l'importanza e la rilevanza di
questo gruppo CVA è anche una rilevanza e un'importanza storica;
Émile Chanoux scriveva che
"la Vallée d'Aoste est fille de ses
eaux"
e noi crediamo che i diritti del popolo valdostano siano
passati, e la rivendicazione di questi diritti siano passati anche
e soprattutto dal riappropriarsi di ciò che era un diritto che
oggi, però, appunto, deve avere delle ripercussioni positive su
tutta la comunità, e con soprattutto regole trasparenti e
non...affinché non ci siano delle zone d'ombra.
In effetti la
mission
di questo nostro gruppo era non
solo riappropriarsi delle acque, ma anche - e oggi forse più che
mai questo è da sottolineare - rafforzare l'autonomia finanziaria
della Valle d'Aosta, anche e soprattutto alla luce del Patto di
stabilità odierno, del federalismo fiscale, di tutta una serie di
costrizioni, anche economiche, che subiamo come Regione, oggi
potrebbero essere rilanciate attraverso questa importante realtà; e
poi utilizzare questa risorsa energetica quale fattore, fattore
importante di competitività aziendale per attrarre eventualmente
anche degli investimenti in Valle d'Aosta.
La questione delle famiglie, ecco, oggi è un tema che è sentito
e forse cavallo di battaglia di tante forze all'interno di questo
Consiglio, è un aspetto non indifferente per un colosso del genere
che può rappresentare un'importante prerogativa per le nostre
famiglie. Quindi questo gruppo che oggi produce qualche miliardo di
kilowattora, circa tre, che ne commercializza cinque, e che ha un
patrimonio netto di 950 milioni di euro, con un valore di
produzione che supera il miliardo, e con un utile considerevole, un
utile netto di circa 70 milioni di euro...questi sono i dati che ci
sono stati forniti in commissione, quell'audizione era stata
interessante per quanto riguarda una serie di dati proprio per
fotografare la situazione del gruppo CVA.
Quindi perché questa iniziativa? per rispondere anche al collega
La Torre che ha, attraverso un distinguo anche doveroso, ha posto
l'accento sul fatto di essere disponibili come maggioranza a fare
chiarezza su questa "casa di vetro", questa trasparenza, che però
per certi aspetti, quando questa trasparenza viene un po' meno,
forse nei nostri ruoli di eletti abbiamo anche l'onere e l'onore di
poter verificare appieno, e lo strumento della commissione speciale
d'inchiesta è uno strumento che chiaramente dà una valenza
particolare, assieme ad altri strumenti, come il Consiglio
straordinario, come altre misure che sicuramente noi, in futuro,
potremo utilizzare, sempre però con la base di partenza di avere a
disposizione tutto il materiale possibile e necessario per potersi
confrontare, senza sostituirsi ad altri poteri o ad altre autorità.
Sicuramente, però, la responsabilità, quando ci sono non solo
aspetti di cui si vocifera, ma anche aspetti diciamo più
puntuali...ci risulta che in questi giorni ci siano ispezioni della
Guardia di Finanza all'interno di questa importante realtà, così si
mormora, noi non sappiamo se questo corrisponde al vero, lo
chiediamo al Presidente...ma è chiaro che noi non vogliamo
sostituirci all'autorità, però non vogliamo neanche essere complici
di un sistema che poi, attraverso l'autorità, svelerà cose di cui
noi, in quanto eletti, dovevamo essere a conoscenza, e quindi
questo è un aspetto che è abbastanza rilevante.
Questa iniziativa nella scorsa legislatura e l'audizione dei
vertici avevano cercato di fare chiarezza su che cosa? Beh, su
certe nostre riserve, su certe nostre riserve per esempio sulla
funzione e sul ruolo oggi ricoperto dal gruppo CVA, su operazioni
che vengono compiute, sulla trasparenza e sul futuro, soprattutto
su che utilizzo, su come questo potenziale, anche in termini di
risorse economiche, può e potrebbe avere un'incidenza sulla nostra
comunità. È chiaro che il mancato accoglimento della commissione
speciale sul casinò, dicendo: beh, c'è la IV Commissione, riveste
una particolare attenzione in questo caso specifico, ecco. Noi
crediamo che qui la situazione sia leggermente diversa; anche in
quel caso, investire in una commissione speciale su un dossier come
il casinò, non aveva che l'intento di rilanciarne le finalità e
soprattutto
l'élan
. In questo caso è necessario, a nostro
avviso, avere una commissione d'inchiesta, intanto perché le
audizioni non sono state soddisfacenti, quindi attraverso le
classiche e canoniche commissioni noi rifaremo delle audizioni e
assolutamente - com'è successo nella scorsa legislatura - non
avremo accesso a certi dati, non avremo accesso a certe
informazioni anche riservate, che poi chiaramente possono rimanere
riservate, devo rimanere riservate, ma che almeno sono acquisite
dai Consiglieri, e soprattutto questo strumento che la commissione
normale non supplisce...noi riteniamo che spesso le commissioni
ordinarie non siano sufficienti, proprio per dossier particolari e
soprattutto per superare quelle zone d'ombra di cui parliamo.
Quali sono le questioni che non sono chiare? Beh, noi
cercheremo, vorremmo, attraverso questa commissione, fare
chiarezza, informare tutti, il Consiglio, e di evitare che la
situazione sfugga di mano prima che sia troppo tardi, assumendoci
appunto le nostre responsabilità. Su che cosa si dovrà fare
chiarezza?...ricordandoci che è una responsabilità di tutti
noi...beh, intanto è stato ricordato sugli appalti, sulle
forniture, quindi questa questione non tanto e non solo, più che
non tanto, in merito a chi è il fornitore che, chiaramente, quando
si parla di centinaia di milioni di euro o di entità di somme
importanti, l'evidenza pubblica - ne abbiamo parlato questa mattina
- dovrebbe essere qualcosa di incardinato nella prassi, per non
dire "una regola", ma anche sui rendimenti, su come questi
strumenti, su come le forniture, su come i materiali, le giranti,
le turbine e tutto ciò che viene acquistato, poi, da un punto di
vista operativo, quali ripercussioni ha e quale sia la resa, il
funzionamento effettivo. Perché ci risulta, ad oggi, che ci siano
problemi operativi di cui qualcun altro parlerà, che rischiano di
pregiudicare non solo i rendimenti, ma anche la sicurezza, anche la
sicurezza in certe centrali, di queste turbine o queste giranti,
acquistate senza procedure, quindi senza gara, da questa importante
società, la WGP, per oltre 70 milioni di euro - forse oggi, perché
questi erano i dati della primavera, forse oggi, anzi, sicuramente,
oggi saranno anche superiori - e quali sono la qualità, quali sono
i rendimenti? Perché si è acquistato da questa realtà? Perché il
prodotto era migliore? Perché si è andati in Cina? Perché non ci si
è rivolti ad altri? Ecco, queste sono questioni che competono a noi
amministratori, non ad altre autorità per forza e neanche ad una
volontà inquisitoria. Noi crediamo e vogliamo, in quanto
Consiglieri regionali, in quanto amministratori, sapere...e questo
lo volevamo sapere già prima, quindi non è una novità!
Visto che non sono arrivate risposte, noi arriviamo
all'
extrema ratio
della commissione d'inchiesta, perché il
collega Tibaldi - che non è più presente qui, in Consiglio, ma il
collega La Torre se lo ricorda - quante volte ci ha sollecitato su
questa cosa? E forse anche noi avevamo certi atteggiamenti, sin da
subito...ma forse si esagera...ma quando poi la questione diventa
questione effettivamente da un punto di vista tecnico, che è
risaputo, è risaputo che non è solo il segreto di Pulcinella, ma è
qualcosa che non solo chi opera all'interno, ma tutti quanti, di
cui tutti quanti parlano... Quindi questo dovrà fare la commissione
speciale, anzi la commissione d'inchiesta: qualità, rendimenti...è
vero che in certe centrali ci sono delle turbine difettose, è vero
che in certe centrali sono state accantonate le turbine cinesi, le
giranti e sono state rimesse quelle antecedenti? Punto di
domanda...nessuna risposta! Quindi i poteri di una commissione
d'inchiesta da un punto di vista amministrativo sono superiori,
danno la possibilità di incidere, in quanto amministratori, su
queste problematiche.
Le assunzioni: delle assunzioni credo che non abbiamo più
bisogno di parlarne, ne abbiamo ampiamente dibattuto questa
mattina, ciò che ci era stato detto in primavera è che insomma
c'era un migliaio di curricula, quali erano le procedure, no?
avevamo chiesto, ma uno dei responsabili dice: mah, riceviamo dei
curricula e poi scegliamo...beh, non è che ci voleva un'audizione
in commissione per capire che questa era la prassi! Noi avremmo
auspicato che, ecco, ci fossero dei crismi anche per valutare le
competenze, oltre che delle regole certe. No! Se riceviamo 10
curricula al giorno, mi pare di ricordare, colleghi, e ne abbiamo
accantonati un migliaio circa e poi scegliamo...speriamo non con la
logica dell'estrazione, anzi, ne siamo certi, siamo certi che non
sia così.
Un altro aspetto, al di là della trasparenza delle forniture,
del rendimento e delle assunzioni, è la questione delle risorse
finanziarie...il tesoretto, no? le risorse del gruppo CVA che sono
risorse dei valdostani: quali sono, come verranno utilizzate, come
sono utilizzate, quali sono gli investimenti che si stanno facendo
e chi decide gli investimenti che il gruppo CVA oggi mette in
campo, in base a quali indirizzi, indirizzi di chi, più che di
quale organo. Ancor più coinvolti noi Consiglieri in questa scelta,
perché quando la comunità renderà conto, chiederà conto
all'Amministrazione regionale...è chiaro che c'è un Esecutivo e che
c'è il Consiglio, che le funzioni e i ruoli sono ben distinti, ma
siamo anche noi, come amministratori, coinvolti da questo aspetto,
non solo la questione degli oltre 400 milioni di liquidità, che
oggi CVA ha, che utilizzo ne fa, dove sono custoditi...ne abbiamo
parlato sicuramente, non è il polo creditizio valdostano, quali
investimenti vengono fatti da CVA, parchi eolici, il fotovoltaico
ad Alessandria, polizze assicurative, altri investimenti
finanziari, intendiamo. Ecco, acquisire tutte queste informazioni,
fino ad arrivare allo sconto sulle bollette...vi risulta o ci
risulta per caso che questi sconti, cavalli di battaglia di qualche
forza politica, siano in arrivo o che ci siano delle problematiche
operative su questa cosa?
Ci risulta che ci sia una situazione d'intasamento per arrivare
ad un piano di rilancio, attraverso eventualmente l'utilizzo di
queste risorse CVA della Valle d'Aosta. L'abbiamo detto questa
mattina: l'Amministrazione subisce una situazione finanziaria di
cui ha parlato molto bene il collega Gerandin, con una situazione
di messa in crisi del welfare valdostano, dello stato sociale,
sarebbe ipotizzabile capire che utilizzo attraverso un piano
straordinario che coinvolga l'intero Consiglio, per capire se ci
fosse la possibilità di rilanciare certi settori attraverso queste
risorse. E poi, sempre sul piano futuro di sviluppo, notizie che
apprendiamo dalla stampa: di recente abbiamo saputo dalla stampa il
fatto che si disinvesta adesso su Chavonne, si rinuncia a quel
progetto per il quale ci risulta che siano già stati spesi 170 mila
euro di consulenze, che oggi invece si abbandona, quei 16 famosi
chilometri di galleria, che pare siano anche sproporzionati, adesso
se ne rendono conto, però prima si sono spesi 170 mila euro di
consulenza, poi ci si rende conto che effettivamente non bisogna
fare questi lavori! Ecco, anche qui, con un po' di oculatezza
utilizzare queste risorse proprio in un momento di difficoltà, dove
mancano delle risorse su certi settori cruciali: pensiamo
all'agricoltura, pensiamo al lavoro ed a questi settori, e poi
vediamo che in questo gruppo in particolare succedono queste
cose...è anche proprio per capire in che direzione si sta andando
come piano d'investimenti.
Per il futuro: per il futuro esiste anche la questione delle
concessioni, quindi concessioni in scadenza, quale
"commistione"...forse è una parola forte, ma quale implicazione ci
sia in merito alle centrali di By, di Brusson, Faubourg e Torrent,
perché oggi, da quanto ci risulta, si ha l'intenzione di
intervenire su Quart, sono domande generiche, nel senso che sono
elementi che noi abbiamo acquisito, in quell'audizione, in parte, e
che appunto erano informazioni generiche sulle quali noi vorremmo
approfondire, al di là appunto della commissione ordinaria, quando
ci era stato detto che su Quart si era già intervenuti nel 2011 e
nel 2012, mi pare con sempre le turbine cinesi. Fino ad arrivare,
ultimo
volet
, sulla questione dei costi delle partecipate,
che non riguarda solo la CVA, ne abbiamo parlato alla fine della
legislatura, c'è un impegno, abbiamo detto che forse ci
ritorneremo, ecco, per avere anche qui contezza di come gli
emolumenti dei manager, quali spese ci siano, quali benefit, spese
di trasferta in Cina, nei Paesi, ecco, dove vengono...da dove
provengono le forniture, si parla di qualche centinaio di migliaia
di euro...vorremmo capire, anche qui, bene, come questa risorsa
viene utilizzata. Ecco, questo per dire che noi crediamo che sia
giunto il momento, dopo questo lungo periodo di zone d'ombra, su
questa vicenda del gruppo CVA, senza polemica, ma utilizzando uno
strumento che è nelle corde di un Regolamento consiliare, quindi
non è che noi ci siamo inventati oggi una commissione d'inchiesta
cercando di ricorrere ad uno strumento che ci siamo puramente
inventati.
Se il legislatore ha previsto all'interno del Regolamento questa
possibilità di utilizzo di una commissione d'inchiesta, noi
crediamo che tra tutti i dossier della Valle d'Aosta sia
meritevole, sia veramente meritevole di avere una commissione
d'inchiesta su CVA, perché noi non l'abbiamo proposta su altri temi
e su altri argomenti, ma tra tutte le iniziative che noi abbiamo
voluto mettere in campo, ci sembra...e non rappresentiamo, collega
La Torre, solo le nostre sensibilità, sappiamo anche interpretare
le sensibilità di un'intera comunità o di una grande fetta di
comunità?chiedo solo un minuto utilizzando il secondo intervento,
Presidente, grazie...che chiede agli amministratori di essere
attenti, ripeto, perché se zone d'ombra ci sono, e forse la
commissione d'inchiesta potrà anche verificare e appurare che
queste zone d'ombra non ci sono e che queste sono solo, così,
illazioni o comunque sono sensazioni, sensibilità che provengono da
una sola parte politica, intesa come questi gruppi di 17 forze di
opposizione...
Però noi non capiamo, non capiamo, e anzi, come dice il collega
Guichardaz, siamo convinti che questa commissione sarà accolta,
anche se l'intervento del collega La Torre a nome della maggioranza
e anche del collega Borrello ci ha in parte limitato questa
possibilità di accoglimento rispetto ad altre iniziative di questa
giornata, noi non capiamo quale remora ci sia nell'istituire una
commissione d'inchiesta su questo tema. Non vorremmo che oggi si
perdesse un'occasione che poi vedrebbe in effetti, se altri
intervenissero su queste zone d'ombra, vedere gli amministratori,
nella fattispecie noi tutti, complici, per non dire responsabili di
una certa situazione, per non aver comunque controllato, per non
aver fatto tutto il possibile per fare in modo che questa risorsa,
che è una risorsa di tutti i valdostani, possa avere i crismi, lo
slancio e la prospettiva adeguata a questa nostra comunità.
Questo è l'appello che noi vi lanciamo: di aderire a questa
nostra iniziativa, perché senza volontà inquisitorie noi vogliamo
che si faccia chiarezza, perché la chiarezza la chiedono tutti i
valdostani. Grazie.
Si dà atto che dalle ore 18,17 riassume la presidenza il
Presidente Emily Rini.
Rini (Presidente)
- Grazie. La parola al collega
Donzel.
Donzel (PD-SIN.VDA)
- Grazie Presidente. Come bene hanno
chiarito i due colleghi che mi hanno preceduto, e cioè il collega
Cognetta e il collega Viérin, ci sono molteplici ragioni che ci
spingono a porre l'attenzione su CVA.
Io vorrei soffermarmi un attimo sullo strumento che abbiamo
deciso di adottare per aprire una lente d'ingrandimento su CVA, e
quindi questo parolone che ha suscitato un po' di perplessità nelle
file della maggioranza e un vecchio, diciamo, esperto dei lavori
del Consiglio come La Torre non si è fatto scappare l'occasione,
con una battuta, sagace, per dire: ma questi cosa vogliono fare, la
"Santa Inquisizione"? Cioè come a dire: si ergono a giudici, no?
Eh, conosciamo la sua abilità nel muoversi nel Palazzo regionale, e
quindi in qualche modo merita una risposta questa sua
"punzecchiatura", anche rispetto a chi ci ascolta, che sente dire:
una commissione d'inchiesta. Allora innanzitutto va chiarito che
non si tratta delle commissioni d'inchiesta parlamentari, questa è
una commissione d'inchiesta regionale, quindi nessuno di noi si
vuole arrogare il ruolo di avere attribuzioni di livello
giudiziario, perché i Parlamentari in commissione d'inchiesta hanno
questa qualifica. Ecco, a livello regionale ciò non è.
Nella Costituzione, le leggi costituzionali che hanno adottato
gli Statuti delle Regioni ad autonomia speciale menzionano
l'esistenza di un potere d'inchiesta in capo ai Consigli regionali;
tuttavia, è sempre stata pacifica in dottrina, ma soprattutto in
giurisprudenza, la convinzione che il potere d'inchiesta fosse
connaturato e implicito nelle funzioni spettanti ai Consigli
regionali. Quindi la giurisprudenza ci dice che questo è un nostro
compito che possiamo o meno esercitare. Perché dovremmo
esercitarlo? Il fondamento del potere d'inchiesta risiede nel fatto
che
"il Consiglio regionale è un'assemblea politica elettiva
che, in quanto organo di massima espressione rappresentativa della
comunità regionale, deve avere la possibilità di dar vita a
procedimenti specificamente diretti e all'acquisizione di elementi
di conoscenza o di valutazione, al fine di poter esercitare le
proprie competenze in modo del tutto autonomo
dall'Esecutivo".
Noi vogliamo, noi Consiglieri, non di minoranza, di minoranza e
di maggioranza, avere quelle informazioni, quelle conoscenze,
quelle consapevolezze che ci permettono di dire la nostra su CVA
quando siamo intervistati o ai cittadini, senza dire delle cose che
sono delle battute, che sono dei ragionamenti che ci derivano da
cose che leggiamo sui giornali e da dichiarazioni del Presidente
della Regione che noi andiamo a chiosare. Noi vogliamo accedere ai
documenti, vogliamo avere la possibilità di parlare direttamente
con i soggetti che lavorano all'interno di questa società. La
commissione d'inchiesta regionale, tanto per chiarire che nessuno
vuole fare inquisizione, anche che vogliamo fare questo percorso
insieme a voi della maggioranza, non andare noi a verificare le
carte, farlo insieme questo percorso, quindi senza nessun
pregiudizio già sanzionatorio prima, tanto non possiamo
averlo
..."a differenza di quelle parlamentari non godono di
particolari poteri inquisitori, e questo fatto rende in realtà
labile il confine tra le inchieste consiliari e le semplici
indagini conoscitive".
Non stiamo facendo chissà quale atto, lo dice la giurisprudenza,
stiamo semplicemente dicendo: c'è una disponibilità di alcuni
Consiglieri regionali di fare un'indagine specifica su CVA? C'è
qualche volontario che alzi la mano? Qualcuno che abbia voglia di
studiarsi dei dossier e di portarci delle informazioni, a noi,
Consiglio regionale? Quindi una prassi che non ha nulla
dell'inquisitorio, addirittura la giurisprudenza specifica che
qualora il Consigliere regionale debba sentire dei soggetti terzi,
non ha nessun titolo se questo non volontariamente vuole dargli
informazioni, a meno che questo non sia un soggetto
dell'amministrazione pubblica, e qui ricadiamo nel caso di CVA;
qui, in questo caso, avremmo la possibilità di chiedere ai soggetti
della CVA tutta l'informazione necessaria. Quindi non si tratta di
inventarsi una stranezza...intanto c'è in quasi tutti i Consigli
regionali la commissione d'inchiesta, sono andato a vedermi, si
occupano di varie cose, e non mi pare che si suscitino dei
dibattiti...addirittura hanno messo dei regolamenti per dire: non
fatene più di due alla volta. Hanno messo dei limiti temporali, tre
mesi rinnovabili di altri tre mesi, per dire che appena uno chiede
una commissione d'inchiesta, la prima cosa che fa...in alcuni
Consigli regionali è direttamente l'Esecutivo che gli dice: "sì, va
bene, falla pure, non ho niente da nascondere, anzi, sono tutti
elementi che mi porti a tua conoscenza"!
E la chicca che ho tenuto nel finale qual è? Ma possibile che
noi, qui, Regione autonoma a Statuto speciale, dobbiamo venire in
Consiglio regionale a dire: per favore, ci fate fare la commissione
d'inchiesta? Quando ci sono Statuti di Regioni non a Statuto
speciale in cui è possibile istituire una commissione d'inchiesta
su richiesta della minoranza! Basta un gruppo di Consiglieri di
minoranza che la chiede e si è tenuti a dargliela questa
commissione d'inchiesta! Perché nessuno può negare l'accesso agli
atti, alla conoscenza delle questioni!
Allora, se le questioni che ha sollevato il collega Cognetta, i
dubbi, le perplessità sollevate dal collega Viérin che dice: ma qui
dobbiamo capire se questi fondi, come sono utilizzati, i rapporti,
tutta la polemica delle turbine, tutte queste cose qui, no? Ma c'è
qualcosa da nascondere? C'è qualcosa che è meglio che non si
sappia? È meglio che non venga fuori? Perché altrimenti,
sinceramente, se io sedessi di là, nel banco della maggioranza...ma
dico, avete tempo da perdere? Non avete nient'altro da fare? Ma
andate, fatevi questa commissione d'inchiesta, non vediamo l'ora
che portate a galla quanto bene ha lavorato CVA, non vediamo l'ora
che diciate a tutti i valdostani che splendido lavoro stiamo
facendo, quello che ci avete raccontato nei programmi, quello che
andate in giro a dire! Che cosa c'è da nascondere per dire "no"
alla commissione d'inchiesta? Addirittura andatevi a vedere negli
altri Consigli regionali: Presidenza alla minoranza, quattro-cinque
di minoranza...ma sì, ce n'è uno che non ha niente da fare in
maggioranza lo mettiamo lì solo a vigilare che non facciano
danni...cioè questo è l'atteggiamento!
Qui, invece, noi dobbiamo per favore chiedere l'accesso agli
atti, lottare per un'ora per ottenere un banalissimo voto
all'unanimità su una mozione in cui finalmente possiamo accedere a
degli atti che sennò dovevamo compilare diecimila "116"...ma per
cortesia! Cosa c'è da non andare a verificare in questa CVA? Ci
stiamo mettendo nel ridicolo! State facendo diventare - come
giustamente diceva il carissimo collega del gruppo PD-SINISTRA VDA,
Guichardaz - delle mozioni incredibili, di minoranza, che stanno
sconvolgendo il panorama, ci state dando un'importanza che,
francamente, su un tema così, io non riesco a capire! Si faccia
'sta Commissione d'inchiesta su CVA, nella vostra logica, quindi
volete il gruppo di maggioranza, volete presiedere, perché qui si è
in Valle d'Aosta si fa il contrario di quello che succede nel resto
del mondo democratico parlamentare, e quindi volete tenervi voi gli
incarichi, teneteveli! Ma non dite "no" alla conoscenza,
all'accesso a dati amministrativi che voi dovete essere i primi a
garantire, fatti secondo le norme previste dall'ordinamento
giudiziario!
Ecco perché è con molta serenità che noi abbiamo detto che
questa mozione andava sostenuta e votata: perché è la prassi
ordinaria di qualsiasi Consiglio regionale. Aspettiamo davvero un
ravvedimento della maggioranza sul finale.
Presidente
- La parola al collega Nogara.
Nogara (UVP)
- Merci Président.
Io vorrei fare solo alcune brevi considerazioni. Come
Consigliere regionale, ho capito, anche in questi giorni, che
proprio le persone ci chiedono, ci chiedono delle risposte, proprio
perché siamo Consiglieri regionali, e tante volte sono in imbarazzo
perché non riesco a darle loro. Le considerazioni che voglio fare
sono proprio sulla CVA. Nella passata legislatura seguivo spesso i
Consigli regionali e, spesso, il Presidente Rollandin ha dovuto
rispondere a diverse interpellanze, ad interpellanze che, fuori dal
Palazzo...diciamo erano le cose che si dicevano su quello che
succedeva in CVA e sulle varie centrali. Sulla
mission
che
doveva avere CVA ne ha parlato ampiamente il Consigliere Viérin,
ma...cosa fa, cosa facciamo oggi, in CVA? CVA, si dice, dovrebbe
avere una trasparenza (abbiamo parlato di "palazzi di vetro"),
un'efficacia, capire che investimenti fa.
Io voglio soffermarmi un po' sull'efficacia, proprio per quello
che si dice al di fuori, che si sente, su CVA. Noi ci troviamo in
determinate situazioni, come quelle delle centrali di Nus, di
Gressoney, di Signayes, che non possono andare al massimo per
problemi di vibrazioni, oppure ci troviamo in situazioni dove la
centrale di Valpelline, per un problema di turbina, ma non di
turbina, ma la volante, come si chiama? la "girante", e che le
commissioni che fanno le perizie hanno dato praticamente l'okay,
però ogni sei mesi devono essere smontate, perché si possa
controllare quale è la situazione di queste giranti. Allora, io mi
chiedo: in tutte queste situazioni in cui si devono smontare,
montare turbine, giranti, e così via, gli investimenti? No,
l'efficacia, l'efficacia qual è? L'efficacia è una perdita, una
perdita di produzione che noi continuiamo ad avere nelle nostre
centrali. Si vorrebbe anche conoscere, sapere, mi chiedono spesso,
chi è WGP, questa ditta, sentivo quando ha fatto l'intervento il
mio collega, nelle prime giornate del Consiglio, su chi sono le
persone che gestiscono questa società...esattamente non lo
sappiamo!
Poi ci sono anche problemi di investimenti: c'è un piano
d'investimenti del 2005, dove la centrale di Hône ha dei grossi
problemi, la centrale di Chavonne, come ha detto il Consigliere
Viérin, anche questa dovrebbe essere rifatta...qui non si sa
niente, a che punto sono i lavori e che cosa si voglia fare!
L'organigramma della società: qui io lo dico senza cognizione,
probabilmente, ma dei grandi tecnici, come professionalità, di
tecnici che sono tecnici in questo settore, non è che ne vediamo
tanti! E poi ci ritroviamo con una società che, alla fine, dà un 50
milioni di euro al Casinò! Ecco, tutte queste cose...non è per
voler fare da inquisitori, ma per capire effettivamente che cosa
succede all'interno di questa società.
La nostra richiesta, quella di fare una commissione, è anche per
poter dare delle risposte all'esterno, delle risposte che ormai da
anni ci richiedono, perché com'era la
mission
iniziale della
CVA, che era quella che doveva dare un'autonomia finanziaria alla
nostra Valle...diciamo che, se andiamo avanti così, non ha più
quella funzione! Grazie.
Si dà atto che dalle ore 18,31 assume la presidenza il
Vicepresidente André Lanièce.
Lanièce (Presidente)
- Grazie. Ha chiesto la parola il
Consigliere Bertin, ne ha la facoltà.
Bertin (ALPE)
- Grazie Presidente.
Questa mozione va sostenuta e votata; non è una commissione
d'inchiesta con intenti inquisitori, riprendendo quello che diceva
il collega Donzel, ma va sostenuta e votata perché crediamo che sia
venuto il momento di fare il punto della situazione riguardo a
questo importante gruppo. L'acqua in Valle d'Aosta ha sempre avuto
un valore importante, anche simbolico, dal Medioevo in poi;
immaginiamo il valore che ha avuto, il ruolo che ha giocato del
dopoguerra. Nell'immaginario valdostano l'acqua, un valore al di là
dell'aspetto strettamente economico e finanziario, ha sempre fatto
parte del dibattito pubblico di questa Regione.
L'acquisizione di CVA ha rappresentato una modalità per
riprenderci in fondo qualcosa che avevamo già, è stata vissuta
anche così. È stata comunque un grande affare, lo sappiamo, sia dal
punto di vista finanziario-economico, diversamente da quanto
sosteneva qualcuno all'epoca ed alle perplessità che avevamo
sollevato, in particolar modo all'attuale Presidente; ha
rappresentato un affare, anche soltanto dal punto di vista
finanziario, per quel che riguarda i 9/10, i 10/10, ma bisogna
ricordarci che questa società è nata nel 1995 con lo scopo di
gestire quattro centraline, quelle della dismissione della Cogne.
Successivamente, nel 2000, nel momento di privatizzazione
dell'ENEL, l'Amministrazione regionale è riuscita ad inserirsi in
quel contesto ed acquisire la parte di ENEL in Valle d'Aosta; un
business importante, che ha portato, credo, a 25 o una trentina di
centrali ad aggiungersi alle quattro originarie. Insomma, il gruppo
è completamente cambiato, il suo ruolo e il suo peso, come d'altra
parte è cambiato il suo ruolo e il suo peso quando, nel 2006, è
diventato Presidente l'attuale Presidente della Giunta che ha
gestito in modo molto diretto...diretto e, voglio dire, imprimendo
a questa società un'ulteriore azione. Da allora il numero di
dipendenti è cresciuto in modo significativo, si è quasi più che
raddoppiato, e CVA rappresenta oggi un colosso, una piccola IRI
locale che si occupa anche di eolico e di altri settori, è entrata
a far parte di Telcha. Oggi, insomma, non son più quelle quattro
centraline da gestire che erano nel 1995.
Come detto in precedenza, è il momento anche di guardare al
futuro di questa società. L'intento di questa commissione, come tra
l'altro scritto nella mozione, è quello di ridefinire le funzioni e
il ruolo, e di guardare al futuro. Nel futuro ci saranno dei
cambiamenti significativi. Immagino soltanto quello che potrà
rappresentare il cambiamento per quel che riguarda i certificati
verdi...insomma, la CVA deve rientrare in un discorso generale e
deve far parte di quel dibattito pubblico sul ruolo che deve avere
una società di questo genere in una regione come la nostra; una
società - come detto - che ha quasi 400 dipendenti e ogni anno ha
all'incirca 70 milioni di utile netto, per cui è importante oggi
fare il punto, di guardare al futuro e non soltanto concentrarsi, o
perlomeno concentrarsi sul passato per poi guardare
all'avvenire.
Non crediamo che in questo ci siano intenti inquisitori, ma
soltanto un giusto dibattito che va fatto su delle informazioni,
anche per il ruolo che l'acqua e il suo utilizzo ha sempre
rappresentato nella storia della nostra regione. Questa commissione
non rappresenta certamente un pericolo per nessuno, la necessità di
conoscere e poter approfondire; se qualcuno lo vede come un
pericolo è perché forse c'è qualcosa che non si vuol far conoscere,
ma non è nelle nostre intenzioni inquisire nessuno! Grazie.
Presidente
- ...Chatrian, ne ha la facoltà.
Chatrian (ALPE)
- Sì, grazie Presidente.
Solo per sostenere questa mozione in maniera franca e diretta.
Vorrei solo fare una semplice riflessione. Nelle altre mozioni
abbiamo fatto degli esempi sul gruppo CVA, abbiamo fatto degli
esempi per le assunzioni per le forniture, per gli affidamenti di
lavori sovente, perché probabilmente è il gruppo forse più
importante che abbiamo in questo momento come società, motore, vero
motore economico. Io, nella passata legislatura - mi scuso da una
parte, ma è il nostro ruolo, il nostro compito - ho più volte
sollecitato e richiesto documenti per avere il quadro; se si
affrontano dei dossier bisogna prima conoscere e capire, però il
nodo di natura politica penso che sia comunque il dibattito
politico, in quest'aula, con la commissione, e sia soprattutto
quello della programmazione. Il collega Bertin prima diceva molto
bene sugli indirizzi futuri e su cosa, in questo momento, il gruppo
CVA sta mettendo in campo: dove sta investendo, come sta
investendo, quali sono le priorità, gli obiettivi, e poi - non da
ultimo - come le risorse, gli utili, vengono utilizzati.
Io penso che è un momento dove il nostro bilancio regionale non
ha più la disponibilità di tutte quelle risorse che ha avuto fino
al 2009, quindi le risorse sono calate e la spesa corrente è
aumentata tantissimo. Io penso che sia un obbligo in più, politico,
morale, ma di trasparenza, quello di decidere: ecco perché più
volte noi abbiamo presentato, nella scorsa legislatura, degli
emendamenti che andavano in quella direzione, il dibattito prima di
approvare in sede finanziaria il bilancio, il bilancio triennale,
proprio per...se non condividere, quanto meno discutere su quali
sono gli investimenti, qual è la programmazione, la sua
pianificazione e le proprie scelte. Magari l'opposizione ha delle
idee alternative, diverse da quelle che la maggioranza mette in
campo, ma prima di decidere certi investimenti non sarebbe male
affrontarli in quest'aula, e a quel punto, con tutta trasparenza,
con tutta semplicità e onestà, dare corso e dare gambe alle
decisioni e al confronto in quest'aula.
Termino dicendo penso che questo sia proprio il cuore di questa
nostra...l'obiettivo di questa mozione, che è quello non solo di
conoscere lo stato dell'arte, ma sia quello proprio invece di
incidere sulle scelte future e non, invece, subire come semplici
Consiglieri delle scelte aziendali...perché non anticiparle,
invece, dal punto di vista politico e dal punto di vista del
dibattito? Forse qualche idea, qualche proposta potremmo metterla
anche noi sul tavolo, questo tavolo, in quest'aula e nelle sedi
opportune, cioè nelle commissioni consiliari. Io penso che sarebbe
un gran passo avanti, necessario. È stato detto prima: forse
l'unico motore rimasto in questo momento è questo, le risorse ci
sono ancora,
chances
ce ne sono ancora, ci sono
ancora...benissimo, giochiamole, lasciateci almeno la possibilità
di proporle prima che voi decidiate la vostra strada magari in
alternativa alla nostra, ma qualche idea in questo campo possiamo
averla e ce l'abbiamo, perché no?...a questo punto direttamente
inserirlo nel nostro impianto legislativo, come avevamo provato più
volte nella scorsa legislatura, e quindi decidere per poche
società, non dico per tutte le 49, ma per quelle società che
incidono direttamente sull'economia reale della Valle d'Aosta,
affrontare il tema e soprattutto affrontare la programmazione ed i
relativi investimenti. Grazie.
Presidente
- C'è qualcun altro che vuole intervenire?
Sempre in discussione generale. Non vi sono altre richieste
d'intervento? Se non vi sono altre richieste d'intervento, dichiaro
chiusa la discussione?no? Vuole intervenire ancora? Ha chiesto la
parola il Consigliere La Torre, ne ha facoltà.
La Torre (UV)
- Grazie Presidente.
Sicuramente ho apprezzato i toni pacati, che, però, devo dire la
verità, mascherano dei contenuti, come dire? molto duri, che in
qualche modo però evidenziano anche delle posizioni diverse, delle
forze di minoranza. Io credo che nel mio intervento precedente ho
espresso invece in maniera molto chiara l'unica posizione della
maggioranza, che è quella che non si sottrae a un dibattito di tipo
morale sulla trasparenza. Anzi, noi lo facciamo con molta
chiarezza, e lo facciamo anche senza contraddizioni, e lo dico
perché, mi consenta il Consigliere Donzel, mi rifaccio al suo
ragionamento, purtroppo il punto debole di quello che lei ha detto
è proprio una profonda contraddizione sul valore degli strumenti di
questo Consiglio. Lei ha iniziato il suo discorso esaltando il
valore dell'autonomia del Consiglio, esaltando l'operatività e
l'indipendenza del Consiglio rispetto a quella che è l'operatività
della Giunta, ma di fatto, nel momento stesso in cui noi abbiamo
avvalorato quello che è lo strumento che lei così esalta nella sua
prima parte dell'intervento, lei lo nega perché rivendica il
concetto di autonomia nella costituzione di una commissione
speciale, come se l'autonomia...d'inchiesta, d'inchiesta, speciale,
come se l'autonomia si identificasse nel concetto delle commissioni
speciali!
Io credo che l'autonomia è un concetto molto più partecipato,
che viaggia proprio su quegli strumenti che lei ha esaltato, che
sono quelli del Consiglio, che sono le commissioni permanenti, che
hanno un valore all'interno di questo Consiglio, e che - vorrei
solo farle notare - quando noi ci siamo impegnati nella precedente
mozione, non è che ci siamo impegnati in cose da poco, perché sennò
chi ascolta non capisce... Noi ci siamo impegnati ad approfondire
appalti, forniture, investimenti, affidamenti e, siccome glielo
ricordo, non l'ha scritta lei, non so chi è che l'ha scritta, noi
ci siamo impegnati molto di più di quello che ci state chiedendo,
perché noi ci siamo impegnati sulla Società di Servizi, sulla
Casinò della Valle d'Aosta, sull'INVA, sulla Finaosta, sulla
SITRASB, sulla CVA, sulla Struttura Valle d'Aosta, sul Complesso
Ospedaliero Parini, sulla Nuova Università Valdostana.
Non credo che si possa dire che questa maggioranza si stia
sottraendo ad un dibattito sulla trasparenza, forse qui c'è una
differenziazione di una visione, che è quella dei metodi. Noi
crediamo che lo strumento che lei ha citato come uno strumento
importante che è l'autonomia del Consiglio abbia tutta la sua
opportunità di lavorare all'interno della commissione
permanente.
Capisco, e posso comprendere l'intervento del "Cinque Stelle",
vi vedo delle differenze appunto, perché in effetti loro,
onestamente erano fuori dal Consiglio, quindi, nella visione
esterna al Consiglio, agivano attraverso gli strumenti che avevano,
non è che siano stati fermi...voglio dire, hanno fatto i dossier,
sono intervenuti presso gli organi competenti...a me sembra che
avete avuto comunque la capacità ampia di tutelarvi su quelle che
sono le vostre posizioni, in luoghi legittimi e su cui nessuno ha
niente da ridire. Io credo che qui, ora che siete nel Consiglio,
dovete impadronirvi degli strumenti del Consiglio, che sono gli
strumenti della normalità del Consiglio, che sono le commissioni,
in cui noi non solo dobbiamo imparare a lavorare...e questo lo dico
anche per me, sono anche Presidente di Commissione, cercherò di
fare in questo senso: noi dobbiamo imparare ad usare questo
strumento in modo giusto, anche per gli approfondimenti che vengono
richiesti in modo anche corretto.
Non so chi diceva prima: "interpretare le sensibilità di una
comunità"...ecco, facciamolo insieme, interpretiamo insieme queste
sensibilità della comunità, non vedo perché qualcuno lo debba fare
di più o lo debba fare di meno! Io l'ho detto e lo ripeto:
ricordiamoci che le società partecipate sono un patrimonio e non è
solo un patrimonio di questa...diciamo Regione...operativo, ma è
anche un patrimonio sociale, perché qualcuno prima ha detto che le
società partecipate sono di tutti. È vero, sono di tutti, sono di
tutti i valdostani, anche di quelli che ci lavorano dentro, e noi
non ci possiamo dimenticare quante centinaia di posti di lavoro, al
di là della discussione, come vengono assunti o non assunti, diano
queste società partecipate! Quindi dobbiamo avere molta attenzione
prima di entrare in un dibattito che può trasformarsi in
un'inquisizione, in uno scontro su queste società, perché noi
dobbiamo agire con la cautela che queste società meritano, cioè
l'attenzione e l'approfondimento della trasparenza, sulla quale ci
siamo già impegnati prima ed è inutile che lo ripetiamo, noi ci
siamo, ma nello stesso tempo senza cercare di portare il dibattito
politico nel conflitto e nello scontro che, a mio avviso, andrebbe
solo a danneggiare i cittadini e la Valle d'Aosta.
Quindi io vi invito, sinceramente, a ritirarla la mozione,
perché credo che l'impegno che noi abbiamo preso sia un impegno
serio. Io sono convinto che voi, anche seriamente, volete portare
avanti questi ragionamenti. Lo spazio lo abbiamo individuato: è
quello della commissione permanente, la maggioranza è su questa
posizione ed è per la trasparenza. Evidentemente se voi non la
ritirate, noi non parteciperemo al voto.
Si dà atto che dalle ore 18,40 riassume la presidenza il
Presidente Emily Rini.
Rini (Presidente)
- La parola al collega Donzel.
Donzel (PD-SIN.VDA)
- Mi obbliga a una piccola
precisazione, collega La Torre, perché quando lei dice, cercando
così, in modo ridicolo, dopo una giornata di grande unità dei
gruppi di minoranza, di dire qui ci sono toni diversi, non va da
nessuna parte...guardi, attaccarsi al Movimento Cinque Stelle per
dirgli: impadronitevi degli strumenti del Consiglio...ma loro hanno
letto il Regolamento! Articolo 21, commissioni speciali
d'inchiesta, sono del Regolamento regionale...cosa dice? Spera che
i valdostani non sappiano che la commissione d'inchiesta non è
parte del Regolamento di questo Consiglio regionale? Ma lei pensa
che i miei colleghi del Movimento Cinque Stelle non sappiano che
questo è uno strumento ordinario? Se è nel Regolamento, ed è
previsto nelle situazioni in cui venga chiesto... Nei Consigli
regionali normali non si fa neanche affidamento alla maggioranza,
ma si dice: basta una minoranza qualificata di Consiglieri per
chiederlo. Qui, invece, tutto deve passare a colpi di maggioranza!
Giocatevi questa imposizione, questo ruolo duro, giocatelo fino in
fondo, facendo credere che c'è una grande disponibilità...non ci
crederà nessuno!
Presidente -
Siamo sempre in discussione generale. Altri
chiedono la parola? La parola al collega Ferrero.
Ferrero (M5S)
- Grazie Presidente.
Beh, una precisazione va secondo me sicuramente fatta. Se noi
siamo qui ad intervenire con degli strumenti che sono
essenzialmente degli strumenti di controllo, e io in questo penso
di interpretare, anzi, sono certo di interpretare anche la
sensibilità degli altri gruppi di opposizione, è perché manca un
sistema di
governance
complessivo delle partecipate a
livello regionale. E noi abbiamo creato decine e decine di
partecipate, non abbiamo fissato e definito delle regole comuni,
non abbiamo adottato dei codici etici o indirizzi vincolanti per
gli amministratori, non abbiamo effettuato la definizione anche in
relazione ad indirizzi che andassero nel senso di definire le
nomine, non abbiamo individuato dei regolamenti di vigilanza e di
controllo, cioè ci troviamo alla fine con un parco di partecipate
che sono come delle pecore lasciate senza un recinto e che ognuna
fa quello che vuole, e sostanzialmente poi dobbiamo, siamo
costretti, in questo caso, ad intervenire con uno strumento
che...capisco alcune perplessità sollevate dal collega La Torre,
però vediamo qual è la situazione attuale, vediamo cosa potremmo
ottenere anche mettendoci insieme a lavorare, in un futuro.
Attualmente siamo in una situazione in cui, come per molte cose,
dobbiamo adottare degli atteggiamenti, dei comportamenti che sono
di rincorsa dietro un qualcosa perché c'è un vuoto, c'è un vuoto
che non è stato finora colmato da nessuna iniziativa. Quindi,
secondo noi, nel momento in cui ci fosse una vera
governance...
che non è una parola vuota, vuol dire
"monitoraggio" di quello che succede nelle partecipate,
monitoraggio serio, anche con un ufficio preposto, una valutazione
dei risultati, una valutazione degli amministratori che sono
all'interno delle partecipate...questo vale per la CVA, vale per
qualsiasi partecipata, vale per la Casinò e, alla fine, un
controllo e, infine, ovviamente un esito del controllo, che vuol
dire: hanno fatto bene o hanno fatto male; hanno fatto bene,
continuano ad amministrare; hanno fatto male, vanno a fare un altro
mestiere...cioè se non partiamo da un presupposto per cui tutto
deve essere regolato in maniera semplice, però in maniera chiara, è
logico che poi possiamo utilizzare questi strumenti. Non è certo
una responsabilità dell'opposizione se cerchiamo di intervenire in
questo momento in cui c'è un vuoto con uno strumento che, comunque,
è uno strumento che ci è messo a disposizione dal Regolamento del
Consiglio. Grazie.
Presidente
- Altri in discussione generale? La parola al
collega Guichardaz.
Guichardaz (PD-SIN.VDA)
- Brevissimamente, siccome vedo
che vi state preparando per la fuga, per l'astensione plateale
probabilmente... Io, la cosa che non capisco proprio da
principiante di quest'aula è: ma se gli strumenti ordinari delle
commissioni permanenti fino ad ora non hanno fugato i dubbi
manifestati in premessa nella nostra mozione, perché dovrebbero
farlo adesso, Consigliere La Torre? Non riesco a capire! Cioè, io
sono Consigliere da un mese, ma siccome voi avete sulle spalle anni
e anni di durissimo impegno nelle commissioni consiliari, come mai
oggi si sente l'esigenza...non è l'esigenza manifestata dalla
minoranza, 17 disperati che si sono seduti intorno ad un tavolo e
dice come possiamo fare a rompere le scatole alla maggioranza, no?
Facciamo una commissione d'inchiesta speciale, chiamiamola come
vogliamo, no? Siccome credo che le questioni vadano affrontate per
tempo, e non sono state affrontate per tempo, questa commissione
speciale d'inchiesta è semplicemente un modo per affrontare
un'urgenza, abbiamo parlato tutto il Consiglio dell'urgenza di
capire come funzionano le partecipate!
Questa è una partecipata, è una partecipata importante, che ha
un attivo importante, non è il Casinò che ha una situazione
debitoria devastante, questa è una partecipata che produce utili,
allora non capisco il motivo per cui vi stiate preparando alla
fuga! Non so se è una strategia, diciamo, così, ammessa o se è una
strategia politica, non lo so. Pensavo non esistesse questa
modalità, ma in ogni caso, riguardo a un voto di una mozione che
non dice nient'altro che di costituire un contenitore all'interno
del quale si possa, diciamo, operare degli approfondimenti, la
domanda è questa: va tutto bene in CVA? Allora la risposta qual è?
Basta che muovete la testa...va tutto bene in CVA? Se va tutto bene
in CVA qual è il problema di votare l'istituzione di una
commissione che confuti le dicerie, perché in premessa abbiamo
scritto che ci sono delle zone oscure, ci sono dei detti e non
detti. Se va tutto bene è solo interesse della maggioranza votare
questa benedetta commissione che mette il sigillo, decreta, che va
tutto bene!
Poi solo una cosa al Consigliere La Torre. Ho sentito parlare di
lavoratori...non credo proprio che l'interesse nostro sia di
mettere in discussione la professionalità dei lavoratori...cosa
c'entra? Noi vogliamo capire non come lavorano gli operatori, ma
come sono amministrate e com'è amministrata in particolare questa
partecipata, che è una partecipata d'importanza strategica.
Grazie.
Président
- Merci. La parole au collègue Gerandin.
Gerandin (UVP)
- Merci Madame la Présidente.
Non avevo intenzione di intervenire, ma devo almeno una piccola
replica al collega La Torre. Prima di tutto volevo iniziare col
fatto che il sistema valdostano è un sistema dove il pubblico ha
un'incidenza molto importante, e sappiamo tutti che il sistema
pubblico è un sistema che può continuare, può vivere, può
autoalimentarsi quando ci sono delle risorse pubbliche, quando ci
sono risorse in abbondanza, com'è successo negli anni passati, dove
c'era poca attenzione a come veniva alimentato questo sistema, dove
potevamo permettercelo; era il tempo delle vacche grasse, per cui
nessuno faceva molta attenzione, era il tempo nel quale potevamo
anche permetterci di sprecare. Forse l'errore nasce da allora,
avremmo dovuto amministrare, tutti - per cui indistintamente mi
metto tra questi - con un po' più di oculatezza, e soprattutto con
un po' più di visione per il futuro.
Purtroppo il sistema di risorse pubbliche è un sistema che
rapidamente ha avuto un decremento e un momento di grande
difficoltà, per cui mai come adesso c'è la necessità di avere un
quadro chiaro o un quadro di prospettiva su come utilizziamo queste
risorse pubbliche, per vari motivi, per la trasparenza, per tante
altre cose, com'è stato detto e non voglio ripetermi su questo. Ma
la mia preoccupazione, come peraltro è stata esternata anche da
tanti altri, è che un sistema pubblico rischia di patire la crisi
molto più di tanti altri, perché è molto chiaro, dicevo prima,
quando una buona parte è pubblico, se non ci sono le risorse c'è il
rischio che crolli il sistema. Allora mai come adesso c'è la
necessità di fare chiarezza, di fare trasparenza. E questo per
evitare che la Valle d'Aosta, una realtà che tanti ci invidiano
perché abbiamo le nostre competenze, la nostra Autonomia, possiamo
legiferare, anche se a volte ce ne dimentichiamo, però tanti ci
invidiano come sistema, e qualcuno...ci dicevano anche che eravamo
dei privilegiati, avevamo tante risorse ancora disponibili, però
non vorrei che la Valle d'Aosta venisse nel contesto nazionale una
delle realtà dove la ripresa sia una delle ultime, dove
probabilmente abbiamo patito la crisi dopo gli altri, ma
picchieremo la testa molto più duro.
Ho detto che dovevo una risposta al collega La Torre, perché ha
citato, ecco, l'importanza dei numeri per garantire...delle
partecipate per garantire l'occupazione in Valle. Noi - volevo
tranquillizzarlo - non mettiamo in discussione i numeri, per noi le
partecipate in Valle sono un volano, un volano per l'occupazione,
per garantire un'occupazione che abbia dei criteri per le
assunzioni che siano trasparenti, dove non sia sufficiente fare
delle richieste e poi essere "pescati" magari per conoscenze, o per
amicizie, o per telefonate di qualche politico influente. Concludo.
Non so se ho capito bene, ma almeno mi allaccio a quanto ha detto
il collega Guichardaz...mi pare che ci sia una volontà di
abbandonare l'aula da parte della maggioranza, non so se è vero,
magari è una falsa sensazione, ma veramente io penso che sia un
clamoroso autogol, perché sottrarsi alla discussione, soprattutto
sottrarsi ad un esito, ad un voto, ad un voto nel quale la gente vi
chiede di votare secondo coscienza, su un argomento così delicato,
significa forse un segnale di debolezza o, comunque, un segnale nel
quale vi sentite molto attaccabili dal punto di vista degli
argomenti, per cui è facile a volte tacciare la minoranza di essere
solo critica, ma probabilmente in questo caso è una minoranza che è
anche costruttiva e che pone dei quesiti, dei quesiti veri legati a
quella che è la vita, la trasparenza e il futuro della Valle
d'Aosta. Grazie.
Presidente
- Grazie collega.
Quelqu'un d'autre qui veut intervenir? On est en discussion
générale. La parole à la collègue Certan.
Certan (ALPE)
- Non amando fare processi alle intenzioni,
non sapendo cosa succederà dopo, ma siccome sta passando una certa
percezione...ricordo solo, di essere tornati indietro di qualche
mese, e siccome il consigliare e invitare a non andare a votare
credo sia stato già una volta un suicidio, credo che sarebbe
opportuno piuttosto prendersi le responsabilità. Quando si chiedono
cose che io trovo semplici e - ripeto ancora una volta - di buon
senso, dove in fin dei conti si chiede solo di istituire una
commissione in più, sì, è vero, di lavorare un po' di più, forse
sì, di lavorare anche noi, Consiglieri tutti...ma non si chiede
nulla di strano, credo che sia molto, ma molto più proficuo per
tutti e soprattutto per i valdostani, piuttosto che poi fare altri
gesti che abbiamo già visto e poi portano ad altre interpretazioni.
Certo che vien da chiedersi il perché di così tanta paura per
votare una commissione!
Presidente
- Grazie collega. Altri? Possiamo chiudere la
discussione generale? La discussione generale è chiusa. Per la
replica la parola al Presidente Rollandin.
Rollandin (UV)
- In merito alle preoccupazioni dei
colleghi sul fatto di uscire dall'aula...posso tranquillizzarli,
l'ultima uscita dall'aula...abbiamo visto voi che siete usciti
dall'aula! L'ultima volta che è stata abbandonata l'aula siete
stati voi! Quindi, abbiate pazienza, credo che se dite questo, noi
prendiamo atto dell'autoaccusa o della scusa che fate in questo
momento, però non credo che sia questo il clima. Non siamo tornati
indietro! Siamo qui per una discussione che pensavo, com'è stato,
fosse una discussione corretta, pacata, su interventi che ho anche
apprezzato nell'ambito di una serie di valutazioni positive su una
società che, non sta a me dirlo, sono convinto abbia una sua
valenza.
Ho una preoccupazione che è quella che anche il collega Viérin
ha sollevato: le concessioni. Quello è l'anello debole, per cui fin
dall'inizio è la preoccupazione che ho sempre avuto e che purtroppo
c'è ancora e diventerà di attualità, perché alcune sono in
scadenza...il problema è che le concessioni non è che
automaticamente ritornano. Purtroppo sono messe a bando. Quello è
il vero rischio. Mi fermo qui, perché non è su questo che dobbiamo
discutere. Quindi condivido una serie di preoccupazioni.
Una giusta osservazione nel merito di quello che è l'utilizzo
del capitale di Finaosta: per carità, la Regione ha utilizzato una
parte di questi fondi per il discorso sociale, per quelli che sono
il pagamento del bonus riscaldamento, del buono energia. Voglio
ricordare - alcuni l'hanno fatto - le ricadute sociali che ci sono
state, che sono sia sulle famiglie che sulle imprese. Come voi
vedete, nelle imprese tutte le partite IVA hanno una possibilità di
avere una riduzione dell'importo del 18 percento. La riduzione per
le famiglie di quelli che bollettano con la struttura con la
Vallenergie,
pardon
, la CVA Trading, hanno uno sconto del 10
percento in più, quindi il 30 percento normale più il 10 percento,
in Valle c'è il 40 percento di riduzione del costo dell'energia,
del costo dell'energia, non della bolletta, eh...voglio solo
precisare, perché non è corretto dire una cosa per l'altra. Quindi,
queste precisazioni per dire che però non è automatico che siccome
non ci sono soldi o non possiamo avere una disponibilità
finanziaria possiamo pescare in CVA. Il problema è che il limite
del Patto di stabilità non è quello di non avere i soldi, ma di non
poterli spendere! L'anno scorso, alla fine dell'anno, non abbiamo
potuto fare i pagamenti non perché non c'erano i fondi, ma perché
non ce li lasciavano spendere! Questo è un concetto che diventa
molto difficile far passare, da parte di tutti, perché onestamente
le domande le fanno a tutti. Però questo difficilmente passa.
Difficilmente c'è la possibilità di far capire che non è solo una
questione di disponibilità finanziaria, che è importante, ma è
quella di poterla spendere.
E oggi siamo bloccati...ma anche i Comuni, anche i Comuni adesso
sotto i 1.000 abitanti, tant'è che noi abbiamo dovuto e siamo
ancora in partenza per il Patto di stabilità, per i Comuni al di
sotto...prima era solo il Comune di Aosta, adesso tutti i Comuni
sotto i 1.000 abitanti. Ora, perché ho accennato a questo? Perché,
sicuramente, l'attenzione che c'è nei confronti di questa società è
più che corretta e non voglio farla lunga. Credo che l'attenzione
sia stata anche possibile verificarla nel momento in cui ci sono
state, lo dico ai neofiti, ma quelli che erano già in Consiglio
hanno fatto delle riunioni con la commissione competente, con la
presenza dei responsabili della CVA, laddove è stata spiegata tutta
la questione degli acquisti in Cina, con le rispettive economie e
con la possibilità di accelerare i tempi che hanno permesso di
rimodulare e riconvertire le varie stazioni di Gressoney e di Nus,
con risparmi di più di 100 milioni di euro, e così via. Queste sono
state le cose dette e fatte all'interno della commissione, quindi
tutto quello che è stato chiesto.
Noi abbiamo appena votato l'altra mozione dove si chiedeva di
interloquire, come ha detto il collega La Torre, su tutto quello
che è necessario avere anche dalla CVA. Ora, credo che non ci siano
delle motivazioni specifiche e particolari per una commissione
d'inchiesta, per una commissione speciale, perché tutto quello che
è necessario e trasparente è stato fatto, le selezioni sono state
fatte, com'è già stato detto in quelle riunioni, secondo delle
regole trasparenti, e così via. Quindi noi riteniamo che non sia
necessario ripercorrere quanto già è stato detto e fatto. La
società, naturalmente, è un gruppo importante con altre società che
si sono - come ha detto qualche collega - ormai specializzate non
solo nell'idroelettrico, dove, secondo le notizie dell'Autorità per
l'Energia Elettrica, risulta essere il secondo produttore italiano
di fonte idroelettrica, la CVA, mentre per quanto riguarda l'eolico
ha qualche cosa. E per quanto riguarda anche il settore del
fotovoltaico ha un parco importante e una società specifica.
Quindi, credo che nessuno metta in dubbio le osservazioni che voi
avete fatto, anzi, mi fa piacere che le abbiate sottolineate.
Noi riteniamo di dare la disponibilità, come abbiamo già votato
con la precedente mozione, per dare alla commissione tutti i dati
che ci sono, in perfetta trasparenza, oltre a quello che abbiamo
già spiegato. Per la gran parte si tratterà di riprendere i dati
che, con il "116", voi avete già avuto a più riprese. Concordiamo
sulla possibilità e l'esigenza di mettere a conoscenza tutti quelli
che sono i dati della CVA. Però, con questo, noi ribadiamo la
nostra perplessità sul fatto che si arrivi ad una riproposizione di
una commissione d'inchiesta, che non riteniamo utile.
Presidente
- Grazie. Ci sono dichiarazioni di voto? La
parola al collega Chatrian.
Chatrian (ALPE)
- Sì, grazie Presidente.
Solo per una considerazione: manteniamo questa mozione, a nostro
avviso era e rimane comunque di attualità, ed era necessaria. Solo
una considerazione rispetto alle parole del Presidente Rollandin.
Io sono uno tra quei Consiglieri, che, nella passata legislatura,
ha fatto qualche richiesta, proprio per conoscere nel dettaglio le
scelte...ripeto: scelte fatte e che possiamo fare con l'articolo
116, sono scelte che la società ha già fatto, ha messo in campo,
quindi successive, se i dati, i dati che abbiamo inserito in queste
mozioni, i risultati che abbiamo inserito in queste mozioni,
derivano da richieste di cose già fatte, no? Solo per cognizione di
causa, e anche per non prenderci in giro, perché non mi piace, se
devo dire tutta la verità!
Seconda riflessione, sempre sulle riflessioni del Presidente
Rollandin. Lei ci dice che è il secondo produttore in Italia,
italiano, no? il gruppo CVA, se ho capito bene, dice l'Autorità. Io
ero presente, il mese di marzo, a quell'audizione...io sfido
qualunque Consigliere, qualunque manager che in 40-45 minuti possa
farsi il punto della situazione di un colosso come CVA e avere
praticamente tutto quello che ha bisogno in quel momento per avere
delle risposte! Però non mi fermo neanche su questo. Solo per non
prenderci in giro, perché stiamo parlando di un colosso e in 45
minuti è ben difficile avere sul tavolo tutto!
Terza considerazione. Lei sa molto bene qual è il nostro
obiettivo, di tutta l'opposizione: è incidere, partecipare alle
scelte che questa società fa. Lei sa molto bene, perché nella
passata legislatura noi abbiamo presentato nelle cinque
finanziarie, nei mesi di novembre e dicembre, sempre degli
emendamenti che andavano in quella direzione. Secondo voi, chi deve
decidere se il gruppo CVA va ad investire milioni di euro
nell'astigiano o nell'alessandrino? Chi, secondo voi, deve
deciderlo? Il Consiglio di amministrazione. Noi non abbiamo
nessuna...ma quanto meno discuterne, e poter almeno affrontare
quelle che sono le tematiche! L'urgenza nostra è quella,
innanzitutto! L'urgenza è quella! Se CVA, il gruppo CVA va ad
investire nell'eolico, che lo decida quest'aula! Questa è
l'urgenza, la necessità, capisce? Quello che noi
chiediamo...abbiamo chiesto in questa mozione, perché è ancora
valida, e noi chiediamo ancora ai Consiglieri di maggioranza che
votino questa mozione, perché al di là dell'articolo 21, al di là
dei tecnicismi della commissione speciale o d'inchiesta, la
richiesta che noi mettiamo in campo, oggi, Presidente Rollandin, è
questa: una commissione d'inchiesta o speciale, chiamiamola come
vogliamo, finalizzata alla ridefinizione della sua funzione e del
suo ruolo e dell'individuazione delle sue prospettive future!
Sinceramente, la nostra grande richiesta è questa! È questa! Ecco,
solo perché un conto è l'articolo 116, possiamo chiedere cosa è
stato fatto, quante gare sono state fatte, quanti affidamenti sono
stati fatti, chi li ha vinti, chi non li ha vinti, chi ha
partecipato, chi purtroppo non era politicamente corretto e non ha
potuto partecipare a nessuna gara, ma sempre "a babbo morto"!
L'obiettivo di questa mozione era anticipare sulle scelte, solo
per chiarezza, e sempre per coinvolgere i colleghi di maggioranza,
che magari come noi vorrebbero incidere sulle scelte, e come noi
magari scegliere se il gruppo CVA deve fare certi investimenti
piuttosto che altri. Grazie.
Presidente
- Altri per dichiarazione di voto? Nessuno? La
parola al collega Bertschy.
Bertschy (UVP)
- Solamente per chiedere il voto segreto.
Grazie.
Presidente
- Bene, possiamo quindi mettere in votazione.
La votazione è aperta. Tutti hanno votato? Possiamo chiudere la
votazione.
Presenti: 35
Votanti: 35
Favorevoli: 17
Contrari: 18
La mozione è respinta. Passiamo al punto 61 all'ordine del
giorno.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK