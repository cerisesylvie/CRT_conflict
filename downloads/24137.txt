Consiglio Regionale della Valle d'Aosta - Oggetto del Consiglio n. 3120 del 22 novembre 2007 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
AMBIENTE
Stoccaggio e smaltimento rifiuti
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 3120 del 22 novembre 2007 - Resoconto
OGGETTO N. 3120/XII - Disegno di legge: "Nuove disposizioni
in materia di gestione dei rifiuti".
Presidente
- La Conferenza dei Capigruppo ha preso
l'impegno di ultimare i lavori del Consiglio intorno alle 18,00 per
permettere la prosecuzione dei lavori in Commissione in merito al
bilancio. Si voterà quindi il disegno di legge n. 180 e poi si
iscriverà all'ordine del giorno la sostituzione dei Consiglieri
nelle Commissioni consiliari, perché con il passaggio del collega
Ottoz al gruppo "La Casa delle Libertà" bisogna modificare la
presenza di Consiglieri appartenenti alla maggioranza rispetto a
quelli di minoranza. Ci sarà un'iscrizione d'urgenza e una
votazione successiva non appena finita la votazione del disegno di
legge n. 180.
Riprendiamo l'esame del disegno di legge n. 180 nel nuovo testo
elaborato dalla III Commissione, siamo arrivati alla votazione
dell'emendamento n. 1 del gruppo "Arcobaleno", che recita:
Emendamento
Al comma 1 dell'articolo 1, dopo le parole "risorse naturali"
sono inserite le parole "e il perseguimento, in via prioritaria,
delle iniziative dirette a favorire la riduzione e la prevenzione
della produzione e della nocività dei rifiuti".
Lo pongo in votazione:
Consiglieri presenti: 28
Votanti: 18
Favorevoli: 4
Contrari: 14
Astenuti: 10 (Comé, Ferraris, Fiou, Frassy, Lanièce, Ottoz,
Salzone, Stacchetti, Tibaldi, Viérin Marco)
Il Consiglio non approva.
Presidente
- Pongo in votazione l'articolo 1:
Consiglieri presenti: 29
Votanti e favorevoli: 25
Astenuti: 4 (Bortot, Fontana Carmela, Squarzino Secondina,
Venturella)
Il Consiglio approva.
Presidente
- All'articolo 2 c'è l'emendamento n. 1
dell'Assessore Cerise.
La parola al Consigliere Segretario Venturella.
Venturella (Arc-VA)
- In matematica c'è un acronimo:
"c.v.d." - come volevasi dimostrare - e, come volevasi dimostrare,
è il nostro emendamento n. 5... e l'emendamento n. 1 dell'Assessore
Cerise... in quanto il nostro emendamento n. 5, che introduce
l'articolo 10 bis, recita:
"Misure per incentivare la riduzione,
la minimizzazione e il recupero dei rifiuti. La Regione promuove e
incentiva le azioni atte a prevenire la produzione dei rifiuti
attraverso..."
e si spiegano i 3 punti: promozione di strumenti
economici, previsione... promozione di accordi; si danno degli
indirizzi generali, come dovrebbe essere una legge. Questo
emendamento ha avuto parere finanziario sfavorevole, perché si
dice:
"si esprime parere negativo in quanto comportano aumenti
di spesa al bilancio regionale"
. Degli indirizzi che devono
essere ancora trascritti in senso operativo comportano aumenti di
spesa? Va bene. Per ipotesi facciamo che questo sia giusto, tali
azioni comportano spese al bilancio regionale. Andiamo a vedere
l'emendamento n. 1 dell'Assessore Cerise, che parla di
"riduzione progressiva dell'uso delle discariche per rifiuti
urbani e rifiuti speciali assimilabili agli urbani, anche
attraverso l'individuazione di azioni finalizzate, sin dalla fase
della produzione, alla riduzione dei rifiuti..."
, ma perché qui
non c'è il parere negativo? Non è la stessa cosa? Perché poi lei
dice:
"... in esecuzione dei programmi attuativi del Piano, di
cui alla deliberazione del Consiglio regionale n. 3188/XI,
predisposti ai sensi delle direttive vigenti in materia"
, ma
non c'è neanche il parere positivo, è la stessa cosa solo che lei
ha parlato di azioni finalizzate, io ho parlato di azioni e le ho
elencate, che differenza c'è? Ecco l'uso strumentale: parere
negativo a questo emendamento che non comporta spesa perché dà
degli indirizzi generali, senza parere questo emendamento...
perché? Esistono "due pesi e due misure" come diceva qualche
collega che ora è di fronte a noi: il Regolamento per l'opposizione
si applica, per la maggioranza è un "optional". Per dimostrarle,
Assessore, che questo, anche se in maniera "soft", quasi "en
passant", va nella direzione della riduzione dei rifiuti, voteremo
l'emendamento.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Scusi, Consigliere Segretario Venturella,
le chiedo una cosa: ma lei ha voglia di coccole? Abbia pazienza, è
lì che fa la vittima, mi viene voglia di grattarle la testa come ai
cagnetti! Non è vero che le Finanze hanno espresso un parere
negativo sul suo emendamento, leggiamo cosa dicono le finanze,
dicono:
"per quanto riguarda gli emendamenti n. 2 e n. 18 si
rileva che non comportano maggiori oneri al bilancio
regionale..."
Venturella (Arc-VA)
- ... no, il mio emendamento n.
5...
Cerise (UV)
- ... ma quello prevede degli aumenti, perché
prevede delle azioni specifiche per...
Presidente
- Pongo in votazione l'emendamento n. 1
dell'Assessore Cerise che recita:
Emendamento
All'articolo 2, comma 1, la lettera c) è sostituita dalla
seguente:
"c) la riduzione progressiva dell'uso delle discariche per
rifiuti urbani e rifiuti speciali assimilabili agli urbani, anche
attraverso l'individuazione di azioni finalizzate, sin dalla fase
della produzione, alla riduzione dei rifiuti, in coerenza e in
esecuzione dei programmi attuativi del Piano, di cui alla del.
cons. reg. n. 3188/XI, predisposti ai sensi delle direttive vigenti
in materia;".
Consiglieri presenti: 28
Votanti e favorevoli: 26
Astenuti: 2 (Ottoz, Tibaldi)
Il Consiglio approva.
Presidente
- Pongo in votazione l'articolo 2 nel testo
così emendato:
Articolo 2
(Obiettivi)
1. Nella gestione dei rifiuti urbani e dei rifiuti speciali
assimilabili agli urbani, la Regione promuove, in conformità agli
indirizzi e alle scelte programmatiche già definiti nel Piano
regionale di gestione dei rifiuti, approvato con deliberazione del
Consiglio regionale del 15 aprile 2003, n. 3188/XI:
a) la corretta gestione delle attività di raccolta,
trasporto, smaltimento e recupero finale, attraverso la
riorganizzazione dei servizi pubblici:
1) in un ambito regionale unico (ATO), corrispondente al
territorio della regione, per le attività di smaltimento e recupero
finale dei rifiuti urbani;
2) in sottoambiti territoriali ottimali (subATO), coincidenti
con il territorio delle Comunità montane e del Comune di Aosta, per
le attività di raccolta e trasporto dei rifiuti urbani;
b) il recupero e l'effettivo avvio della valorizzazione,
anche a fini energetici, dei rifiuti urbani e dei rifiuti speciali
assimilabili agli urbani;
c) la riduzione progressiva dell'uso delle discariche per
rifiuti urbani e rifiuti speciali assimilabili agli urbani, anche
attraverso l'individuazione di azioni finalizzate, sin dalla fase
della produzione, alla riduzione dei rifiuti, in coerenza e in
esecuzione dei programmi attuativi del Piano, di cui alla del.
cons. reg. n. 3188/XI, predisposti ai sensi delle direttive vigenti
in materia;
d) il raggiungimento dell'autosufficienza nelle fasi di
smaltimento finale dei rifiuti urbani che residuano a valle delle
raccolte differenziate.
2. Nella gestione dei rifiuti speciali, la Regione
promuove:
a) la corretta gestione dei rifiuti speciali assimilabili
agli urbani, con particolare riferimento ai rifiuti valorizzabili,
in conformità alle finalità di cui alla parte IV, titolo II, del
d.lgs. 152/2006, relativamente alla gestione degli imballaggi e dei
rifiuti di imballaggio;
b) la corretta gestione dei rifiuti speciali inerti derivanti
dalle attività di demolizione e costruzione, comprese le
costruzioni stradali, al fine di ottimizzare l'uso delle discariche
per rifiuti inerti e favorire il riutilizzo diretto nei luoghi di
produzione, nonché il riciclaggio dei rifiuti che residuano dalle
attività di demolizione e costruzione.
3. Per il perseguimento degli obiettivi di cui al comma 1, la
Regione:
a) assume le necessarie decisioni di carattere pianificatorio
e tecnico, finalizzate all'individuazione dei sistemi finali di
smaltimento e di recupero dei rifiuti urbani e dei rifiuti speciali
assimilabili agli urbani, in conformità alla normativa comunitaria
e statale vigente, con particolare riferimento alla ricerca di
sistemi che prevedano l'individuazione della discarica solo come
impianto residuale rispetto ad altri sistemi, anche complessi, di
smaltimento e recupero;
b) adotta atti di indirizzo e coordinamento finalizzati alla
riorganizzazione dei servizi di raccolta e trasporto dei rifiuti
urbani nei subATO;
c) individua azioni coordinate volte a raggiungere livelli
minimi di valorizzazione dei rifiuti urbani raccolti in forma
differenziata, fatto salvo il rispetto degli obiettivi di raccolta
differenziata e di valorizzazione di cui all'articolo 10;
d) promuove la sottoscrizione di accordi e convenzioni con i
consorzi di filiera per il recupero degli imballaggi e dei rifiuti
di imballaggio aderenti al Consorzio nazionale imballaggi e con
eventuali altri consorzi nazionali per il recupero di rifiuti
valorizzabili diversi dagli imballaggi;
e) promuove ogni utile iniziativa di informazione e
sensibilizzazione degli utenti, domestici e non, finalizzata alla
piena conoscenza degli obiettivi regionali in materia di gestione
dei rifiuti urbani e delle modalità di conferimento idonee al
conseguimento degli obiettivi stessi;
f) promuove l'adozione di iniziative volte alla riduzione dei
rifiuti domestici attraverso l'autocompostaggio delle frazioni
organiche, oltreché di interventi finalizzati alla riduzione dei
rifiuti di imballaggio;
g) promuove il consumo di beni eco-compatibili.
4. Per il perseguimento degli obiettivi di cui al comma 2, la
Regione:
a) individua le necessarie azioni finalizzate a favorire il
conferimento, in forma differenziata, dei rifiuti speciali
assimilabili agli urbani al fine di assicurare il concorso nel
raggiungimento degli obiettivi di raccolta differenziata e di
valorizzazione di cui all'articolo 10, anche attraverso forme di
penalizzazione tariffaria;
b) disciplina l'organizzazione e la gestione dei cantieri
edili, con particolare riferimento alla gestione dei materiali da
scavo e dei materiali che residuano da attività di demolizione e
costruzione, comprese le costruzioni stradali, favorendo il
riutilizzo in cantiere;
c) fissa le prescrizioni, da recepire nei progetti di opere
pubbliche o private, inerenti alle modalità di gestione dei
materiali di cui alla lettera b);
d) fissa le prescrizioni inerenti alla gestione dei materiali
da scavo da avviare al recupero e per l'uso ottimale delle
discariche per rifiuti speciali inerti;
e) promuove ogni utile iniziativa di informazione e
sensibilizzazione, anche attraverso il coinvolgimento degli ordini
professionali e delle associazioni di categoria, finalizzata alla
piena conoscenza delle norme per l'attuazione delle disposizioni
vigenti in materia di gestione dei rifiuti speciali, anche in
relazione all'obbligo per le imprese di concorrere al
raggiungimento delle finalità di cui all'articolo 178 del d.lgs.
152/2006.
5. In attuazione di quanto stabilito dall'articolo 196, comma
1, lettera p), del d.lgs. 152/2006, la Regione, gli enti pubblici
da essa dipendenti, gli enti locali e le società da essi
maggioritariamente partecipate devono coprire il fabbisogno annuale
di materiale necessario alla realizzazione, alla ristrutturazione,
alla manutenzione straordinaria di manufatti e all'acquisto di
beni, indicati in apposito decreto del Ministro dell'ambiente e
della tutela del territorio e del mare, impiegando materiale
riciclato per almeno il 30 per cento del fabbisogno medesimo. Tutti
i progetti di titolarità della Regione e degli altri enti di cui al
primo periodo del presente comma devono prevedere espressamente
l'impiego di detti materiali.
Consiglieri presenti: 28
Votanti e favorevoli: 22
Astenuti: 6 (Bortot, Fontana Carmela, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 3:
Consiglieri presenti: 28
Votanti e favorevoli: 26
Astenuti: 2 (Ottoz, Tibaldi)
Il Consiglio approva.
Presidente
- Vi è l'emendamento n. 2 del gruppo
"Arcobaleno"; nel parere dell'Assessorato delle finanze si dice che
l'articolo non comporta maggiori oneri al bilancio regionale,
tuttavia il suo accoglimento renderebbe necessaria la modifica
dell'articolo 24, relativo alle disposizioni finanziarie.
La parola al Consigliere Segretario Venturella.
Venturella (Arc-VA)
- È quello che sempre andiamo ad
affermare, non basta la semplice e mera informazione. Proprio per
evitare l'effetto "mai nel mio giardino", bisogna far partecipare i
cittadini e a livello di Comuni e Comunità, mi ricordo uno statuto:
lo statuto CELVA, che riguarda proprio la partecipazione dei
cittadini attraverso i forum, le consulte. Crediamo che questa
legge sia rispettosa di quello che riguarda la mera informazione,
ma manchi di un articolo che riguarda la partecipazione. È un
indirizzo, la Regione favorisce la più ampia partecipazione alla
formazione dei piani al controllo e della gestione dei rifiuti. È
chiaro che i cittadini, che sono utenti, ma sono anche cittadini,
non sono sudditi, non devono subire, è chiaro che una Regione che
ha nel suo patrimonio genetico il fatto che faccia partecipare in
maniera più ampia e condivisa possibile alle sue scelte, mette in
atto una cura preventiva, è un modo di prevenire l'insorgere di
movimenti e di campagne contro qualche decisione di tipo politico.
Crediamo che questo articolo 3bis, almeno nella parte che riguarda
il rapporto fra Amministrazione e cittadini, vada a completare.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- No, decisamente questo emendamento è fuori
luogo almeno per 2 motivi: il primo perché tutta la pianificazione
è sottoposta a procedura di VIA, procedura per la quale si prevede
una fase pubblica, dove qualsiasi cittadino può fare le proprie
osservazioni, cittadino o portatore di un interesse reale. Per
quanto riguarda questo processo di informazione, di comunicazione e
di partecipazione, voglio ricordare come l'articolo relativo
all'Osservatorio regionale sui rifiuti preveda espressamente almeno
in 3 punti... vale a dire:
"collabora con la Camera valdostana delle imprese e delle
professioni al fine di promuovere iniziative finalizzate
all'informazione e alla sensibilizzazione nel settore della
gestione dei rifiuti speciali e allo sviluppo del recupero dei
rifiuti presso le imprese operanti nel territorio regionale;
provvede all'attivazione e all'organizzazione di uno sportello
informativo inerente alla gestione dei rifiuti urbani e speciali;
provvede alla pubblicazione... di un rapporto sulla gestione dei
rifiuti urbani e dei rifiuti speciali assimilabili agli
urbani..."
, allora più di così credo che non si possa
chiedere!
Presidente
- La parola alla Consigliera Squarzino
Secondina.
Squarzino (Arc-VA)
- Capisco che vi sia difficoltà da
parte della Giunta di sapere cosa vuol dire partecipazione, perché
il Patto per lo sviluppo che chiede queste cose in realtà non è mai
stato rispettato e non è rispettato dalla Giunta, che interpreta
tutte le azioni di partecipazione e compartecipazione come azioni
di informazione. Capisco che l'Assessore voglia fare azione
d'informazione su questo tema e va molto bene, ed è utile,
l'informazione è il primo stadio di dialogo con i cittadini. Qui si
tratta di attivare forme di compartecipazione in modo che...
(interruzione dell'Assessore Cerise, fuori microfono)
... macché populismo! Il terzo settore, scusate, parlate sempre
di sussidiarietà e poi, quando bisogna applicarla, non siete capaci
di applicarla! Sussidiarietà vuol dire che a tutti i livelli si
lascia la realizzazione di quello che quel livello è in grado di
fare. Se vi sono dei cittadini che vogliono mettersi insieme,
perché intendono, mettendosi insieme, attivare azioni interventi
che vanno nella direzione della legge e non contro la legge, perché
bisogna dire di no? Non capisco questa miopia politica.
Presidente
- Pongo in votazione l'emendamento n. 2 del
gruppo "Arcobaleno", che recita:
Emendamento
Dopo l'articolo 3 è inserito il seguente:
"Art. 3bis
(Partecipazione dei cittadini)
1. La Regione favorisce la più ampia partecipazione dei
cittadini singoli e associati alla formazione dei piani previsti
dalla presente legge e al controllo della gestione dei rifiuti.
Quota parte delle risorse finanziarie stanziate dalla Regione,
dagli enti locali e dalle Comunità d'ambito per i fini della
presente legge è destinata alla creazione di opportunità di
partecipazione dei cittadini singoli o associati ai processi di
pianificazione e di realizzazione della gestione dei rifiuti,
attraverso la messa a disposizione di strumenti di comunicazione e
d'informazione.".
Consiglieri presenti: 26
Votanti: 18
Favorevoli: 4
Contrari: 14
Astenuti: 8 (Comé, Ferraris, Lanièce, Ottoz, Salzone,
Stacchetti, Tibaldi, Viérin Marco)
Il Consiglio non approva.
Presidente
- Pongo in votazione l'articolo 4:
Consiglieri presenti: 25
Votanti e favorevoli: 23
Astenuti: 2 (Ottoz, Tibaldi)
Il Consiglio approva.
Presidente
- Pongo in votazione l'articolo 5:
Consiglieri presenti: 25
Votanti e favorevoli: 23
Astenuti: 2 (Ottoz, Tibaldi)
Il Consiglio approva.
Presidente
- Pongo in votazione l'articolo 6:
Consiglieri presenti: 25
Votanti e favorevoli: 23
Astenuti: 2 (Ottoz, Tibaldi)
Il Consiglio approva.
Presidente
- Pongo in votazione l'articolo 7:
Consiglieri presenti: 25
Votanti e favorevoli: 23
Astenuti: 2 (Ottoz, Tibaldi)
Il Consiglio approva.
Presidente
- Pongo in votazione l'articolo 8:
Consiglieri presenti: 25
Votanti e favorevoli: 23
Astenuti: 2 (Ottoz, Tibaldi)
Il Consiglio approva.
Presidente
- Pongo in votazione l'articolo 9:
Consiglieri presenti: 25
Votanti e favorevoli: 23
Astenuti: 2 (Ottoz, Tibaldi)
Il Consiglio approva.
Presidente
- All'articolo 10 vi sono 2 emendamenti del
gruppo "Arcobaleno": il n. 3 e il n. 4.
La parola al Consigliere Segretario Venturella.
Venturella (Arc-VA)
- Questo forse è uno dei cardini del
disegno di legge stesso, all'articolo 10 sono fissati degli
obiettivi di raccolta differenziata che non dico che non hanno
significato, ma sono scarsamente significativi, non puntano al
futuro sostenibile, perché dire che entro il 2011 si deve
raggiungere il 60% di raccolta differenziata quando sappiamo che in
zone alpine vicine a noi, nel Canavese ad esempio, si raggiunge già
da quest'anno e si supera il 60% di raccolta differenziata...
questo è un obiettivo troppo basso. L'Assessore ha detto:
"contestualizziamo", ma l'esperienza di La Salle, di Ollomont, di
Etroubles, di Bionaz, che hanno raggiungo il 60% in neanche 6 mesi,
ma dove dobbiamo contestualizzare l'esperienza della Comunità
montana Grand Combin? Forse in un altro contesto? Nell'Engadina?
Non riusciamo a capire, perché, se le facciamo gli esempi che
riguardano la Val di Fassa, la Val di Fiemme, il Consorzio di
Treviso raggiungono l'80%, non vanno bene perché sono troppo
lontani, allora ci avviciniamo di più, andiamo a Novara. No, non va
bene perché sono ancora troppo lontani. Ci avviciniamo ancora di
più, alle porte della Valle d'Aosta: Canavese, Rivarolo, con delle
inchieste, ma non va ancora bene. Ci avviciniamo, andiamo nella
Comunità montana Grand Combin o in un Comune della Comunità montana
Valdigne Mont Blanc, non va bene neanche quello, bisogna
contestualizzare! Ma questa è la dichiarazione della non volontà
politica di raggiungere raccolte differenziate che abbiano un senso
in Val d'Aosta perché noi, e rispondo alle accuse che lei ci
rivolge, che siamo dei komeinisti ambientalisti, siamo dei
terroristi, noi non condividiamo questa vostra posizione che
individua nella scelta tecnologica dell'inceneritore la panacea di
tutti i mali, il rifiuto si fa bruciare, uso il fuoco per
distruggere tutto dimenticandosi che esiste una legge chimica che
dice che nulla si distrugge, nulla sparisce. Il vostro tipo di
politica parla di scelta tecnologica come ultima scelta che diventa
prima scelta, ossia il rifugiarsi nella scelta tecnologica, perché
non si vuole dare fiducia al Valdostano, che è capace a fare la
raccolta differenziata e l'esperienza in 4 Comuni valdostani lo
dimostra. Siete voi che rifuggite da un meccanismo di condivisione
lenta, di responsabilizzazione del cittadino, dicendo: "ci
accontentiamo del minimo stabilito dalle normative nazionali: 60%",
ma lei, Assessore, ha parlato prima della Regione Campania dicendo
che il nostro comportamento ci farà fare la fine della Regione
Campania, che si trova in quella situazione di emergenza per non
aver scelto l'inceneritore. No, Assessore, in Regione Campania sono
in questa situazione di emergenza perché non fanno la raccolta
differenziata! Questo in Provincia di Napoli. In Provincia di
Salerno con raccolte differenziate altissime il problema dei
rifiuti per strada non ce l'hanno, perché il rifiuto viene
riciclato e recuperato! Nella Regione Campania allora vi sono
realtà provinciali che sono diverse, proprio per scelte politiche
diverse.
È proprio la posizione del nostro gruppo che invece dà
responsabilità ai cittadini, li interroga prima sulla forma
migliore per attuare la raccolta differenziata, li informa prima e
li forma prima, mi sono andato a rileggere tutti i resoconti di
quando i colleghi che ci hanno preceduto parlavano di aumento della
raccolta dell'umido e mi sono stupito di quanto lei, Assessore,
aveva detto: "non possiamo fare il compostaggio domestico perché in
montagna fa troppo freddo". È vero che La Salle è sul Mare
Adriatico... lì esiste un clima di tipo mediterraneo, a La Salle
esistono gli olivi, le arance e i bergamotti... ma prendiamo
l'esperienza della raccolta differenziata dell'umido, quell'umido
che, come ha detto il Sindaco di La Salle in Commissione, viene dal
compostaggio domestico e non compostaggio domestico fatto in casa
vicino alla stufa, ma quello fatto fuori e io credo che La Salle
non sia un paese rivierasco. Proprio per questo crediamo che gli
obiettivi della raccolta differenziata siano ricopiati in maniera
troppo meccanica dalla legge finanziaria dello scorso anno, questo
le volevo dire. L'obiettivo di raccolta differenziata 2008-2011 è
stato proposto dal Ministero dell'ambiente e inserito nelle norme
della finanziaria dello scorso anno, era per quelle Regioni che non
fanno neppure la raccolta differenziata, ad esempio nell'arco
alpino una è la Liguria, con bassissime percentuali di raccolta
differenziata. Quell'obiettivo è posto per alcune Regioni del sud
Italia, che stentano a fare la raccolta differenziata, ma noi in
Valle d'Aosta siamo capaci bene a fare certe cose e potremmo
puntare molto più in alto! Qui la "bocca da fuoco" rispetto al
piano di campagna si situa a livello inferiore: questo è importante
da ribadire, come pure ribadisco ancora una volta che, proprio per
ciò che a lei è sfuggito, in "Valeco" raggiungiamo percentuali del
95% di valorizzazione quindi quasi al 100%, allora perché mettete
la valorizzazione? Se già tutto quello che entra in discarica è
valorizzabile al 95%, perché metterlo negli obiettivi? Non ha
senso!
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Le dico la verità, che, anche guardando la
faccia di alcuni colleghi, ho la sensazione che lei abbia fatto un
discorso ordinato così come i rifiuti si trovano in una situazione
di compostaggio, perché ha messo insieme tutta una serie di cose
per cui non si capisce niente; speriamo che fermenti e venga fuori
il "compost", altrimenti non ha un senso compiuto quello che ha
detto.
Prima considerazione. Non vogliamo disgiungere la logica della
raccolta differenziata dalla logica della valorizzazione, perché
riteniamo che la logica della differenziata possa percorrere delle
strade che portano a degli "escamotages" per evadere le
penalizzazioni per la raccolta differenziata. La vostra è una
proposta ingannevole, perché dite:
"In ogni sub-ATO deve essere
assicurato il raggiungimento dei seguenti obiettivi di raccolta
differenziata e di valorizzazione..."
, come differenziata e
valorizzazione fossero la stessa cosa, ma non è così! Cosa dice la
legge?
Squarzino
(fuori microfono)
- ... comma 1:
"In
ogni sub-ATO deve essere assicurato il raggiungimento dei seguenti
obiettivi di raccolta differenziata e di valorizzazione dei rifiuti
urbani.."
e poi c'è un punto...
Cerise (UV)
- ... no, ci sono 2 punti e continua... la
differenziata è la percentuale e la valorizzata è un'altra! Mi
dispiace, lei non deve leggere a metà le cose, altrimenti non ci
siamo! Voi mettete assieme le due cose, non è così, non sta in
piedi questa cosa, ma poi, scusi, non abbiamo scritto nella legge
che è vietato avere delle percentuali maggiori! Noi abbiamo detto
che deve essere assicurata quella, se ne abbiamo delle altre, ben
vengano, anzi saremo i primi! Sto cercando di mettere ordine nel
"suo" compostaggio, collega Venturella, perché lei dice: "voi non
volete prendere in considerazione La Salle", ma come no! La Salle
per noi è al primo posto nei nostri pensieri, tanto che
all'articolo 11 abbiamo scritto:
"La Giunta regionale definisce,
inoltre, i criteri per l'applicazione di agevolazioni a favore
degli utenti domestici che effettuano il recupero diretto, tramite
autocompostaggio, della frazione umida dei rifiuti urbani"
. Nel
disegno di legge quindi le cose sono messe in maniera ordinata,
ossia si vanno ad adottare delle misure opportune per ogni azione e
non in maniera confusa, quindi il suo emendamento non sta in piedi,
è addirittura conflittuale con degli obiettivi che voi stessi
vorreste raggiungere. Parere negativo.
Presidente
- La parola al Consigliere Segretario
Venturella.
Venturella (Arc-VA)
- È vero, il compostaggio domestico è
una pratica con la quale dal "caos" si raggiunge il "compost" di
qualità, ma vede, Assessore, anche nel provvedimento della Giunta
del 2005, mi pare il n. 1283, che lei in maniera precisa ricorda,
che andava a modificare il Piano dei rifiuti, erano già contenute
in parte queste iniziative e non è stato fatto niente. Qui scrivete
solo, domandate una serie di delegificazioni che demandano tutto
alla Giunta, poi la Giunta ha del tempo per prendere i
provvedimenti, per adottare deliberazioni, accordi, volontari o
meno, per adottare gli eco-bilanci. C'era già tutto, ricordo che in
quella deliberazione c'erano 3 azioni: azioni per la riduzione dei
rifiuti contenenti "PCB", azioni per la riduzione del materiale
putrescibile, ossia materiale verde; solo La Salle... e siete stati
così generosi con La Salle che quel Comune ha dovuto cercarsi dei
finanziamenti a livello europeo perché voi glieli avete negati!
Quando nei Comuni non era possibile fare le piattaforme per il
compostaggio di prossimità, è perché sul piano regionale non era
previsto. È questo! Queste 40, 50, 60 si fermeranno lì, si
accontenteranno del 50% perché è tutto funzionale alla scelta
finale, che lei non nomina neppure, la scelta finale che noi
chiamiamo "della grande stufa".
Presidente
- Pongo in votazione l'emendamento n. 3 del
gruppo "Arcobaleno", che recita:
Emendamento
Il comma 1 dell'articolo 10 è sostituito dal
seguente:
"1. In ogni subATO deve essere assicurato il raggiungimento
dei seguenti obiettivi di raccolta differenziata e di
valorizzazione dei rifiuti urbani:
a) 55 per cento di raccolta differenziata, entro il 31
dicembre 2008;
b) 70 per cento di raccolta differenziata entro il 31
dicembre 2009;
c) 80 per cento di raccolta differenziata entro il 31
dicembre 2011.".
Consiglieri presenti: 29
Votanti: 25
Favorevoli: 4
Contrari: 21
Astenuti: 4 (Ferraris, Fiou, Ottoz, Tibaldi)
Il Consiglio non approva.
Presidente
- La parola al Consigliere Segretario
Venturella sull'emendamento n. 4.
Venturella (Arc-VA)
- L'emendamento n. 4 automaticamente
decade.
Presidente
- L'emendamento n. 4 del gruppo "Arcobaleno" è
decaduto; ne do lettura per il verbale:
Emendamento
Al comma 2 dell'articolo 10 le parole ", in modo da
assicurare il conseguimento di livelli di valorizzazione" sono
soppresse.
Pongo in votazione l'articolo 10:
Consiglieri presenti: 30
Votanti: 26
Favorevoli: 23
Contrari: 3
Astenuti: 4 (Fontana Carmela, Ottoz, Sandri, Tibaldi)
Il Consiglio approva.
Presidente
- La parola al Consigliere Segretario
Venturella sull'emendamento n. 5 del gruppo "Arcobaleno". Su questo
emendamento c'è un parere dell'Assessorato delle finanze, che
esprime parere negativo in quanto comporta aumento di spesa al
bilancio regionale.
Venturella (Arc-VA)
- Ribadisco che siamo esterrefatti
del modo in cui un articolo che indica delle azioni che non hanno
un loro preciso contorno amministrativo, ma sono degli indirizzi,
come giustamente diceva l'Assessore Cerise, indirizzi come la legge
dovrebbe dare, possa generare spesa: questo ce lo dovete spiegare,
perché si parla di promozione di strumenti economici e non di
effettiva sottoscrizione degli strumenti in tale bilancio. È tutto
molto, molto originale... si parla di previsione di clausole di
gare di appalto che valorizzino la capacità: come possono generare
spese? Si parla di promozione di accordi e di contratti di
programma; vuol dire che la promozione genera subito spesa nel
biennio, nel triennio successivo, nell'anno finanziario in corso?
Credo che il Consiglio, ma soprattutto i colleghi dell'opposizione
dovrebbero interrogarsi su questi particolari e originali pareri
sugli emendamenti, ma tant'è... Quali sono le misure per
incentivare? Se si vuole effettivamente minimizzare la produzione
dei rifiuti e aumentare il recupero dei rifiuti stessi, è
necessario che si agisca da parte della formazione, da parte della
promozione e da parte della messa in campo di strumenti di tipo
economico, e qui ne indicavo solo alcuni, ma ho di fronte una
ricerca di diverse leggi. Ad esempio, c'è la legge dell'Emilia
Romagna che parla all'articolo 125, titolo VI, gestione dei
rifiuti, comma 1, lettera a), di favorire la riduzione della
produzione e della pericolosità dei rifiuti; esistono poi delle
norme della Regione Liguria, ma anche della Regione Friuli Venezia
Giulia e qui la legge regionale parla dei contenuti del piano, che
sono la riduzione, il rigoroso principio della gerarchia nelle
priorità, prima fra tutte la riduzione. Ebbene in questa legge non
c'è, è stato aggiunto un emendamento dopo, non è pregnante
l'emendamento n. 1 dell'Assessore Cerise, anche se lo abbiamo
apprezzato e approvato. Questo articolo che non comporta spesa, che
dà un indirizzo generale crediamo debba essere inserito nel
provvedimento; in caso contrario, la legge potrebbe essere come una
mera dichiarazione di principi e basta.
Presidente
- Pongo in votazione l'emendamento n. 5 del
gruppo "Arcobaleno", che recita:
Emendamento
Dopo l'articolo 10 è inserito il seguente:
"Articolo 10bis
(Misure per incentivare la riduzione, la minimizzazione e il
recupero dei rifiuti)
1. La Regione promuove e incentiva le azioni atte a prevenire
la produzione di rifiuti attraverso:
a) la promozione di strumenti economici, quali eco-bilanci,
sistemi di certificazione ambientale, analisi del ciclo di vita dei
prodotti, azioni di informazione e sensibilizzazione dei
consumatori, l'uso di sistemi di qualità, nonché lo sviluppo del
sistema di marchio ecologico ai fini della corretta valutazione
dell'impatto di uno specifico prodotto sull'ambiente durante
l'intero ciclo di vita del prodotto;
b) la previsione di clausole di gare d'appalto che
valorizzino le capacità e le competenze tecniche in materia di
prevenzione della produzione di rifiuti;
c) la promozione di accordi e contratti di programma o
protocolli d'intesa anche sperimentali finalizzati, con effetti
migliorativi, alla prevenzione ed alla riduzione della quantità e
della pericolosità dei rifiuti.".
Consiglieri presenti: 27
Votanti: 20
Favorevoli: 6
Contrari: 14
Astenuti: 7 (Comé, Lanièce, Ottoz, Salzone, Stacchetti, Tibaldi,
Viérin Marco)
Il Consiglio non approva.
Presidente
- All'articolo 11 vi sono gli emendamenti del
gruppo "Arcobaleno" n. 6 e n. 7.
La parola al Consigliere Segretario Venturella.
Venturella (Arc-VA)
- Illustrerò gli emendamenti n. 6 e
n. 7 perché intimamente correlati parlando di tariffa. Crediamo che
l'articolo 11 come strutturato non risponda alle esigenze attuali
di una comunità, che deve al più presto andare verso la
tariffazione. Proponiamo che venga già specificato in legge che la
tariffa è composta da una quota base, determinata in relazione alle
componenti essenziali del servizio, che sono spese di
amministrazione, e da una quota rapportata alla quantità di
rifiuti, perché è questo il concetto chiave della tariffazione: che
si paga una parte, una quota percentuale per le spese generali e
poi ci deve essere una parte che funziona da incentivo o
disincentivo economico, per cui chi più produce più paga, chi meno
produce meno tira fuori i soldi, perché è questa una delle leve che
deve agire all'interno della tariffazione. Come pure non ci piace
che sia di nuovo la Giunta che stabilisca ulteriori criteri, ma
anche i criteri per l'applicazione di agevolazioni a favore degli
utenti domestici che effettuano il recupero; vogliamo che si
indichi in maniera precisa che si può ridurre, che i Comuni hanno
la facoltà di ridurre fino ad un 30% della quota base in favore di
chi fa il recupero diretto tramite sia compostaggio domestico, sia
compostaggio di prossimità. È anche un incentivo ai Comuni per
realizzare le piattaforme a livello comunale di compostaggio di
prossimità.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Bisogna avere le idee chiare su quello che
vorremmo fare e su quello che possiamo fare, perché ci sono anche
dei vincoli di legge, ossia ad un certo punto la legge definisce
quali sono le competenze che afferiscono alla Regione, quelle che
possono interessare i Comuni e i "sub-ATO". Nel caso specifico
abbiamo la possibilità di individuare ulteriori criteri con i quali
andare a definire le voci che compongono la tariffa, così come
possiamo stabilire dei criteri con i quali possiamo defiscalizzare
questa attività in carico al cittadino, dove si fa del compostaggio
domestico, ma il resto compete al "sub-ATO", è lui che ha la
competenza di fare quello che chiede il collega Venturella, di
conseguenza questa è una forzatura per non dire che non è possibile
accogliere tale emendamento, perché va contro la legge che
disciplina la materia.
Presidente
- Pongo in votazione l'emendamento n. 6 del
gruppo "Arcobaleno", che recita:
Emendamento
Al comma 1 dell'articolo 11 è aggiunto, in fine, il seguente
periodo: "La tariffa è composta da una quota base determinata in
relazione alle componenti essenziali del servizio e da una quota
rapportata alla quantità di rifiuti effettivamente conferiti e al
loro grado di differenziazione.".
Consiglieri presenti: 28
Votanti: 24
Favorevoli: 4
Contrari: 20
Astenuti: 4 (Ferraris, Fiou, Ottoz, Tibaldi)
Il Consiglio non approva.
Presidente
- Di conseguenza l'emendamento n. 7 del gruppo
"Arcobaleno" è decaduto; ne do lettura per il verbale:
Emendamento
L'ultimo periodo del comma 2 dell'articolo 11 è sostituito
dal seguente:
"La Giunta regionale definisce, inoltre, i criteri per
l'applicazione di agevolazioni e riduzioni della tariffa, fino ad
un 30% della quota base, a favore degli utenti domestici che
effettuano il recupero diretto, tramite compostaggio domestico o di
prossimità, della frazione umida dei rifiuti urbani.".
La parola al Consigliere Ottoz sull'articolo 11.
Ottoz (CdL)
- Vorrei riferirmi a quanto ha detto
l'Assessore, citando la parte finale del comma 2 dell'articolo 11
sui criteri per l'applicazione delle agevolazioni a favore degli
utenti domestici che effettuano il recupero diretto tramite
autocompostaggio. Mi sembra una lodevole iniziativa, ma, se fosse
più chiaro, se vi fosse un'indicazione più precisa e cogente sul
modo in cui andare poi a normare questa parte, che si collega
ovviamente indirettamente a quella successiva all'articolo 12, che
fissa come vengono stabilite le tariffe... Noi abbiamo 3 articoli
un po' in disordine: il primo stabilisce le sanzioni nel caso che
non si raggiungano i livelli di raccolta differenziata e di
valorizzazione, poi si stabilisce che la Giunta può dare delle
agevolazioni a chi si fa l'autocompostaggio e si stabilisce in che
modo vengono stabilite le tariffe, che sono stabilite sulla base
dei costi di una società per azioni: la società per la gestione
dell'impatto di compattazione. Se ho capito bene, intanto le
tariffe sono stabilite in modo autonomo dalla S.p.a., ovviamente su
indicazione dell'azionista che è la Regione, ma le agevolazioni le
dà la Regione direttamente, quindi sono 2 partite slegate. Come si
intende andare ad applicare e definire questi criteri per
verificare chi effettua la riduzione per il recupero tramite
autocompostaggio, ossia se questi sono criteri... o istituiscono
dei controlli, o se i controlli li fa il "sub-ATO" e in quale modo
vengono definite le caratteristiche dell'autocompostaggio e in che
modo si verifica il fatto che nell'autocompostaggio non vadano a
finire sostanze nocive che possono percolare. Mi sembra che tutto
questo dia una sorta di eccessiva flessibilità alla Giunta, che va
molto bene se poi non sono troppo stringenti i criteri in base ai
quali si possono ottenere tali agevolazioni. Esiste un'idea, dei
documenti che già permettono di capire cosa succede con
l'applicazione della parte finale del comma 2, oppure è una materia
da iniziare, un nuovo "volet" che si apre? Perché non ho mai
sentito che finora fossero state proposte queste agevolazioni per
l'autocompostaggio. La frazione umida è di 2 tipi: quella di tipo
agricolo, legata alla parte vegetale agricola; l'altra è legata
all'alimentazione con caratteristiche diverse, ancorché in
un'utenza domestica. È chiaro che queste vanno a mescolarsi. È
possibile capire questa contraddizione fra le tariffe che sono
stabilite da una parte e le agevolazioni che sono date direttamente
dalla Regione e in base a quali criteri?
Presidente
- La parola al Vicepresidente Tibaldi.
Tibaldi (CdL)
- Vorrei sottoporre all'attenzione
dell'Assessore una considerazione e fare una domanda in merito
all'articolo 11. La tariffa dovrebbe coprire tutti i costi per la
raccolta, trasporto, smaltimento, conferimento dei rifiuti; sembra
di capire che con l'introduzione di questa modalità di calcolo e di
prelievo da parte del cittadino delle quote dovute per lo
svolgimento di tali compiti una delle poche certezze, se non
l'unica, è che la tariffa comporterà un aumento della spesa per i
cittadini, perché la "TARSU" non provvede alla copertura totale dei
costi di servizio, mentre la tariffa dovrà essere calcolata e
parametrata... non so se l'Assessore ha sentito cosa gli ho detto
finora... comunque dicevo che la tariffa dovrà coprire tutti i
costi di servizio. Se così è, visto che deve essere introdotta per
legge, i costi per le famiglie aumenteranno; questa è forse l'unica
certezza contenuta in tale legge: che tutti andranno a pagare di
più e vedranno nei prossimi anni una lievitazione delle spese per
lo smaltimento dei propri rifiuti, questo nonostante siano previste
nell'articolo precedente delle quote di differenziata che
dovrebbero abbattere tali costi, perché più sono virtuosi i
cittadini meno dovrebbe essere cara quella componente tariffaria
che è inversamente proporzionale a questi valori percentuali. Visto
che è l'autorità di "sub-ATO" che stabilisce la tariffa, provvede
alla determinazione e all'articolazione della tariffa, come
sancisce l'articolo 9, e visto che questa determinazione sarà fatta
sulla base dell'articolo 238 del decreto legislativo n. 152, avremo
in Valle d'Aosta, poiché ci saranno circa una decina di "sub-ATO",
delle tariffe differenziate per territorio e queste tariffe saranno
date anche dalla media ponderata dei vari Comuni, secondo la
capacità di differenziare e smaltire in maniera corretta i propri
rifiuti. Quali artifici ci sono per evitare le penalizzazioni di
certi Comuni che sono più virtuosi nella raccolta e che devono
subire una penalizzazione tariffaria, perché altri Comuni invece
hanno dei cittadini che sono più indifferenti e vanno a gravare
sulle tasche dei contribuenti che invece sono molto più attenti
alla raccolta differenziata? In legge si stabiliscono solo dei
criteri generici, ma quali "alchimie" giuridiche o contabili ci
sono per far sì che i cittadini più virtuosi non siano penalizzati
e ciò vada a vanificare l'efficacia di una legge? Se io cittadino
virtuoso smaltisco correttamente carta, plastica, vetro, devo poi
pagare una tariffa per colpa del mio vicino che invece mette tutto
nello stesso cassonetto, pur facendo parte dello stesso "sub-ATO",
ci troviamo in una situazione di sperequazione che qualcuno dovrà
pagare. Se lei, Assessore, ci indica in quale parte della legge
avete provveduto ad evitare una situazione di questo genere...
altrimenti si rischia di far fallire un progetto di educazione
ambientale e di smaltimento corretto dei rifiuti.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Qui c'è una serie di domande, allora
partirei da quanto prevede l'articolo 12, ossia la tariffa di
smaltimento. Cos'è la tariffa di smaltimento? È la tariffa che
viene applicata per il conferimento alla discarica regionale dei
rifiuti normalmente indifferenziati, al momento attuale, ad
esempio, per i rifiuti differenziati non c'è una tariffa di
conferimento, quindi ci riferiamo ai rifiuti indifferenziati,
quelli che poi dovranno trovare la cosiddetta "soluzione finale",
nel caso specifico sono quelli che vengono conferiti in discarica e
che in futuro potranno essere destinati ad un'ulteriore discarica,
alla termovalorizzazione, ai processi sperimentali ed evidentemente
ci sarà un costo per tipologia di rifiuto. Questo è quello che
viene imputato a chi conferisce, ossia all'ente pubblico, nel caso
specifico il "sub-ATO" oppure la comunità. Succede che questa...
chiamiamola tassa di conferimento viene poi ripartita da parte del
"sub-ATO" e andrà a comporre la tariffa, perché è un costo che il
"sub-ATO" deve sopportare. Anche qui meno conferisci di
indifferenziato e automaticamente hai un ribaltamento a diminuire
sulla tariffa che verrà messa in carico ai cittadini. Naturalmente
quella che ho chiamato la tassa di conferimento è in funzione ai
costi di esercizio dell'impianto di trattamento finale: più questo
è verticalizzato e costoso più la tassa di conferimento sarà
elevata. Già qui implicitamente abbiamo una specie di incentivo a
differenziare.
In questo momento non so dire quali sono le misure che la Giunta
può adottare per defiscalizzare, aiutare il cittadino che propone
il conferimento, credo che questa sia una questione di ordine
tecnico, ma posso per analogia dire, visto quello che è successo,
che intanto vi sono una serie di accorgimenti di tipo operativo,
uno per tutti è dotare queste famiglie di cassonetti per fare il
"compost". Sulla quantità poi... perché, se si arriva alla tassa,
la tassa è in funzione dei costi di cui si diceva prima, ma se alla
fine puoi dimostrare che tu hai una riduzione di conferimento che
può essere attorno al 15-20% del volume complessivo dei rifiuti,
puoi immaginare di avere uno sconto sulla tariffa che è
equivalente, in funzione di quello che tu non hai conferito. Sempre
che il tuo "compost" che hai prodotto tu lo metta nel tuo giardino
e che tu non lo conferisca, altrimenti una destinazione al
conferimenti la deve avere. Se è un differenziato, ma non sai cosa
farne, probabilmente finisce di nuovo al termovalorizzatore,
piuttosto che alle discariche... eh sì, eh sì. Queste credo siano
le risposte che posso dare a quanto mi è stato chiesto.
Presidente
- La parola al Consigliere Ottoz.
Ottoz (CdL)
- Mi sembra che il problema sollevato, che
avevo appena accennato e che ha sviluppato il Vicepresidente
Tibaldi, sia quello della finestra del condominio, ossia nei
condomini non bisogna lasciare le finestre aperte altrimenti costa
di più scaldare il condominio, salvo il giusto ricambio d'aria
durante quell'ora che serve, però nessuno chiude le finestre se fa
troppo caldo, tanto che io chiuda o apra la finestra, la differenza
di costo di riscaldamento, tanto c'è quell'altro che la tiene
aperta... ossia nessuno si attiva per dare il suo contributo al
bene collettivo perché in cambio non ne ha un vantaggio individuale
misurabile... Diverso è il caso se in un condominio ogni alloggio
ha il suo conta calorie consumate e dopo, ripartite le quote fisse
dovute in base ad esempio al numero di metri quadri di esposizione
verso l'esterno, tu paghi di più se consumi di più e invece di meno
se consumi di meno. Se ogni inquilino sapesse che, quando apre la
finestra, paga e, quando la tiene chiusa, non paga, la terrà aperta
quella mezz'ora al giorno che serve a cambiare l'aria e poi ognuno
starebbe attento; la somma di quelli che stanno attenti fa spendere
meno il condominio. Se invece un inquilino dice: "ma perché devo
chiudere la finestra, adesso ho caldo, tanto tutti la tengono
aperta", alla fine il condominio costa di più da scaldare. Qui
siamo nella stessa logica, la logica del condominio: si capisce
bene che in base ai costi del compattatore vengono stabilite le
tariffe sulla base di quanto è conferito, meno si conferirà minori
saranno i costi, e che questo va a una S.p.a. che ha una sua
personalità giuridica e un suo funzionamento. Le addizionali nel
caso di non raggiungimento degli obiettivi non vanno a questa
società, quanto meno direttamente, e lo stesso gli eventuali
abbattimenti di tale tassa, poiché sono il corrispettivo di un
servizio per l'autocompostaggio individuale, ma non si capisce
quale sia il vantaggio che ha il singolo soggetto, se non si sa
come viene verificato l'apporto che dà, ossia non c'è il conta
calorie al contrario, il conta immondizie paradossalmente - ammesso
che si possa fare - per capire che vantaggio ne avrà. Che interesse
quindi ha il cittadino a comportarsi bene, dove sono i circuiti
virtuosi che bilanciano i circuiti viziosi? Mi sembra che il
meccanismo sia di retroazione positiva, anziché di retroazione
negativa, non tende a mandare il sistema in equilibrio, ma in
oscillazione verso i costi per il cittadino. Potrei fare un esempio
banale: nel mio Comune a Saint-Christophe c'erano dei grossi
"container" dove si gettavano gli sfalci, poi dopo c'è tutta la
differenziata che funziona anche abbastanza bene adesso. Sono poi
spariti misteriosamente i grossi "container" e allora vi sono
montagne di sfalci che non si sa dove mettere perché il primo che
arriva con 4 balle di sfalci ha già riempito i cassonetti. Come fa
il cittadino a comportarsi virtuosamente se non è messo in
condizioni di farlo? Soprattutto bisogna capire in base a quali
meccanismi decide che gli conviene star bravo perché "ci guadagno"
o "spendo meno". Non vedo questo meccanismo, vedo un'enunciazione
di principio, fra l'altro lodevole, ma non si riesce a capire in
quale modo chi si comporta bene può misurare il proprio vantaggio
individuale, perché è la somma dei biechi vantaggi individuali che
genera il virtuoso comportamento generale. Non credo sia possibile
con questa mancanza di chiarezza votare a favore di tale
articolo.
Presidente
- Pongo in votazione l'articolo 11:
Consiglieri presenti: 28
Votanti: 27
Favorevoli: 22
Contrari: 5
Astenuti: 1 (Fontana Carmela)
Il Consiglio approva.
Presidente
- Pongo in votazione l'articolo 12:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Fontana Carmela, Ottoz, Tibaldi)
Il Consiglio approva.
Presidente
- La parola al Consigliere Segretario
Venturella sull'emendamento n. 8 del gruppo "Arcobaleno".
Venturella (Arc-VA)
- Proprio per parlare di meccanismi
di incentivazione, defiscalizzazione, disincentivazione, quello che
manca in questo articolato, al di là della riduzione prevista in un
altro articolo, sono le sanzioni. Perché, colleghi del gruppo "La
Casa delle Libertà", esiste il problema che avete giustamente
sollevato del cittadino singolo, ma esiste anche un problema a
livello di Comune, nel senso che l'organizzazione stabilita con il
"sub-ATO", se non vi è una particolare clausola o richiesta negli
appalti di "sub-ATO" che vi sia misurata la quantità di raccolta
differenziata o di rifiuti indifferenziati Comune per Comune, non
abbiamo nessun dato. L'introduzione delle sanzioni per quei
"sub-ATO" che non sono virtuosi invece è importante; dobbiamo
introdurre un meccanismo sanzionatorio all'interno e parametrato
agli obiettivi di raccolta differenziata perché è così che si
premiano i cittadini virtuosi che raccolgono o non raccolgono in
maniera differenziata. Abbiamo proposto questo emendamento,
sappiate che il meccanismo delle sanzioni legate agli obiettivi di
raccolta differenziata è presente in molte leggi regionali, fra
queste quelle della Lombardia, Emilia Romagna e addirittura Lazio.
In questa legge, per evitarsi problemi con i Comuni, noi fissiamo
degli obiettivi, ma poi non ci curiamo di loro, ma il problema è
questo: se pongo degli obiettivi, non posso solo porli e basta, ma,
per farli diventare efficaci, devo porre una sanzione per chi non
li raggiunge, altrimenti è una dichiarazione di intenti e basta.
Per questo motivo all'emendamento n. 8, per evitare comportamenti
pigri, crediamo che vada introdotto un regime di tipo
sanzionatorio.
Presidente
- Pongo in votazione l'emendamento n. 8 del
gruppo "Arcobaleno", che recita:
Emendamento
Al capo II, dopo l'articolo 12 è inserito il
seguente:
"Art. 12bis
(Sanzioni)
1. Nel caso in cui non siano raggiunti, a livello di subATO,
gli obiettivi di raccolta differenziata previsti dall'articolo 10
comma 1, si applica la sanzione amministrativa, calcolata sulla
base degli abitanti residenti, di 0,50 euro per abitante per il
primo anno, mentre per gli anni successivi la sanzione è calcolata
nella misura di 0,30 euro per abitante, per ogni punto percentuale
inferiore agli obiettivi minimi previsti dall' articolo 10, comma
1. Detti valori possono essere adeguati annualmente in sede di
approvazione della legge finanziaria.
2. Le sanzioni di cui al comma 1 sono irrogate dal Presidente
della Regione, nell'osservanza delle disposizioni di cui alla legge
24 novembre 1981, n. 689 (Modifiche al sistema penale). I proventi
sono introitati nel bilancio della Regione per il completamento del
sistema integrato di gestione dei rifiuti urbani. La Regione
destina le somme introitate secondo le seguenti priorità:
a) a favore dei Comuni per le agevolazioni previste
all'articolo 11;
b) per il completamento del sistema integrato.".
Consiglieri presenti: 28
Votanti: 21
Favorevoli: 5
Contrari: 16
Astenuti: 7 (Comé, Ferraris, Fiou, Lanièce, Ottoz, Stacchetti,
Tibaldi)
Il Consiglio non approva.
Presidente
- All'articolo 13 vi sono gli emendamenti n.
9, n. 10, n. 11 e n. 12 del gruppo "Arcobaleno".
La parola al Consigliere Segretario Venturella sull'emendamento
n. 9.
Venturella (Arc-VA)
- Questo è il famoso capo III, credo
che vadano meglio puntualizzati, sono emendamenti conservativi, ma
della credibilità di questo Consiglio, perché non possiamo pensare,
come ho sentito qualcuno in Commissione o in Consiglio, di fare
forzature, della serie "io speriamo che me la cavo", propongo e poi
vedo se me la cavo. Se per caso qualcuno fa come una delle "scimmie
di Benares" che si chiude gli occhi... va bene... altrimenti è
andata male, ma non è questo il comportamento di un Consiglio
regionale. Il Consiglio regionale... attenzione che poi con questa
definizione molto approssimativa del capo III dà anche delle false
illusioni, diamo anche l'illusione a chi opera nel settore che può
fare alcune cose senza autorizzazione, senza iscrizione all'albo.
Nel caso di contravvenzioni poi... verranno elevate le
contravvenzioni, ci saranno i ricorsi... credo che un comportamento
del genere non sia rispettoso anche di chi opera nel settore e che
non sia sostenibile dal punto di vista anche della funzione che
deve avere un Consiglio regionale. Non può un Consiglio regionale
fare le leggi, costruire un provvedimento sulla sensazione che può
darsi che qualcuno non si accorga di quello che facciamo perché si
fa una forzatura. Personalmente sono esterrefatto rispetto a questo
comportamento.
Quanto all'emendamento n. 9, l'articolo 13 chiarisce cosa
s'intende per materiali inerti da scavo; secondo noi, tale
definizione può ingenerare degli equivoci e anche il decreto
legislativo n. 152/2006 all'articolo 186, comma 3, dice che non può
esserci una definizione "tout court" per la quale le terre e rocce
da scavo comunque si considerano non contaminate. L'articolo 186
prevede delle specifiche verifiche che devono essere fatte
attraverso delle analisi, per cui in questa definizione si
stabilisce a priori un'esclusione presupponendo una non
contaminazione a prescindere; secondo noi, non è corretto. Almeno
si inserisca un riferimento all'articolo 186, comma 3, ed è questo
che proponiamo, in cui si dica:
"secondo i limiti indicati
dall'articolo 186... e previa effettuazione delle verifiche sia sui
siti di deposito che su quelli eventuali di produzione"
, perché
è normato per legge. Insieme a questa osservazione ve ne sono delle
altre, l'articolo 13 è una semplificazione che può ingenerare
confusione, Assessore, e non mi dica che è un emendamento che ha un
carattere politico. No, vuole solo puntualizzare e precisare cosa
si intende per materiali inerti da scavo.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Credo di poter intervenire su questa
proposta di emendamenti in termini generali anche per quanto
riguarda gli emendamenti successivi, nel senso che tutto
l'articolato che si sviluppa con l'articolo 13, quello del capo III
in sostanza, è stato oggetto di approfondite analisi e verifiche
attente anche dal punto di vista della possibile illiceità della
norma e noi ci siamo attenuti nel formulare l'articolato su una
soglia che ci dovrebbe porre al sicuro da eventuali derive o
interpretazioni non corrette o azioni peraltro perseguite dal
decreto legislativo n. 152. Si tratta di un articolato che intende
finalmente rendere più facile, non nel senso di ambientalmente meno
presidiata, l'attività di scavo e di riciclo dei materiali che
possono provenire da demolizioni o altro, ma nell'ambito di
un'attività che riteniamo presidiata di consentire di ridurre al
minimo sia le formalità burocratiche, sia le prescrizioni. Questo
anche nell'interesse di evitare che vi sia, come accade troppo
spesso, che, per evadere una serie di prescrizioni a volte con
l'unico significato di appesantire, poi ci troviamo con materiali
che vengono scaricati a destra e a sinistra, con depositi più o
meno... insomma questo è lo spirito di tali emendamenti. Anche gli
emendamenti successivi prodotti dal gruppo "Arcobaleno" quindi
hanno tutti questa "impronta", ossia rimettere in circolo di nuovo
specificazioni, prescrizioni... che altro non fanno che rendere più
difficile una gestione che abbiamo cercato di rendere più semplice.
Siamo quindi contrari all'accettazione di tali emendamenti.
Presidente
- Pongo in votazione l'emendamento n. 9 del
gruppo "Arcobaleno", che recita:
Emendamento
Alla lettera a) del comma 1 dell'articolo 13, dopo le parole
"inquinanti chimici" sono inserite le seguenti: "secondo i limiti
indicati dall'articolo 186, comma 3, del d.lgs. 152/2006 e previa
effettuazione delle verifiche sia sui siti di deposito che su
quelli eventuali di produzione,".
Consiglieri presenti: 28
Votanti: 24
Favorevoli: 4
Contrari: 20
Astenuti: 4 (Ferraris, Fiou, Ottoz, Tibaldi)
Il Consiglio non approva.
Presidente
- La parola al Consigliere Segretario
Venturella sull'emendamento n. 10.
Venturella (Arc-VA)
- Proprio in riferimento alla
dichiarazione dell'Assessore, che ha risposto in maniera generale,
vado ad illustrare brevemente gli emendamenti dal n. 10 fino al n.
14 perché intimamente collegati, perché si tratta di stabilire se
vogliamo istituire nella nostra Regione una zona franca, dove le
regole si possono non applicare. Mi permetta poi, rispetto a quello
che ha detto, che questo appesantimento di normative potrebbe
giustificare il comportamento di chi invece abbandona i rifiuti da
una parte, il materiale di scavo dall'altra, l'impostazione di tale
ragionamento mi ricorda cosa disse Berlusconi un po' di anni fa:
"Il regime fiscale soffoca così tanto l'imprenditore che il
comportamento di chi evade le tasse non è così tanto illecito"
,
insomma chi evade le tasse è giustificato anche dal regime fiscale
che soffoca la sua attività, limita la sua libertà. Questa sua
affermazione è pericolosa, Assessore!
Arrivando agli emendamenti n. 9, n. 10, n. 11, n. 12, n. 13 e n.
14, credo vi siano alcuni concetti da stabilire e non solo, il
decreto legislativo n. 152 interviene nelle definizioni, ma parla
anche di autorizzazioni: ad esempio, la selezione, la vagliatura e
la riduzione volumetrica non possono essere considerate non
operazioni di recupero, sono operazioni di recupero e devono essere
assoggettate all'autorizzazione, ancorché semplificata. Esiste poi
una normativa che, per rispettare chi si comporta in maniera
lecita, fissa delle caratteristiche per i residui: è il DM 5
febbraio 1998. Lo stesso decreto fissa anche la realizzazione dei
test di cessione per gli asfalti, dice che bisogna far sì che ci si
riferisca alle autorizzazioni per lo stoccaggio dei materiali
inerti da scavo, di materiali inerti da costruzione e da
demolizione e per la selezione, vagliatura ed eventuale riduzione
volumetrica dei materiali inerti da demolizione e costruzione;
tutte queste operazioni sono assoggettate ad autorizzazione proprio
perché lo dice il decreto legislativo n. 152; non possiamo in
questa definizione dimenticarcene. Stessa cosa - questo credo ancor
più grave - è per lo spostamento di materiali. Questo articolo
dovrebbe, per evitare delle interpretazioni diverse e troppo
distanti l'una dall'altra, entrare più nel particolare, dato che
già la formulazione dell'articolo 13 è molto particolareggiata,
manca solo una parte che è importante.
Presidente
- Pongo in votazione l'emendamento n. 10 del
gruppo "Arcobaleno", che recita:
Emendamento
Alla lettera b) del comma 1 dell'articolo 13, sono aggiunte,
in fine, le parole: "le operazioni di selezione, la vagliatura e la
riduzione volumetrica debbono essere debitamente autorizzate con le
procedure di cui al Capo V della parte quarta del decreto
legislativo 3 aprile 2006, n. 152 ed i materiali recuperati devono
presentare le caratteristiche fissate dal Dm 5 febbraio 1998 e
successive modificazioni ed integrazioni".
Consiglieri presenti: 28
Votanti: 24
Favorevoli: 4
Contrari: 20
Astenuti: 4 (Ferraris, Fiou, Ottoz, Tibaldi)
Il Consiglio non approva.
Presidente
- Pongo in votazione l'emendamento n. 11 del
gruppo "Arcobaleno", che recita:
Emendamento
Alla lettera h) del comma 1 dell'articolo 13 l'ultimo periodo
è soppresso.
Consiglieri presenti: 28
Votanti: 24
Favorevoli: 4
Contrari: 20
Astenuti: 4 (Ferraris, Fiou, Ottoz, Tibaldi)
Il Consiglio non approva.
Presidente
- Pongo in votazione l'emendamento n. 12 del
gruppo "Arcobaleno", che recita:
Emendamento
Dopo il comma 1 dell'articolo 13 è aggiunto il
seguente:
"2. Le attività di cui alla lettera g), numeri 3), 4) e 5),
debbono essere debitamente autorizzate con le procedure di cui al
Capo V della parte quarta del decreto legislativo 3 aprile 2006, n.
152 ed i materiali recuperati devono presentare le caratteristiche
fissate dal Dm 5 febbraio 1998 e successive modificazioni ed
integrazioni.".
Consiglieri presenti: 28
Votanti: 24
Favorevoli: 4
Contrari: 20
Astenuti: 4 (Ferraris, Fiou, Ottoz, Tibaldi)
Il Consiglio non approva.
Presidente
- La parola al Consigliere Ottoz.
Ottoz (CdL)
- Per dichiarare che voteremo a favore del
capo III che risolve e ordina bene la materia, tocca certi problemi
importanti per le imprese che lavorano in Valle, certi che
soprattutto l'appendice finale che mette chiarezza in un problema
che è stato recentemente trattato dai "media" per la questione
delle licenze per conto terzi o meno del trasporto nell'ambito
dell'attività di cantieri, certi che sia stato regolato in modo
perfettamente coerente con la normativa generale statale in
materia; per questi motivi e perché è un capo importante per il
settore produttivo valdostano voteremo a favore di tutti gli
articoli del capo III.
Presidente
- Pongo in votazione l'articolo 13:
Consiglieri presenti: 29
Votanti: 27
Favorevoli: 24
Contrari: 3
Astenuti: 2 (Fontana Carmela, Sandri)
Il Consiglio approva.
Presidente
- Pongo in votazione l'emendamento n. 13 del
gruppo "Arcobaleno", che recita:
Emendamento
Al comma 6 dell'articolo 14, dopo le parole "dei materiali
inerti da scavo" sono inserite le parole: "che non costituiscono
rifiuti in quanto già oggetto di caratterizzazione ai sensi
dell'articolo 186 del decreto legislativo 3 aprile 2006, n.
152.".
Consiglieri presenti: 28
Votanti: 24
Favorevoli: 4
Contrari: 20
Astenuti: 4 (Ferraris, Fiou, Ottoz, Tibaldi)
Il Consiglio non approva.
Presidente
- Pongo in votazione l'emendamento n. 14 del
gruppo "Arcobaleno", che recita:
Emendamento
Al comma 12 dell'articolo 14, dopo le parole "il conferimento
in discarica di materiali inerti da scavo" sono inserite le parole
"che non costituiscono rifiuti in quanto già oggetto di
caratterizzazione ai sensi dell'articolo 186 del decreto
legislativo 3 aprile 2006, n. 152.".
Consiglieri presenti: 28
Votanti: 24
Favorevoli: 4
Contrari: 20
Astenuti: 4 (Ferraris, Fiou, Ottoz, Tibaldi)
Il Consiglio non approva.
Presidente
- Pongo in votazione l'articolo 14:
Consiglieri presenti: 29
Votanti: 27
Favorevoli: 24
Contrari: 3
Astenuti: 2 (Fontana Carmela, Sandri)
Il Consiglio approva.
Presidente
- All'articolo 15 vi è l'emendamento n. 15 del
gruppo "Arcobaleno".
La parola al Consigliere Segretario Venturella.
Venturella (Arc-VA)
- Non lo illustro perché è stato già
oggetto di un'interrogazione ieri e stamattina di una
pregiudiziale, dato che non abbiamo avuto tempo di discuterne in
Commissione, volevo solo acquisire i pareri di cui si è parlato in
questo Consiglio. Mi pare che abbiamo il diritto di chiedere che ci
siano consegnati i pareri sul comma 2 dell'articolo 15: mi
riferisco ai pareri sia dell'Ufficio legale che di esperti.
Presidente
- La parola al Presidente della Regione,
Caveri.
Caveri (UV)
- Come sempre non confondiamo: i pareri
devono essere chiesti alla dirigenza, come previsto dall'articolo
116 del Regolamento del Consiglio, quindi saranno i dirigenti a cui
è indirizzata la missiva a decidere se questi pareri possono o non
possono essere dati. Nel caso del parere Garancini, l'Ufficio
legale ha ritenuto che, essendo legato ad una procedura delle
funzioni prefettizie, non c'è una possibilità di accesso da parte
dei Consiglieri ai sensi dell'articolo 116, come largamente
dimostrato dalle prassi precedenti. Per quel che riguarda i pareri,
è evidente che, nel momento in cui scriviamo una norma, questa è
scritta con i nostri uffici legali ed è intrinseco nel parere il
fatto che tale norma sia pienamente legittima.
Presidente
- La parola al Consigliere Segretario
Venturella.
Venturella (Arc-VA)
- Prendiamo atto, ma credo che per
una questione di correttezza questi pareri dovessero essere
illustrati in III Commissione, cosa che non è avvenuta. Il comma 2
dell'articolo 15 è stato portato in Commissione, non è stato
sostenuto da nulla; abbiamo solo sentito l'Assessore Cerise che ce
lo ha presentato dicendo che c'era questo problema del fermo
amministrativo di questi camion, abbiamo chiesto, ci siamo fidati
forse... ossia se tale comma che non è stato sostenuto da pareri
scritti in Commissione... e poi il Presidente Caveri dice
giustamente: "no, questo non è un emendamento dell'Assessore
Cerise, il testo è stato cambiato a livello di III Commissione",
quindi un bello scaricabarile verso la Commissione stessa, è la
Commissione che poi diventa responsabile e non più chi ha proposto
l'emendamento ed è venuto in Commissione, oppure chi giustamente lo
ha accettato alla cieca. Se non si vuole fornire ora il parere,
chiederemo a norma dell'articolo 116, va bene. Prendiamo atto di
questa posizione del Governo regionale.
Presidente
- La parola al Consigliere Borre.
Borre (UV)
- Vorrei precisare che in Commissione non è
stato chiesto nessun parere. In Commissione non ci siamo fidati
alla cieca, ma abbiamo "preso" un emendamento che era stato fatto
dagli uffici, quindi quanto ha detto il Presidente Caveri vale
anche per noi della Commissione: ci siamo fidati e ci fidiamo dei
pareri degli uffici, che hanno redatto quell'emendamento. Mi
sembrava di aver detto chiaramente stamani che ho accettato il
discorso fatto dal collega Sandri, se era il caso di dibattere, ma
non è stata sollevata ulteriormente questa proposta per
approfondire o meno. Al di là di questo, ho detto anche che quel
tipo di emendamento andava nell'interesse di quanto la Regione
voleva portare avanti, quindi non solo il buon senso, ma anche la
responsabilità di parte degli Amministratori e dei Consiglieri
della Commissione andava verso quella attitudine, ovvero di
approvare perché era qualcosa che andava nell'indirizzo di
salvaguardare il trasporto in Valle.
Presidente
- La parola al Vicepresidente Tibaldi.
Tibaldi (CdL)
- Ho l'impressione che il Presidente Caveri
stia giocando a fare il dr. Jekyll e Mr. Hyde, allora veste i panni
del dr. Jekyll, ovvero del Prefetto, quando conviene occultare un
parere forse scomodo, dice che quella è una competenza prefettizia
e i Consiglieri non possono ai sensi dell'articolo 116 accedere a
determinate informazioni, ma poi diventa Mr. Hyde quando la stessa
materia viene regolamentata con una norma regionale per dare
soluzione ad un problema contingente, urgente e grave, di
conseguenza sveste i panni del Prefetto e indossa quelli di
Presidente della Regione. Fra l'altro, quel parere è stato pagato
con soldi attinti dal bilancio regionale; di conseguenza, noi
dovremmo avere un diritto di accesso anche solo per il fatto che il
prelievo è fatto dai soldi che sono anche di competenza nostra. Ho
letto la lettera della sua Dirigente che nega, per le ragioni che
lei ha detto oggi, la disponibilità a leggere un parere, però quel
parere immagino che sia servito al legislatore, che poi sono i
burocrati che hanno scritto questa legge, per redigere queste
norme. Perché non abbiamo diritto ad accedere a tali conoscenze?
Anche perché l'avv. Garancini, secondo quanto abbiamo letto sui
giornali, faceva delle citazioni giuridiche in merito al nolo a
caldo, al trasporto di inerti, non a quelle che sono le sue
competenze sanzionatorie che ascrivono al suo ruolo prefettizio. Ci
piacerebbe che questo doppio ruolo Prefetto-Presidente fosse
"vestito" perché le spetta da un punto di vista statutario, ma nel
rispetto di una trasparenza e di un accesso da parte dei
Consiglieri ad atti che ci dovrebbero essere dovuti.
Presidente
- La parola al Presidente della Regione,
Caveri.
Caveri (UV)
- Poiché mi pare che vi sia una certa
confusione, cercherò di spiegare le cose. Stamani mi è stato
chiesto qual è stato il procedimento che ha portato alla necessità
intravista dal legislatore regionale di meglio regolamentare
nell'alveo delle proprie competenze questa materia. Quando ho
parlato di pareri difformi, della Motorizzazione civile e del prof.
Garancini, mi riferivo a processi endoprocedimentali che sono
contenuti all'interno di un ricorso che è stato presentato da
alcune delle imprese a cui erano stati fermati i mezzi, sulla base
delle funzioni prefettizie che il Presidente della Regione delega
all'Ufficio sanzioni. Queste nostre funzioni, pur alimentate dal
bilancio regionale - così è dal 1946 -, hanno elementi che secondo
i miei dirigenti... perché queste sono osservazioni che la dott.ssa
Fanizzi le ha fatto sulla base delle prassi consolidate e dei
comportamenti rispetto alle vicende che ineriscono delle società o
delle persone, perché immaginiamo cosa capiterebbe se
ordinariamente, rispetto ai ricorsi sulle sanzioni, vi fosse la
possibilità da parte dei Consiglieri regionali di acquisire della
documentazione di Tizio, piuttosto che di Sempronio, saremmo
veramente di fronte ad un'invasione continua di elementi di
"privacy" nel rapporto fra le funzioni prefettizie e i ricorsi che
i cittadini presentano. Siamo quindi di fronte a 2 questioni che
non ci azzeccano.
La vicenda della nascita di questa norma è molto semplice. A
fronte di un problema che si è manifestato, si è analizzato se, a
fronte di un quadro legislativo assai confuso, tanto che nella
scorsa legislatura parlamentare figurava anche una proposta di
legge di iniziativa parlamentare per meglio definire il confine
all'interno dei cantieri, fra nolo a caldo e nolo in conto terzi, a
fronte di tale questione prescindendo totalmente dal caso specifico
e dall'analisi che di questo era stata fatta, ma nell'ambito di una
discussione approfondita, perché qui sembriamo un esercito
Brancaleone che al mattino si sveglia e cerca di risolvere una
questione di singoli con una norma giuridica, tale questione ha
invece una portata generale di grandissima valenza e non va a
colpire i casi singoli, io sono dispiaciuto, collega Tibaldi, che
la dott.ssa Fanizzi abbia ritenuto la non accessibilità a quegli
atti, ma ne capisco le ragioni. Le ripeto: di fronte al ricorso
delle sanzioni amministrative, vi sono in ogni momento centinaia di
cittadini valdostani che pur hanno accesso agli atti, ossia questi
atti sono assumibili nell'ambito dei procedimenti da parte delle
persone che sono interessate per gli usi di legge e in particolare
per i ricorsi che sono necessari, per cui gli interessati l'accesso
ce l'hanno. Spiace dire che esiste una parte di questa
amministrazione che è soggetta ad elementi di riservatezza e
segretezza non accessibile all'articolo 116, è sempre stato così
nell'ambito delle funzioni prefettizie.
Presidente
- Pongo in votazione l'emendamento n. 15 del
gruppo "Arcobaleno", che recita:
Emendamento
Il comma 2 dell'articolo 15 è soppresso.
Consiglieri presenti: 30
Votanti: 26
Favorevoli: 5
Contrari: 21
Astenuti: 4 (Ferraris, Fiou, Ottoz, Tibaldi)
Il Consiglio non approva.
Presidente
- Pongo in votazione l'articolo 15:
Consiglieri presenti: 29
Votanti: 28
Favorevoli: 25
Contrari: 3
Astenuti: 1 (Fontana Carmela)
Il Consiglio approva.
Presidente
- Pongo in votazione l'articolo 16:
Consiglieri presenti: 27
Votanti e favorevoli: 23
Astenuti: 4 (Bortot, Fontana Carmela, Squarzino Secondina,
Venturella)
Il Consiglio approva.
Presidente
- All'articolo 17 vi sono gli emendamenti n.
16, n. 17, n. 18, n. 19, n. 20, n. 21 e n. 22 del gruppo
"Arcobaleno".
La parola al Consigliere Ottoz.
Ottoz (CdL)
- Solo per la questione che riguarda
l'articolo 16, che non dirò perché è chiusa la votazione. Avrei
piacere che il Presidente non glissasse come un aliante sugli
articoli, ma chiedesse se ci sono interventi sull'articolo 16, si
guardasse in giro, dopodiché... È stato messo in votazione alla
velocità della luce...
Presidente
- ... non è così, lei deve prenotarsi... visto
che lei diverse volte lei vota in ritardo, vuol dire che forse
dovrebbe stare attento alla discussione e, quando vuole parlare,
schiacci e io le do la parola. Lei si è prenotato dopo che avevo
messo in votazione, quindi non potevo darle la parola.
Ottoz (CdL)
- ... mi faccia finire... lei aveva facoltà e
ha deciso di non esercitare questa facoltà, ossia ha deciso che non
le interessava quello che un Consigliere aveva da dire
sull'articolo 16, ne prendo atto e la ringrazio.
Presidente
- Quando è in atto una votazione non si può
interromperla in base al Regolamento interno del Consiglio, che la
invito a leggere.
La parola al Consigliere Segretario Venturella.
Venturella (Arc-VA)
- Aggiungo anche l'emendamento n. 23
perché è intimamente collegato: si parla di osservatorio... noi
proponiamo di dividere gli organi consultivi in Osservatorio e
Centro di ricerca e studi; questa è una cosa che riteniamo
importantissima per evitare la riproposizione del solito
osservatorio. Esso è composto da 40 persone, infattiabbiamo
accettato gli emendamenti del Consorzio permanente degli enti
locali che diceva: " vorremmo 2 componenti in più" e allora gli
abbiamo dato 2 componenti in più. Questo Osservatorio è una grande
riunione di persone, forse per stabilire l'orario dovranno mettersi
d'accordo per parecchi mesi. Speriamo che non sia sempre il solito
osservatorio - noi avanziamo una proposta: lasciare la parte di
controllo all'Osservatorio stesso, infatti non proponiamo di
sopprimere tutto l'articolo sull'Osservatorio, ma di aggiungere,
per una questione di migliore comprensione del problema dei
rifiuti, e di proposizione di nuove pratiche, di migliori
tecnologie possibili... che il nostro Centro di ricerche studi
assuma a livello regionale, con collegamenti con l'Università,
importanza all'interno della Valle d'Aosta. Questo perché per la
riduzione dei rifiuti e la minimizzazione, prima azione per
affrontare in maniera seria e corretta il problema dei rifiuti,
dobbiamo intervenire sì per potenziare la raccolta differenziata,
ma intervenire dal produttore al consumatore su quello che è il
residuo che non si può differenziare, non si può recuperare, non si
può riciclare, non si può riutilizzare. È lì che dobbiamo
intervenire attraverso la ricerca di nuovi materiali e di nuove
tecnologie e che forse questo Centro di ricerca a livello regionale
potrebbe essere uno dei centri di eccellenza.
Sono emendamenti tutti collegati, quindi mettiamo in votazione
l'emendamento n. 16, aspettiamo la risposta dell'Assessore e poi ci
regoleremo di conseguenza.
Presidente
- La parola al Consigliere Ottoz.
Ottoz (CdL)
- Solo a scopo... per evitare che lei
mettesse l'emendamento eccessivamente presto in votazione... non ho
niente da dire, grazie.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Brevemente solo per dire che questa serie
di emendamenti va a trasformare completamente l'Osservatorio, per
cui sono da respingersi in blocco, altrimenti si ha un altro
istituto diverso dall'Osservatorio. Mi pare che la scelta sia stata
fatta di avere questo tipo di Osservatorio, non un centro di
ricerche, non altro.
Presidente
- La parola al Consigliere Ottoz.
Ottoz (CdL)
- Solo a scopo preventivo, per valutare la
sua prontezza di riflessi, Presidente.
Presidente
- Pongo in votazione l'emendamento n. 16 del
gruppo "Arcobaleno", che recita:
Emendamento
La lettera d) del comma 2 dell'articolo 17 è
soppressa.
Consiglieri presenti: 25
Votanti: 22
Favorevoli: 3
Contrari: 19
Astenuti: 3 (Ferraris, Fiou, Ottoz)
Il Consiglio non approva.
Presidente
- Pongo in votazione l'emendamento n. 17 del
gruppo "Arcobaleno", che recita:
Emendamento
La lettera g) del comma 2 dell'articolo 17 è
soppressa.
Consiglieri presenti: 25
Votanti: 22
Favorevoli: 3
Contrari: 19
Astenuti: 3 (Ferraris, Fiou, Ottoz)
Il Consiglio non approva.
Presidente
- Pongo in votazione l'emendamento n. 18 del
gruppo "Arcobaleno", che recita:
Emendamento
La lettera h) del comma 2 dell'articolo 17 è
soppressa.
Consiglieri presenti: 25
Votanti: 22
Favorevoli: 3
Contrari: 19
Astenuti: 3 (Ferraris, Fiou, Ottoz)
Il Consiglio non approva.
Presidente
- Pongo in votazione l'emendamento n. 19 del
gruppo "Arcobaleno", che recita:
Emendamento
Alla lettera i) del comma 2 dell'articolo 17 le parole "e al
miglioramento della resa della raccolta differenziata o del
recupero dei rifiuti" sono soppresse.
Consiglieri presenti: 25
Votanti: 22
Favorevoli: 3
Contrari: 19
Astenuti: 3 (Ferraris, Fiou, Ottoz)
Il Consiglio non approva.
Presidente
- Pongo in votazione l'emendamento n. 20 del
gruppo "Arcobaleno", che recita:
Emendamento
La lettera k) del comma 2 dell'articolo 17 è
soppressa.
Consiglieri presenti: 25
Votanti: 22
Favorevoli: 3
Contrari: 19
Astenuti: 3 (Ferraris, Fiou, Ottoz)
Il Consiglio non approva.
Presidente
- Pongo in votazione l'emendamento n. 21 del
gruppo "Arcobaleno", che recita:
Emendamento
La lettera l) del comma 2 dell'articolo 17 è
soppressa.
Consiglieri presenti: 25
Votanti: 22
Favorevoli: 3
Contrari: 19
Astenuti: 3 (Ferraris, Fiou, Ottoz)
Il Consiglio non approva.
Presidente
- Pongo in votazione l'emendamento n. 22 del
gruppo "Arcobaleno", che recita:
Emendamento
La lettera k) del comma 3 dell'articolo 17 è sostituita dalla
seguente:
"k) un tecnico esperto, avente particolare esperienza nel
settore della gestione tecnica ed economica dei rifiuti nel loro
complesso, con funzioni di coordinamento tecnico-economico,
designato dalla Giunta regionale.".
Consiglieri presenti: 25
Votanti: 22
Favorevoli: 3
Contrari: 19
Astenuti: 3 (Ferraris, Fiou, Ottoz)
Il Consiglio non approva.
Presidente
- La parola al Consigliere Ottoz sull'articolo
17... si diverte così, si diverta pure...
La parola al Vicepresidente Tibaldi.
Tibaldi (CdL)
- Volevo fare una domanda sull'articolo 17
all'Assessore. L'Osservatorio ha una pletora di competenze: si va
dalla lettera a) alla lettera m) includendo la j), la k), insomma
lettere non dell'alfabeto italiano, tra queste il punto e) è un
punto che sembra particolarmente importante, perché l'Osservatorio
"provvede al monitoraggio sui costi di gestione dei rifiuti
urbani e dei rifiuti speciali assimilabili agli urbani e sulle
modalità di applicazione delle relative tariffe"
. È allora un
compito di fondamentale importanza, perché, se lo leggiamo in
maniera intersecata con gli articoli 9, 10, 11, 12, che riguardano
le competenze tariffarie, si innesta anche l'Osservatorio nella
forza di monitorare le tariffe e di verificare le modalità di
applicazione. Vorremmo capire come interagisce con le autorità di
sub-ATO l'Osservatorio, ossia se le tariffe devono essere
determinate dalle autorità di sub-ATO sulla base dei criteri che
prima abbiamo visto, oppure c'è questa interazione
dell'Osservatorio al quale sono state conferite tali importanti
competenze.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Credo che l'osservazione del collega
Tibaldi sia molto pertinente, nel senso che effettivamente uno dei
problemi che si porrà è quello di fare in modo che vi siano dei
meccanismi di perequazione per non avere una Regione nella quale vi
siano delle fluttuazioni eccessive fra le tariffe e i costi di
questa problematica. Uno dei compiti che viene affidato
all'Osservatorio è quello di fare un'azione di monitoraggio e di
sollecitare la Giunta nella direzione di fare in modo che siano
introdotti dei meccanismi di tipo perequativo; credo che questa sia
una funzione molto importante.
Presidente
- Pongo in votazione l'articolo 17:
Consiglieri presenti: 28
Votanti: 25
Favorevoli: 22
Contrari: 3
Astenuti: 3 (Fontana Carmela, Ottoz, Tibaldi)
Il Consiglio approva.
Presidente
- Pongo in votazione l'emendamento n. 23 del
gruppo "Arcobaleno", che recita:
Emendamento
Nel capo IV, dopo l'articolo 17, è inserito il
seguente:
"Articolo 17bis
(Centro regionale di ricerca e studi sui rifiuti)
1. È istituito, presso la struttura competente, il Centro
regionale di ricerca e studi sui rifiuti, di seguito denominato
Centro di ricerca, con il compito di monitorare in modo
continuativo il percorso verso la riduzione e la prevenzione della
produzione e della nocività dei rifiuti, indicando criticità e
soluzioni per rendere il suddetto percorso verificabile,
partecipato e costantemente in grado di aggiornarsi anche alla luce
dell'evolversi del quadro nazionale e comunitario.
2. Il Centro di ricerca svolge le seguenti funzioni:
a) provvede alla raccolta e all'elaborazione dei dati
inerenti ai flussi dei rifiuti urbani ed assimilati e dei rifiuti
speciali assimilabili agli urbani;
b) propone alla Giunta regionale azioni volte alla promozione
di interventi finalizzati alla sensibilizzazione e informazione dei
soggetti interessati alla minimizzazione della produzione dei
rifiuti e alle raccolte differenziate;
c) realizza studi e indagini su alcuni comparti produttivi
significativi e, in generale, sulle utenze non domestiche, anche in
collaborazione con altri enti ed autorità competenti in materia
ambientale;
d) fornisce alla Giunta regionale il necessario
approfondimento sulle tematiche inerenti alla gestione dei rifiuti
con particolare riferimento al miglioramento della resa della
raccolta differenziata o del recupero dei rifiuti;
e) collabora con la Camera valdostana delle imprese e delle
professioni/Chambre valdôtaine des entreprises et des activités
libérales al fine di promuovere iniziative finalizzate
all'informazione e alla sensibilizzazione nel settore della
gestione dei rifiuti speciali e allo sviluppo del recupero dei
rifiuti presso le imprese operanti nel territorio
regionale;
f) provvede all'attivazione e all'organizzazione di uno
sportello informativo inerente alla gestione dei rifiuti urbani e
speciali.
3. Il Centro di ricerca è costituito, entro sei mesi dalla
data di entrata in vigore della presente legge, con deliberazione
della Giunta regionale ed è composto da:
a) il responsabile della sezione competente
dell'ARPA;
b) il Direttore tecnico della discarica regionale;
c) un tecnico esperto, avente particolare esperienza nel
settore del trattamento meccanico-biologico dei rifiuti nel loro
complesso, designato dalla Giunta regionale;
d) un tecnico esperto, avente particolare esperienza nel
settore del compostaggio, designato dalla Giunta regionale;
e) un tecnico esperto, avente particolare esperienza nel
settore della gestione tecnica ed economica dei rifiuti nel loro
complesso, con funzioni di coordinamento tecnico, designato dalla
Giunta regionale.
4. La durata in carica dei membri del Centro di ricerca è di
cinque anni, decorrenti dalla data di nomina. Con la deliberazione
di nomina sono individuati l'entità degli eventuali compensi da
corrispondere al tecnico esperto di cui al comma 3, lettera e), e
le modalità di liquidazione.
5. I componenti del Centro di ricerca possono designare a
partecipare alle riunioni di lavoro persona da loro
delegata.".
Consiglieri presenti: 29
Votanti: 25
Favorevoli: 4
Contrari: 21
Astenuti: 4 (Ferraris, Fiou, Ottoz, Tibaldi)
Il Consiglio non approva.
Presidente
- Pongo in votazione l'articolo 18:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Fontana Carmela, Ottoz, Tibaldi)
Il Consiglio approva.
Presidente
- Pongo in votazione l'articolo 19:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Fontana Carmela, Ottoz, Tibaldi)
Il Consiglio approva.
Presidente
- Pongo in votazione l'articolo 20:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Fontana Carmela, Ottoz, Tibaldi)
Il Consiglio approva.
Presidente
- Pongo in votazione l'articolo 21:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Fontana Carmela, Ottoz, Tibaldi)
Il Consiglio approva.
Presidente
- Pongo in votazione l'articolo 22:
Consiglieri presenti, votanti e favorevoli: 29
Il Consiglio approva all'unanimità.
Presidente
- All'articolo 23 vi sono gli emendamenti n. 2
e n. 3 dell'Assessore Cerise.
La parola all'Assessore al territorio, ambiente e opere
pubbliche, Cerise.
Cerise (UV)
- Brevemente, solo per annunciare che, per
quanto riguarda l'emendamento n. 2, si rende necessario perché
abbiamo rilevato che alcuni Comuni hanno dei ritardi per quanto
riguarda il versamento degli oneri dovuti per la gestione delle
discariche, allora, per evitare dei contenziosi, a mio avviso del
tutto inutili perché si riferiscono a degli enti, utilizzando la
norma della finanziaria vorremmo fare la moratoria con la quale li
rendiamo obbligati a versare questi fondi, ma senza sanzioni. Per
quanto riguarda l'emendamento n. 3, è un emendamento tecnico che
stabilisce come la struttura competente entro 30 giorni
dall'approvazione della presente legge deve prevedere i moduli per
la denuncia da parte dei Comuni per questa specie di moratoria.
Presidente
- Pongo in votazione l'emendamento n. 2
dell'Assessore Cerise, che recita:
Emendamento
Dopo il comma 2 dell'articolo 23, è aggiunto il
seguente:
"2bis. In sede di prima applicazione della presente legge e
ai sensi dell'articolo 13 della legge 27 dicembre 2002, n. 289
(Legge finanziaria 2003), i soggetti responsabili delle violazioni
di cui all'articolo 3, commi 31 e 32, della l. 549/1995 sono esenti
dalle sanzioni amministrative previste dai citati commi
dell'articolo 3 qualora provvedano, entro sei mesi dalla data di
entrata in vigore della presente legge, a presentare alla struttura
competente una denuncia nella quale deve essere quantificato e
certificato il tributo in tutto o in parte non adempiuto e a
regolarizzare, nei trenta giorni successivi, la propria posizione
mediante il versamento della somma dovuta.".
Consiglieri presenti: 29
Votanti e favorevoli: 23
Astenuti: 6 (Bortot, Fontana Carmela, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'emendamento n. 3
dell'Assessore Cerise che recita:
Emendamento
Dopo il comma 2bis dell'articolo 23, aggiunto
dall'emendamento n. 2, è aggiunto il seguente:
"2ter. Entro trenta giorni dalla data di entrata in vigore
della presente legge, la struttura competente approva il modello di
denuncia di cui al comma 2bis.".
Consiglieri presenti: 29
Votanti e favorevoli: 23
Astenuti: 6 (Bortot, Fontana Carmela, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 23 nel testo
così emendato:
Articolo 23
(Determinazione dell'entità del tributo speciale per il
deposito in discarica dei rifiuti solidi)
1. L'ammontare del tributo speciale per il deposito in
discarica dei rifiuti solidi, istituito ai sensi dell'articolo 3,
comma 24, della l. 549/1995, per ogni tonnellata/metro cubo di
rifiuto conferito in discarica ai fini dello smaltimento finale, è
fissato, a partire dal 1° gennaio 2009, nella misura di cui
all'allegato A.
2. Alla rideterminazione del tributo si provvede con legge
regionale, da adottare entro il 31 luglio di ogni anno per l'anno
successivo. In caso di mancata determinazione, il tributo si
intende prorogato nell'ammontare vigente.
3. In sede di prima applicazione della presente legge e ai
sensi dell'articolo 13 della legge 27 dicembre 2002, n. 289 (Legge
finanziaria 2003), i soggetti responsabili delle violazioni di cui
all'articolo 3, commi 31 e 32, della l. 549/1995 sono esenti dalle
sanzioni amministrative previste dai citati commi dell'articolo 3
qualora provvedano, entro sei mesi dalla data di entrata in vigore
della presente legge, a presentare alla struttura competente una
denuncia nella quale deve essere quantificato e certificato il
tributo in tutto o in parte non adempiuto e a regolarizzare, nei
trenta giorni successivi, la propria posizione mediante il
versamento della somma dovuta.
4. Entro trenta giorni dalla data di entrata in vigore della
presente legge, la struttura competente approva il modello di
denuncia di cui al comma 3.
Consiglieri presenti: 28
Votanti e favorevoli: 22
Astenuti: 6 (Bortot, Fontana Carmela, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 24 come da
emendamento sostitutivo della II Commissione che recita:
Emendamento
1. L'articolo 24 è sostituito dal seguente:
"Articolo 24
(Disposizioni finanziarie)
1. L'onere complessivo derivante dall'applicazione
dell'articolo 4, comma 1, lettera f), dell'articolo 17, comma 2,
lettera h), e comma 4, dell'articolo 20 e delle campagne di
sensibilizzazione e di informazione previste dalla presente legge è
determinato in euro 5.000 per l'anno 2007, in euro 6.694.000 per
l'anno 2008 e in euro 6.285.000 a decorrere dall'anno 2009.
2. L'onere di cui al comma 1 trova copertura,
ai sensi
dell'articolo 14, comma 3, della legge regionale 27 dicembre 1989,
n. 90 (Norme in materia di bilancio e di contabilità generale della
Regione Autonoma Valle d'Aosta), nello stato di previsione della
spesa del bilancio della Regione sia per l'anno finanziario 2007 e
di quello pluriennale per il triennio 2007/2009 sia per l'anno
finanziario 2008 e di quello pluriennale per il triennio 2008/2010
nell'obiettivo programmatico 2.2.1.09 (ambiente e sviluppo
sostenibile).
3. Al finanziamento dell'onere di cui al comma 1 si provvede
mediante l'utilizzo delle risorse iscritte negli stessi
bilanci:
a) per l'anno 2007, mediante l'utilizzo di pari importo delle
risorse iscritte nell'obiettivo programmatico 2.1.6.01 (Consulenze
e incarichi) al capitolo 38345 (Spese per collaborazioni tecniche,
studi e ricerche nell'ambito dell'assetto, della tutela e della
valorizzazione del territorio e delle sue risorse);
b) per l'anno 2008, mediante l'utilizzo delle risorse
iscritte:
1) nell'obiettivo programmatico 2.1.6.01 al capitolo 38345
per euro 10.000;
2) nell'obiettivo programmatico 2.2.1.09 al capitolo 67390
(Spese per la tutela ed il recupero dell'ambiente, l'educazione,
propaganda ed informazione del settore) per euro 5.000, al capitolo
59300 (Spese per la realizzazione e manutenzione straordinaria di
impianti per lo smaltimento dei rifiuti) per euro 2.082.000 ed al
capitolo 59310 (Spese per la gestione di impianti e di attività
finalizzate allo smaltimento ed al recupero dei rifiuti nonché per
la gestione delle acque reflue) per euro 4.597.000;
c) per gli anni 2009 e 2010, mediante l'utilizzo delle
risorse iscritte:
1) nell'obiettivo programmatico 2.1.6.01 al capitolo 38345
per euro 190.000;
2) nell'obiettivo programmatico 2.2.1.09 al capitolo 67390
per euro 5.000, al capitolo 59300 per euro 1.493.000 ed al capitolo
59310 per euro 4.597.000.
4. Al finanziamento per la bonifica di aree inquinate si
provvede anche con il 20% degli introiti derivanti dal tributo
speciale per lo smaltimento in discarica.
5. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
6. Eventuali maggiori oneri derivanti dall'articolo 20, comma
1, saranno autorizzati con legge finanziaria, ai sensi
dell'articolo 19 della l.r. 90/1989.".
Consiglieri presenti: 29
Votanti: 26
Favorevoli: 23
Contrari: 3
Astenuti: 3 (Fontana Carmela, Ottoz, Tibaldi)
Il Consiglio approva.
Presidente
- Pongo in votazione l'articolo 25:
Consiglieri presenti: 28
Votanti: 25
Favorevoli: 22
Contrari: 3
Astenuti: 3 (Fontana Carmela, Ottoz, Tibaldi)
Il Consiglio approva.
Presidente
- La parola al Consigliere Ottoz sull'articolo
26.
Ottoz (CdL)
- Per dire che per gli stessi identici motivi
per i quali abbiamo votato a favore degli articoli del capo III,
ossia perché questi articoli vanno a risolvere i problemi delle
imprese che operano in Regione, voteremo a favore dell'articolo 26
affinché tali problemi possano essere risolti quanto prima.
Presidente
- Pongo in votazione l'articolo 26:
Consiglieri presenti: 29
Votanti e favorevoli: 25
Astenuti: 4 (Bortot, Fontana Carmela, Squarzino Secondina,
Venturella)
Il Consiglio approva.
Presidente
- Pongo in votazione l'allegato A:
Consiglieri presenti: 30
Votanti e favorevoli: 23
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- La parola alla Consigliera Squarzino
Secondina, per dichiarazione di voto sul disegno di legge nel suo
complesso.
Squarzino (Arc-VA)
- Noi voteremo contro questo disegno
di legge, così un po' come hanno illustrato i colleghi del gruppo
"Arcobaleno" e come hanno evidenziato i numerosi emendamenti
proposti. Tale provvedimento, a nostro avviso, non risolve i
problemi reali dei rifiuti, soprattutto se ci vogliamo collocare in
un'ottica di benessere della nostra Regione, in prospettiva, di
scelte che incidano sul futuro della nostra Valle. I rifiuti sono
un problema con il quale sempre più dovremo confrontarci se non
interveniamo in modo preciso per ridurne la produzione e per non
invadere la terra con i rifiuti non solo la nostra terra regionale,
ma i Paesi vicini e il mondo intero, di cui siamo responsabili
anche se sono lontani da noi.
Affrontare in modo corretto la questione dei rifiuti potrebbe
diventare un "atout" per l'intera economia regionale, perché
potrebbe incidere positivamente sull'industria, sull'agricoltura e
anche sul turismo, perché, come ben sapete, il modo con cui si
tratta il problema dei rifiuti è diventato uno dei punti con cui si
valuta anche turisticamente la qualità di un contesto territoriale
e sociale. Avremmo potuto diventare una "Regione simbolo", abbiamo
tutti gli "atouts" per diventare una Regione di eccellenza e lo
ricordava già il collega Curtaz nel 2003, quando questo Consiglio
ha approvato il Piano regionale dei rifiuti. Il provvedimento
invece si limita a riordinare la materia dei rifiuti, senza
introdurre elementi innovativi; in particolare, non ha affrontato
il problema della riduzione dei rifiuti: è inutile che ci
preoccupiamo di come raccogliere e riciclare i rifiuti se questi
aumentano in modo esponenziale. Ne abbiamo parlato più volte in
Consiglio, ma non c'è nulla a questo riguardo che indichi la
volontà di andare in tale direzione. Ricordo che, quando si parlava
del regolamento sulle fiere e sui mercati, si diceva che nella
legge avremmo parlato di questo e lo avremmo reso chiaro, invece
non è chiaro niente. Mi dispiace, ma non c'è questa volontà di
operare per ridurre la produzione di rifiuti.
Ancora: non ha preso sul serio la raccolta differenziata e qui
vorrei ricordare quanto diceva prima il collega Venturella, nel
senso che si mette come obiettivo per il 2011, ossia fra oltre 4
anni, dopo tutto un lavoro di informazione e formazione che si
dovrebbe fare, percentuali di raccolta differenziata che alcuni
Comuni valdostani hanno già raggiunto e che territori simili al
nostro, come Val di Fiemme e lo stesso Canavese, hanno superato da
tempo. Ci si è attestati sulla soglia minima, che consente poi di
giustificare la scelta di un inceneritore? Questa è la domanda che
ci siamo posti. Se effettivamente vi fosse la volontà di non
prendere in considerazione l'inceneritore come momento finale della
raccolta differenziata, si sarebbe potenziato il più possibile la
raccolta differenziata, per cui anche la cancellazione nel disegno
di legge dell'espressione
"anche attraverso la
termovalorizzazione"
, che potrebbe apparire di per sé positiva,
non è tanto apprezzabile dal nostro punto di vista, perché non è
indice di una volontà di escludere dall'orizzonte del ciclo dei
rifiuti la soluzione dell'inceneritore. È vero, questo
provvedimento regolamenta tutta la materia degli inerti che stanno
tanto a cuore al collega Borre e sulla quale vengono date
indicazioni precisi e utili, perché indicano come sia importante
riutilizzare i materiali inerti, naturalmente non inquinanti, ma
tale elemento non è sufficiente per dare un parere positivo al
disegno di legge.
Presidente
- La parola al Consigliere Ottoz.
Ottoz (CdL)
- Innanzitutto approfitto per dire quello che
avrei voluto dire sull'articolo 16, perché, non avendo fatto parte
della Commissione competente e per le vicende di questi ultimi
tempi, non è stato possibile presentare un emendamento al comma 1
che andasse nell'interesse dei normali cittadini valdostani che
hanno una casa e che ogni tanto devono spostare un muro, poiché al
comma 1 si dice:
"A decorrere dal 1° gennaio 2008, tutti i
progetti riferiti ad opere pubbliche o private, per i quali è
previsto il rilascio di un titolo abilitativo edilizio..."
-
fin qui è un permesso di costruzione -
"... o la presentazione
della dichiarazione di inizio attività..."
- DIA -
"...
devono indicare il bilancio di produzione dei materiali inerti da
scavo..."
. Qui si obbliga a subire lo stesso livello di
accanimento burocratico per le dichiarazioni di inizio attività: le
DIA, mentre sarebbe stato opportuno prevedere una differenziazione
quanto meno fra le DIA per un rinvio alla Giunta, in modo che
questa potesse distinguere fra almeno 2 diversi tipi di DIA, perché
un conto è rifare 40 camere di un albergo, un altro è in casa
spostare un muro per ricavare in cucina la stireria o per
ingrandire il bagno. Mi sembra un'assurda imposizione burocratica
che va nella direzione di favorire il lavoro dei professionisti,
che sulla preparazione e sui disegni vivono. Auspico sia possibile
in una prossima "omnibus" correggere questa cosa, perché non è
giusto imporre al semplice cittadino che sposta un muro in casa di
dover presentare un bilancio degli inerti e tutti i documenti che
seguono l'applicazione del comma 1. Ciò detto, abbiamo votato a
favore dell'articolo 1 condividendo totalmente gli obiettivi della
legge e a favore del capo III per i motivi legati al settore
produttivo di cui abbiamo dato conto nella dichiarazione di voto su
quel capo. Sull'intero disegno di legge annunciamo voto di
astensione.
Presidente
- La parola al Consigliere Sandri.
Sandri (PD)
- Non voteremo questo progetto di legge, non
perché sia negativo in senso assoluto, anzi è pieno di norme
interessanti e una messa a punto di tante questioni, ma perché non
risponde a 2 questioni fondamentali: la prima, la gestione dei
rifiuti nei prossimi anni terminerà con la costruzione di un
inceneritore oppure no? Questo non lo dite ai Valdostani, "forse",
"magari", "può darsi", "magari anche...", questa non è chiarezza
politica, questa è confusione politica, non avete il coraggio di
parlare delle vostre scelte, ma soprattutto non avete posto il
Consiglio regionale nelle condizioni di scegliere "sì" o "no"! Non
avendo potuto disquisire di questo tema in maniera seria e
concreta, dopo aver valutato e studiato... non possiamo che
astenerci, nel senso che... "boh, non lo sappiamo".
Seconda questione: non si dà risposta ad un altro tema ed è il
caro rifiuti, il costo esorbitante che ha la raccolta dei rifiuti
in Valle, e a tutta una serie di fenomeni collegati che sono
preoccupanti, perché vediamo le ditte che si occupano di questa
raccolta rifiuti che hanno nei consigli di amministrazione
espressioni di proprietà sovrapposte, con personalità che sono
proprietari da una parte, consiglieri di amministrazione dall'altra
e cose del genere, ci sembra quasi che vi sia una specie di
cartello, perché il numero è talmente ridotto che sulla
competitività di queste società abbiamo dei grossi dubbi, con il
risultato finale che chi ha il controllo se effettivamente tutto
quello che fanno è fatto nell'interesse del cittadino, ossia al
minor costo possibile? Vediamo un sacco di dipendenti e di mezzi
tutti nuovissimi, ci viene il dubbio che forse i Valdostani paghino
i rifiuti molto più di quello che dovrebbero pagare. Poiché intorno
ai rifiuti in Valle d'Aosta e in altre Regioni d'Italia vi sono
interessi che vanno ben al di là degli interessi corretti di una
società seria, ebbene, qualche dubbio anche in Valle d'Aosta ci sta
venendo pure a noi, che forse, al posto che fare delle leggi così
omnicomprensive e così dettagliate su cui solo la perseveranza di
uno come il Consigliere Segretario Venturella può entrare nel
"cumquibus" di tali norme tecniche, forse sarebbe meglio cominciare
a fare un'analisi seria di come i Valdostani sono obbligati a
pagare il costo della raccolta rifiuti: questa è una risposta che i
cittadini aspettano da noi e che questa sera non gli diamo, quindi
ci asteniamo.
Presidente
- La parola al Consigliere Ferraris.
Ferraris (PPD-VDA)
- Per dichiarazione di voto a favore
del provvedimento, partendo dal presupposto che all'interno dello
stesso alcune questioni vengono svolte in modo che il nostro gruppo
condivide: innanzitutto il problema dell'autosufficienza dello
smaltimento dei rifiuti. In Commissione c'è stata una singolare
audizione di una rappresentante di un'associazione ambientalista
che ci ha spiegato che l'inceneritore non va bene, andrebbe bene in
Piemonte, magari nel Canavese. I rappresentanti dell'Associazione
ambientalista canavese purtroppo hanno detto che l'inceneritore -
lo chiamo così, anche il Consigliere Segretario Venturella è
contento - non lo si vuole proprio fare, il fenomeno "NIMBY" è una
cosa ampiamente diffusa, ma credo sia un atto di responsabilità di
una Regione che produce i propri rifiuti di smaltirli. Ritengo che
un elemento positivo della legge sia quello di pianificare le
scelte e l'organizzazione dei rifiuti stessi e un articolo che
ritengo particolarmente interessante è l'articolo
sull'informazione: l'articolo 3. Abbiamo chiesto che fosse tolto il
tema dell'incenerimento e termovalorizzazione da tale testo, perché
crediamo che tale cosa vada affrontata in modo serio. Venire in
questo Consiglio e parlare di cancrovalorizzatore, oltre ad essere
una cosa di cattivo gusto, è un uso terroristico del linguaggio;
sarà un uso parolaio del linguaggio, ma terrorismo rimane. Credo
che su temi di questo genere sia necessario avere un minimo di
serietà, quindi il fatto che si voglia dare un'informazione alla
popolazione e che la III Commissione abbia deciso di affrontare in
modo specifico questo, siamo andati anche dei sopralluoghi al di
fuori della Valle su tale tema... ebbene, viene fuori che il
provvedimento è coerente con le dinamiche generali sul problema
dello smaltimento dei rifiuti. Il tema dell'inceneritore, o
termovalorizzatore come dir si voglia, deve essere affrontato, non
demonizzato, perché è una questione che viene affrontata in tutti i
Paesi moderni ed è uno strumento che viene utilizzato, non capisco
perché lo si possa utilizzare nel Canavese e non lo si possa
utilizzare in Valle d'Aosta. Detto questo, non possiamo neanche
fare delle operazioni sulla raccolta differenziata pensando di
andare a delle percentuali realistiche con l'80%, perché sappiamo
bene che il livello di equilibrio fra la differenziazione e il
recupero è il 60%, oltre non è possibile fare. Potremmo anche
differenziare al 100%, dopodiché si manda ad incenerire e si paga 2
volte; quindi, per venire a dare una risposta al collega Sandri,
andremmo ulteriormente ad aumentare questi costi già secondo lui
stratosferici della raccolta.
Una cosa che mi è parsa del tutto singolare è questa discussione
che si è fatta sull'articolo 15, comma 2. Normalmente una Regione a
statuto speciale come la nostra tende ad ampliare i propri ambiti
di autonomia, una volta c'era il Commissario di Governo che cercava
di portare avanti delle posizioni centraliste, oggi mi sembrava di
vedere il collega Venturella novello Commissario di Governo. Credo
che anche all'interno del Consiglio ci sono alcune forze politiche
che hanno delle forti tentazioni centralistiche, ritengo che queste
vadano chiarite, ma, se esiste una norma che può conferire maggiori
competenze alla Regione - e questo non per una volontà di smisurato
potere che la Regione può avere, ma perché risolve i problemi delle
imprese e delle persone che lavorano qui e producono ricchezza -,
non vedo perché si debba fare tutta tale operazione e diventare
ufficiali dello Stato.
Il nostro voto quindi sarà un voto positivo e vorrei citare
Veltroni - chiedo scusa, è un periodo che cito Veltroni, ma,
siccome il partito è nuovo, è bene indicare la nuova linea del
partito -, che ha scritto una cosa interessante in un suo breve
saggio: "Veltroni e la nuova stagione contro tutti i
conservatorismi", Veltroni dice:
"Non si può dire "no" al
circolo di smaltimento dei rifiuti moderno ed ecologicamente
compatibile, quello a cui pensiamo è l'ambientalismo dei "sì""
;
per questo motivo votiamo a favore del disegno di legge.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Permettetemi di ringraziare tutta
l'Assemblea consiliare per questo dibattito, per aver voluto
pazientemente ascoltare per chi non è intervenuto, ma era un tema
che meritava tutti tali approfondimenti. Approvando tale disegno di
legge la Regione fa un salto di qualità nella politica ambientale,
anzi è uno dei punti più qualificanti dell'attività ambientale del
programma di maggioranza che qui chiude il capitolo, la sua
previsione, quanto aveva pianificato e questo deve essere motivo di
soddisfazione per tutta la maggioranza. Non voglio scendere in
polemiche, fra l'altro mi congratulo per l'intervento brillante
fatto dal collega Ferraris, ma, se c'era bisogno di un avallo di
questo provvedimento, l'avallo è venuto dalle forze di opposizione
e in particolare dal gruppo "Arcobaleno", perché, approvando tale
legge, da qui alla fine della legislatura probabilmente sulla
questione dei rifiuti il gruppo "Arcobaleno" non avrà più niente da
dire. Si troverà quindi privo di un forte argomento per
caratterizzare la propria azione politica.
Presidente
- Pongo in votazione il disegno di legge nel
suo complesso:
Consiglieri presenti: 29
Votanti: 25
Favorevoli: 22
Contrari: 3
Astenuti: 4 (Fontana Carmela, Ottoz, Sandri, Tibaldi)
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK