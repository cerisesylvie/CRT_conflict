Consiglio Regionale della Valle d'Aosta - Oggetto del Consiglio n. 2746 del 25 luglio 2002 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
ISTRUZIONE PUBBLICA
Precedente
Successivo
Resoconto integrale del dibattito dell'aula
Oggetto del Consiglio n. 2746 del 25 luglio 2002 - Resoconto
OGGETTO N. 2746/XI Disegno di legge: "Disposizioni per agevolare
il funzionamento del Collegio femminile "Istituto San Giuseppe" di
Aosta".
Articolo 1 (Finalità)
1. In considerazione dell'unicità del servizio offerto e
dell'elevato standard qualitativo, nonché del radicamento storico
nel tessuto socio-culturale valdostano, la Regione, nell'ambito
delle azioni dirette a garantire l'assistenza scolastica e a
rendere effettivo il diritto allo studio, concorre al funzionamento
dell'Istituto San Giuseppe di Aosta, gestito dalla Congregazione
delle suore di San Giuseppe di Aosta, rivolto ad un'utenza
femminile sottoposta ad obbligo scolastico e formativo ovvero
interessata al raggiungimento dei più elevati gradi di
istruzione.
Articolo 2 (Strumenti finanziari)
1. Per il conseguimento delle finalità di cui all'articolo 1, è
autorizzata, nei limiti delle disponibilità di bilancio, la
concessione di contributi nella misura massima del 70 per cento
delle spese ammesse al finanziamento.
2. I contributi di cui al comma 1 sono concessi annualmente con
deliberazione della Giunta regionale.
3. La Giunta regionale, con propria deliberazione, determina le
spese ammissibili al finanziamento, nonché i criteri e le modalità
di concessione ed erogazione dei contributi.
Articolo 3 (Requisiti per l'ammissione al finanziamento)
1. Al fine di beneficiare dei contributi di cui all'articolo 2,
la Congregazione delle suore di San Giuseppe di Aosta deve
assicurare, in particolare:
a) la disponibilità di locali, arredi ed attrezzature conformi
alla normativa vigente;
b) l'impiego di personale educativo e di sostegno in possesso
dei prescritti titoli di studio;
c) il possesso di un progetto educativo che contempli attività
di sostegno scolastico, nonché iniziative di natura sociale e
culturale volte allo sviluppo intellettuale e fisico delle
giovani;
d) la destinazione di una quota di posti per le giovani
residenti in Valle d'Aosta che versano in condizioni di disagio
sociale, familiare o di svantaggio.
Articolo 4 (Convenzione)
1. L'assessore regionale competente in materia di istruzione e
il legale rappresentante della Congregazione delle suore di San
Giuseppe di Aosta provvedono, previa approvazione della Giunta
regionale, alla stipula di una convenzione per la definizione, in
particolare, dei seguenti aspetti:
a) la previsione di una verifica periodica circa la permanenza
dei requisiti di cui all'articolo 3;
b) la determinazione della quota di retta posta a carico delle
famiglie;
c) le modalità di iscrizione.
Articolo 5 (Disposizione finanziaria)
1. L'onere derivante dall'applicazione della presente legge è
determinato in euro 60.000 per l'anno 2002 ed in annui euro 180.000
a decorrere dall'anno 2003.
2. L'onere di cui al comma 1 trova copertura nell'obiettivo
programmatico 2.2.4.04 "Istruzione e cultura - Interventi a
carattere scolastico" e si provvede mediante utilizzo per pari
importo dello stanziamento iscritto al capitolo 56656
(Finanziamento dell'Università della Valle d'Aosta) dello stesso
obiettivo programmatico dello stato di previsione della spesa del
bilancio della Regione per l'anno finanziario 2002 e di quello
pluriennale per gli anni 2002/2004.
3. Per l'applicazione della presente legge, la Giunta regionale
è autorizzata ad apportare, con propria deliberazione, su proposta
dell'assessore regionale competente in materia di bilancio e
finanze, le occorrenti variazioni di bilancio.
Presidente
La parola al Consigliere Curtaz, per mozione
d'ordine.
Curtaz (PVA-cU)
Presidente, se non ricordo male, ieri
durante la Conferenza dei Capigruppo si era deciso che stamani ci
saremmo occupati delle due leggi elettorali, rimandando all'esito
della discussione gli altri due punti all'ordine del giorno.
L'intento era soprattutto quello di essere tranquilli che almeno
sulle leggi elettorali si terminasse la discussione nel corso di
questa mattina.
Presidente
Non ho avuto disposizioni diverse dall'Ufficio
di Presidenza, quindi a me risulta che dobbiamo cominciare con
questo provvedimento.
Se non ci sono espressioni diverse, continuerei in questo
ordine.
Curtaz (PVA-cU)
Significherà non finire in
mattinata…
Presidente
… proviamo ad avere
un po' di fiducia nelle prime ore del Consiglio, Consigliere
Curtaz.
La parola al relatore, Consigliere Marguerettaz.
Marguerettaz (SA)
Per meglio illustrare il presente
disegno di legge, credo sia innanzitutto doveroso portare alla
riflessione dei colleghi ciò che ha significato per la comunità
valdostana la presenza delle suore di San Giuseppe nel proprio
tessuto religioso e sociale, una presenza importante per la storia
stessa della nostra Regione in quanto insediatasi a partire dal
lontano 1831, quando le prime suore giunsero ad Aosta per richiesta
del Vescovo, e che dimostrò, fin dagli inizi, una particolare
vocazione per l'educazione civile e religiosa dei bambini e dei
giovani.
Molti sono ancora oggi i Valdostani - ed io fra questi - che
devono la loro formazione all'opera svolta dalle suore di San
Giuseppe. È bene ricordare che, ancora in tempi recenti, per quanto
riguarda la scuola materna, esse precedettero con l'offerta di
questo servizio l'intervento dei comuni prima e della Regione
poi.
L'opera delle suore di San Giuseppe non si è limitata all'ambito
scolastico. Chi non ricorda il prezioso servizio offerto per anni
dalle suore infermiere presso l'Ospedale o presso le famiglie? O le
infaticabili opere di assistenza nei confronti dei più disagiati?
O, ancora, le opportunità offerte a molti giovani di trascorrere un
periodo di vacanza nelle loro colonie montane o marine? Sì,
possiamo davvero dire che la presenza di questa congregazione ha
fatto del bene alla nostra Valle! L'Amministrazione regionale ha
già direttamente valorizzato anche la loro opera educativa quando,
con la legge n. 55/1986, ha riconosciuto
"la funzione sociale...
del servizio di educazione scolastica svolta da scuole, istituti ed
enti morali"
. Un servizio, quello delle suore, che vuole
continuare nel tempo, nonostante che la crisi delle vocazioni
riduca di molto le loro possibilità e costringa la congregazione ad
assumere del personale laico, con i conseguenti pesanti oneri
finanziari. Una situazione simile, aggravata dalle spese sostenute
per l'adeguamento dello stabile alle norme di sicurezza, si è
venuta a creare presso il collegio femminile che è oggetto del
presente disegno di legge. Il collegio ha ospitato, quest'anno, 92
convittrici e 53 semiconvittori. Le suore offrono questo servizio
ai giovani in età di assolvimento dell'obbligo scolastico,
garantendo loro, oltre che il vitto e l'alloggio, adeguato sostegno
allo studio, attività socio-ricreative, formazione individuale.
La particolarità dell'istituto è che esso rappresenta l'unica
opportunità di convitto per le ragazze, infatti le altre strutture
presenti in Aosta, Institut agricole e Convitto Chabod, accolgono
solo studenti di sesso maschile (le stesse 17 ragazze frequentanti
l'Ecole d'agriculture sono ospitate presso il Collegio San
Giuseppe). Come sopra accennato, da alcuni anni la gestione del
collegio è in difficoltà economiche per via delle maggiori spese
sostenute per il personale, per gli adeguamenti strutturali, nonché
per il rincaro generale dei prezzi. La sola possibilità di
continuare la gestione consisteva in un considerevole aumento delle
rette per le famiglie che si sarebbero trovate così in una
situazione discriminata rispetto ai genitori di studenti di sesso
maschile, i quali possono invece disporre di altre soluzioni di
accoglienza a costi minori. Con il presente disegno di legge si
vuole quindi porre rimedio a questa situazione, predisponendo degli
strumenti finanziari che, in un'ottica di sussidiarietà
orizzontale, permettano la continuazione di questo servizio nel
pieno rispetto dell'autonomia gestionale ed educativa dell'Istituto
San Giuseppe.
All'articolo 2 si autorizza, per il conseguimento delle finalità
di cui sopra, la concessione di contributi nella misura massima del
70 percento delle spese ammissibili che saranno determinate dalla
Giunta regionale.
All'articolo 3 si determinano gli obblighi per i beneficiari che
consistono nella disponibilità di locali conformi alle normative
vigenti, nell'impiego di personale educativo e di sostegno in
possesso di titolo di studio finale di istruzione secondaria
superiore, nel possesso di un progetto educativo, nella
destinazione di una quota di posti per giovani in condizione di
disagio sociale.
All'articolo 4 si rimanda alla stipula di una convenzione tra
l'Assessore competente in materia di istruzione e la Congregazione
delle suore di San Giuseppe che definisca i tempi di verifica dei
requisiti, la determinazione della quota per le famiglie, le
modalità di iscrizione. All'articolo 5 il disegno di legge è
finanziato con 60.000 euro per l'anno 2002 ed in annui 180.000 euro
a decorrere dall'anno 2003.
Nel concludere la presente relazione vorrei sottolineare
l'importanza di questo provvedimento che, ne va dato atto, è stato
sollecitato da tutti i gruppi consiliari. Si tratta di un
riconoscimento della qualità di un'opera svolta, stabilendo un
principio di concorso in finanziamento che dovrà trovare adeguate
risorse finanziarie negli anni a venire in modo tale da garantire
le finalità espresse nel disegno di legge.
Presidente
La parola all'Assessore all'istruzione e
cultura, Pastoret.
Pastoret (UV)
Avant d'introduire quelques
considérations, je voudrais remercier les collègues de la
V
ème
et de la II
ème
Commission qui se sont
occupés de ce projet de loi au cours de la dernière semaine; je
voudrais aussi remercier le collègue rapporteur et saluer son
initiative puisque, après neuf ans, c'est la première fois que le
collègue Marguerettaz fait le rapporteur! La présentation de cet
acte est l'achèvement d'un parcours qui a été tracé à partir du
mois d'octobre 2001 suite aux engagements que j'avais assurés, au
nom du Gouvernement, aux collègues en commission lorsqu'ils
s'étaient penchés sur ce thème. A l'époque j'avais mis en relief
quels étaient les problèmes à négocier pour avoir un instrument
pouvant permettre de soutenir l'activité du Collège Saint-Joseph.
Les collègues conseillers avaient, dans cette occasion, assuré leur
accord à la définition d'une loi pouvant permettre l'octroi des
subventions audit collège.
En fait, il était et il est nécessaire d'approuver une loi
permettant l'octroi de subventions et cela parce que la loi
régionale n° 18/1999 fixe à l'article 14 les conditions à remplir
pour pouvoir procéder à l'octroi de subventions, je voudrais citer
cette loi et cet article 14 qui dit au premier alinéa:
"L'octroi
de subventions, contributions, subsides, aides financières et
avantages économiques, quelle qu'en soit la nature, à des
personnes, associations, organismes publics et privés est
subordonné à l'établissement et à la publication par
l'administration qui accorde les bénéfices des critères et des
modalités à suivre"
.
Le deuxième alinéa dit:
"Pour ce qui est de la Région, les
critères et les modalités visées au premier alinéa du présent
article sont établies par loi régionale".
Voilà pourquoi ce
passage au Conseil pour une loi qui nous permettra par la suite de
mettre sur pied une convention. La loi en question est donc l'acte
préalable à la signature d'une convention entre l'Administration
régionale et le Collège Saint-Joseph. Ce projet de loi anticipe
quelques-uns des critères et des modalités d'octroi de la
subvention, en renvoyant à une convention les éléments de
détail.
Le but de cette loi est celui de soutenir le fonctionnement du
Collège Saint-Joseph qui est actuellement le seul sujet qui assure
l'hospitalité aux filles de la Région qui fréquentent les écoles à
Aoste, tout en venant de différentes localités de la région. Cette
loi permettra à l'Administration régionale d'octroyer des
subventions qui s'inscrivent dans le domaine du droit à l'étude,
pour lequel l'Administration chaque année investit des sommes
importantes pour permettre aux jeunes Valdôtains d'être soutenus
dans leur parcours scolaire à tous niveaux. Elle est présentée
aujourd'hui, mais il ne faut pas croire que le problème de l'accès
au collège dans la Région n'ait pas eu de réponse déjà dans le
passé. A ce propos je veux rappeler que la loi régionale n° 68/1993
avait déjà prévu l'attribution de places gratuites ou
semi-gratuites dans les collèges et pensionnats de la Région, tout
particulièrement pour le Collège Saint-Joseph étaient environ 40
les places totales disponibles, ce qui permettait à un certain
nombre de familles particulièrement démunies d'assurer aux filles
un parcours scolaire selon leurs souhaits.
L'institut a vécu un progressif appauvrissement de personnel
interne, car actuellement il y a eu une présence insuffisante de
bonnes s?urs pour assurer le fonctionnement du collège, comme cela
se vérifiait dans le temps. Ce phénomène a emporté la nécessité de
recourir davantage à des collaborateurs extérieurs, dont le coût a
progressivement augmenté, demandant ainsi d'augmenter le montant
d'inscription au collège, ce qui aurait ultérieurement défavorisé
les filles venant de foyers déjà en condition de faiblesse.
L'objectif de cette loi est celui d'assurer l'octroi d'une
subvention qui permet au collège de réduire les pensions pour les
élèves et donc de garantir dans le futur son fonctionnement avec
les standards de qualité qui ont été assurés jusqu'à présent par le
collège même. La loi est simple: elle remplit l'objectif de
permettre à l'Administration de stipuler une convention avec
l'institut, selon les indications qui sont issues de la commission,
et souhaitée par les Responsables du collège et des parents des
élèves, et aussi des communautés locales, qui nous avaient
sollicités à assumer des actes en ce sens. Sur la base de ces
prémisses, le Gouvernement a approuvé ce projet de loi qui est
maintenant soumis à l'approbation définitive de l'Assemblée.
En conclusion, je voudrais rappeler que la loi fixe le montant
des contributions en 180 mille euros à partir de 2003. Cette somme
a été définie suite aux coûts supplémentaires actuels de
fonctionnement du collège pour continuer à assurer les services
qu'il fournissait au cours des années précédentes. Les coûts
actuels sont plus élevés en raison du fait que le collège doit
faire davantage recours à des personnels extérieurs, ce qui porte à
une dépense majeure qui ne peut être couverte qu'avec des entrées
plus importantes. Les moyens pour couvrir ce déficit ne peuvent
être que l'augmentation des pensions pour les élèves ou la
subvention de la part de la collectivité. Dans ce sens l'aide
prévue par cette loi vise à garantir un équilibre économique qui
permet au Collège Saint-Joseph de pratiquer au moins les mêmes
tarifs des autres institutions régionales et de pouvoir aussi
soutenir les dépenses liées au fonctionnement.
Il est de toute évidence qu'au fil du temps à des situations
différentes devront correspondre des ressources différentes et pour
cette phase de première application de la loi le calcul des
ressources nécessaires a été fait sur les éléments connus à l'heure
actuelle et pour garantir la possibilité d'adopter les mêmes tarifs
de pensionnats analogues, en revenant donc sur les augmentations
des frais qui avaient été demandées aux familles l'année
précédente. Face à des situations qui évolueront, des montants
différents pourront être fixés, d'ailleurs la loi devrait être
financée chaque année par loi de budget de la part de
l'Administration et donc sur la base aussi des rapports qui seront
institués pour créer la convention et sur les éléments d'analyse de
la convention; évidemment à des situations nouvelles devront
correspondre des soutiens économiques nouveaux.
Presidente
La discussione generale è aperta. Ricordo che
questo provvedimento è stato approvato a maggioranza, con un
emendamento, dalla V Commissione e all'unanimità dalla II
Commissione, per compatibilità finanziaria, con l'emendamento della
V. Rammento che ha il parere favorevole degli enti locali e della
Consulta femminile con le osservazioni al provvedimento.
La parola alla Consigliera Squarzino Secondina.
Squarzino (PVA-cU)
Oggi il Consiglio è chiamato a
pronunciarsi su di un provvedimento che cerca di risolvere un
problema che è stato anche sollevato con un'interpellanza dal
nostro gruppo nel settembre scorso e già allora in aula l'Assessore
aveva preso una serie di impegni, che poi ha riconfermato in
commissione, come ha precedentemente ricordato.
Si tratta di un problema che da almeno due anni era stato
presentato dalle Responsabili del "Collegio Istituto San Giuseppe"
all'Assessore all'istruzione e cultura, e allo stesso Presidente
della Regione, e che aspettava una risposta, come ci hanno
segnalato durante l'audizione i Responsabili dell'istituto. Dopo la
nostra iniziativa consiliare, dopo la richiesta di audizione dei
rappresentanti dei genitori nella V Commissione consiliare, dopo
cioè che il problema non è più rimasto legato solo ai colloqui tra
i diretti interessati, autorità regionali e Responsabili
dell'istituto, dopo che il problema è stato "socializzato" anche
alle forze politiche presenti in Consiglio, si è avviato l'iter di
ricerca di una soluzione che approda oggi in Consiglio.
Il problema può così essere sintetizzato: visto che le spese per
la gestione del Collegio San Giuseppe sono in aumento - anche per
la diminuzione della disponibilità di personale del convento -
visto che questo comporta inevitabilmente un aumento delle rette,
visto che il Collegio San Giuseppe è l'unica struttura convittuale
presente in Valle per le studentesse, non è interesse della Regione
garantire questo servizio che risponde ad esigenze delle famiglie?
Questo è il problema che è stato posto, problema che possiamo anche
riproporre con una domanda: come mai la Regione non interviene per
eliminare una differenza tra le rette che le famiglie devono pagare
a seconda se si tratta di un figlio studente convittore o di una
figlia studente convittrice?
In Valle esiste un collegio maschile, il Convitto regionale, e
un collegio femminile, l'Istituto San Giuseppe. Ora, mentre il
primo, proprio perché è regionale, con personale regionale, può
chiedere alle famiglie delle rette più contenute, l'Istituto San
Giuseppe, che è privato, deve far fronte a tutte le spese solo con
il lavoro gratuito delle suore e con le rette pagate dalle
famiglie. È inevitabile che queste siano più alte mediamente di 100
euro mensili. Ora - lo ricordavano i rappresentanti dei genitori
durante l'audizione in commissione -, questo si traduce di fatto in
una discriminazione nei confronti delle figlie femmine in rapporto
ai figli maschi e in un aggravio di spesa per la famiglia. Riporto
quello che hanno detto i genitori in commissione:
"Chiedo..."
- ha detto testualmente un genitore -
"...
che questa Amministrazione provveda affinché le rette siano
parificate a quelle del Convitto maschile e che quindi non ci sia
discriminazione per le famiglie che hanno due figlie anziché due
figli!".
Ricordo quanto già da me osservato in quest'aula nel settembre
scorso nei confronti del servizio che questo collegio svolge nella
nostra Regione, allora dissi:
"Tutti sappiamo come da
anni
..." - riprendo, come del resto ha fatto anche l'Assessore,
alcuni passi del mio intervento -
"... dal 1967, l'Istituto San
Giuseppe di Aosta svolga un servizio educativo sul territorio, un
servizio che è rivolto particolarmente ad adolescenti e giovani che
frequentano le scuole medie inferiori e superiori della città di
Aosta. Questo istituto garantisce loro ospitalità oltre che
supporto educativo.
Questa struttura collegiale offre un servizio a molti
iscritti a classi di scuole medie inferiori o superiori, studenti
che magari vivono in zone disagiate, periferiche, e che non
riescono, se non con enorme difficoltà, a raggiungere ogni giorno
la scuola che intendono frequentare. Come pure offre assistenza e
sostegno scolastico mirato a coloro che non possono sempre
usufruire del supporto familiare per continuare a casa l'impegno
scolastico.
Se consideriamo attualmente qual è l'alto numero di
convittrici, si aggira sul centinaio... e di semiconvittori, sono
una cinquantina, ci si rende conto che questa struttura garantisce
un servizio prezioso per la collettività... in quanto è l'unica
struttura convittuale ad Aosta che possa ospitare delle
studentesse...",
servizio che continua ad esser richiesto dalle
famiglie se le collegiali in questi ultimi anni sono aumentate da
75 a 93. Questo è un po' il quadro in cui si inserisce questa
legge. Con questa legge si mettono - qui concordo con l'Assessore -
le basi giuridiche per dare una risposta alle richieste che sono
state formulate dal Collegio San Giuseppe, Responsabili e famiglie,
per giungere alla convenzione con cui Regione e collegio concordano
le condizioni per migliorare il servizio del convitto
femminile.
Nella legge si indicano i principi che costituiscono il quadro
che giustifica la concessione di contributi. Con questa legge si
riconosce che il servizio di accoglienza, ospitalità e supporto
educativo offerti dall'Istituto San Giuseppe è un servizio
pubblico, risponde cioè a bisogni della collettività, bisogni che
l'ente pubblico considera importanti perché vanno nell'ottica della
formazione delle giovani, soprattutto di quelle che si trovano in
luoghi più disagiati e più lontani dalle sedi scolastiche; che
l'ente pubblico riconosce l'importanza di mantenere sul territorio
questo servizio e a tal fine mette delle risorse pubbliche perché
questo servizio non abbia a cessare.
Nel momento in cui l'ente pubblico, la Regione, impegna proprie
risorse per concorrere a mantenere un servizio gestito dal privato,
chiede alcune garanzie sulla qualità del servizio, come ad esempio
le norme sulla sicurezza dei locali, la professionalità degli
educatori assunti e sulla non discriminazione degli utenti:
modalità di iscrizione, criteri con cui selezionare le domande. Noi
condividiamo questa impostazione che sa coniugare il rispetto
dell'autonomia delle scuole/collegio, rette dal privato che rende
un servizio pubblico, con la necessità di chiedere al privato che
accede a fondi pubblici di rispettare le condizioni, le regole, che
caratterizzano l'ente pubblico: l'accettazione di tutti gli utenti
secondo criteri di uguaglianza e di non discriminazione; il
rispetto delle norme che regolano ogni attività convittuale.
C'è un aspetto della legge che non condividiamo, cioè la
scarsità dei contributi e la loro aleatorietà. L'obiettivo della
legge era quello di uguagliare le rette del collegio maschile e
femminile, ma tale obiettivo a quanto ne sappiamo non è stato
raggiunto: le rette del collegio non diminuiscono rispetto allo
scorso anno perché il contributo previsto copre solo il
quarantacinque per cento del disavanzo segnalato dal Collegio San
Giuseppe. I soldi dati sono troppo pochi, tali da non consentire un
abbattimento del costo delle rette e la loro entità è legata di
anno in anno a decisioni della Giunta. Certo è meglio di
niente.
La legge si configura pertanto, a nostro avviso, più come
sussidio alle suore che non come un contributo per risolvere i
problemi posti. Il collegio può infatti abbattere parte del
disavanzo, ma le famiglie delle convittrici dovranno continuare a
pagare la retta, come gli anni precedenti. Ci spiace che, a fronte
di un bisogno reale e accertato, che risponde a bisogni di
formazione della comunità, questa Giunta e questa maggioranza
rispondano in modo inadeguato.
Avremmo voluto affrontare direttamente con l'Assessore questa
questione finanziaria in commissione, purtroppo non è stato
possibile avere la sua presenza in commissione. Abbiamo oggi
sentito alcune parole che ci confortano un po' di più, nel senso
che abbiamo sentito da parte dell'Assessore l'impegno a ritoccare
l'entità dei contributi in modo da consentire un effettivo
abbassamento delle rette; noi prendiamo atto di questa sua
affermazione e speriamo che ciò avvenga. Non possiamo comunque,
nonostante questo, non votare a favore di un provvedimento che
abbiamo sollecitato e che ci sta a cuore.
Si dà atto che dalle ore 9,54 presiede il Presidente
Louvin.
Président
La parole au Conseiller Frassy.
Frassy (FI)
Questa è sicuramente una legge che è stata
auspicata, e per certi versi sollecitata ed attesa, perché si
pensava che questo tipo di intervento da parte dell'Amministrazione
regionale potesse farci superare quella strana situazione di
discriminazione fra studenti e studentesse che, in maniera
anacronistica, rimane - forse unico caso in Valle d'Aosta -
presente nell'ambito delle strutture che ospitano studenti. Il
Convitto Federico Chabod, che è divenuto regionale ormai da
parecchio tempo, nel suo regolamento ammette solo i convittori
maschi. Non riusciamo a capire quale sia la logica di questa
vecchia norma, che peraltro è stata mantenuta dall'Amministrazione
regionale nel momento in cui è diventata proprietaria della
struttura stessa, e, non essendoci altre strutture analoghe che si
occupino, dal punto di vista della proprietà pubblica, delle
studentesse, è evidente che l'Istituto San Giuseppe, oltre a
svolgere un servizio pubblico, supplisce anche a quella che è una
carenza, una dimenticanza, una distrazione, un'omissione - diciamo
- dell'Amministrazione regionale rispetto alle strutture che
gestisce.
È evidente la disparità di trattamento economico per l'accesso
alle due strutture: la retta per i convittori al convitto Federico
Chabod è di 4,6 milioni all'anno, mentre la retta per l'Istituto
San Giuseppe è di 6,3 milioni all'anno. Sono differenze
significative che imponevano che l'Amministrazione regionale
contribuisse a perequare, a far sì che le studentesse non patissero
questo maggior costo per poter frequentare gli istituti di Aosta in
virtù del loro sesso.
Dobbiamo anche dire che l'Amministrazione regionale contribuisce
in maniera significativa ad istituzioni private inerenti il mondo
della scuola: il Liceo linguistico di Courmayeur, l'Istituto
musicale, che è una fondazione, la Fondazione turistica di
Châtillon, la Fondazione dell'istituto agricolo, alcune scuole
elementari private fra cui quella di San Giuseppe, di Sant'Orso e
di Don Bosco. Totale dimenticanza, o totale insensibilità, invece
vi era nei confronti del problema dei convittori.
Noi però non riusciamo a non dire, Assessore, che siamo
insoddisfatti di questa legge perché questa legge tanto attesa -
fra l'altro anticipata da un lungo momento di dibattito,
approfondimento e confronto iniziato nell'ottobre scorso - è stata
portata velocemente all'aula prima della pausa estiva con un testo
molto stringato che non dice tanto, se non nella conclusione, ossia
nei 180 mila euro che a decorrere dal 2003, e 60 mila nel 2002,
saranno concessi all'Istituto San Giuseppe. Perché dico "saranno
concessi"?
Perché è evidente che il meccanismo delle spese ammesse è
finalizzato ad esaurire queste disponibilità che sono contenute
nell'articolo 5 delle disposizioni finanziarie e servono a dare
"vestito" più nobile, così forse pensava la Giunta, a questo
stanziamento, anche perché tutta la parte delle spese ammesse dovrà
essere oggetto di una convenzione e ancora in commissione, la
settimana scorsa, la controparte - perché la convenzione viene
fatta almeno fra due soggetti: uno è l'Amministrazione regionale,
l'altro l'Istituto San Giuseppe - non aveva assolutamente
cognizione di che tipo di convenzione potesse essere stipulata con
l'Amministrazione regionale. È ovvio che la Direzione del San
Giuseppe aveva la certezza, la fiducia e la convinzione che questa
convenzione potesse consentire il trasferimento delle intere
risorse qui indicate. Va però detto che, a fronte di queste
risorse, seppure importanti rispetto ad altre spese, ma molto poco
significative rispetto ad altre, per voce stessa della Direzione
del San Giuseppe, si soddisfa - volendo usare una percentuale
peraltro riportata dalla stessa Direttrice - il 45 percento di
quello che sarebbe il fabbisogno per una gestione ottimale.
L'aspetto più negativo di questa impostazione legislativa è
quello di constatare che, nonostante questo tipo di finanziamento
pubblico, sostanzialmente per i fruitori finali, cioè per le
studentesse, cambia nulla relativamente a quelli che sono i costi
di accesso a questa struttura. Questo tipo di finanziamento,
infatti, non farà diminuire le rette dell'Istituto San Giuseppe
fino ad arrivare alle rette dell'Istituto Federico Chabod, ma
consentirà di non aumentarle per un certo periodo di tempo e si
dice anche che consentirà all'Istituto San Giuseppe, non aumentando
le rette, di poter continuare fra parecchie difficoltà la gestione
di questo servizio che da parecchi decenni viene svolto a vantaggio
della comunità scolastica femminile valdostana.
Ci soffermiamo allora su quella che forse l'Assessore definirà
una suggestione, ma che è una suggestione che in altre regioni ha
trovato concreta attuazione: il meccanismo del buono scuola che,
nell'ambito della sua sperimentazione, avrebbe forse potuto
trovare, in questo contesto particolare, una sua particolare
regolamentazione, ossia mettere in condizione gli studenti e le
studentesse di usufruire di un contributo che fosse finalizzato a
pagare o almeno a contribuire alla retta di cui le famiglie si
devono far carico. Mi dirà l'Assessore che comunque vi sono dei
contributi indiretti che, in presenza di requisiti predeterminati
soprattutto di tipo reddituale o di particolari situazioni
familiari, vengono percepiti dai convittori. Noi replichiamo a
questa affermazione, che sicuramente l'Assessore avrebbe fatto in
quanto l'ha già esposta in commissione, che questi contributi
indiretti sono dei contributi che vengono percepiti da una minima
parte dei fruitori di questa struttura.
Riteniamo di conseguenza che questa legge, per quanto riguarda
il diritto alla scuola, diritto che in una Regione dall'orografia
come la nostra per essere garantito deve essere aiutato dal punto
di vista economico, non abbia centrato l'obiettivo principale, cioè
quello di riportare un'equità nell'accesso allo studio,
considerando che le famiglie che mandano i propri figli in queste
strutture convittuali sono famiglie che, non abitando ad Aosta,
hanno difficoltà per motivi di lavoro, per quelle che sono le
distanze, a fare la spola fra i loro comuni di residenza e le
strutture scolastiche. La legge da questo punto di vista perciò ha
fallito l'aspettativa, ma che non era un'aspettativa solo delle
studentesse in questo caso, ma che era per certi versi anche
l'aspettativa dello stesso istituto. È ovvio che, in mancanza di
niente, Assessore, è meglio poco ed è meglio poco e subito, se è
vero che questo stanziamento avrà efficacia fin dal prossimo anno
scolastico, ed è per questo che abbiamo accettato, pur
nell'indeterminatezza di quella che era la definizione di aspetti
di convenzione e degli altri passaggi demandati ad atti successivi,
di rinunciare a quell'approfondimento che avremmo voluto poter fare
in commissione, su convincimento che comunque - così era l'impegno
del Presidente della V Commissione - le questioni rimaste irrisolte
in commissione sarebbero state oggetto di sua illustrazione e
approfondimento in aula.
Riteniamo che il provvedimento sia comunque insoddisfacente
rispetto alla concretezza del problema, di conseguenza confermiamo,
come già espresso in commissione, un voto di astensione perché ci
saremmo aspettati qualcosa di più dal punto di vista finanziario e
ci saremmo soprattutto aspettati qualcosa di più dal punto di vista
del sostegno diretto alle famiglie. Paradossalmente con questa
legge andiamo probabilmente a creare i presupposti per la
continuità del servizio che l'Istituto San Giuseppe sta effettuando
da trent'anni, ma non andiamo a sgravare di questi maggiori oneri
le famiglie delle studentesse che sono obbligate per motivi di
studio ad un collegio e rimane irrisolta la domanda per la quale il
Convitto Chabod continui a rimanere precluso al sesso femminile.
Penso che su queste questioni alcune risposte o comunque alcune
riflessioni si impongano ed è per queste considerazioni che
confermiamo la nostra astensione su questo provvedimento.
Président
La parole au Conseiller Ottoz.
Ottoz (UV)
Non starò a ripetere analisi approfondite, già
effettuate peraltro dai colleghi, né a fare il difensore di ufficio
dell'Istituto San Giuseppe, che, per i meriti che ha acquisito in
quasi due secoli, non ne ha bisogno. Mi limiterò ad una breve
considerazione. Oltre ad eliminare una discriminazione nei
confronti delle studentesse provenienti dai comuni lontani dal
capoluogo - perché, come ha ricordato il relatore, le strutture
pubbliche ospitano oggi solo studenti di sesso maschile -, è
interessante sottolineare come il costo pro capite per la Regione
risulti notevolmente inferiore, con la legge che andiamo ad
approvare, rispetto ai costi sostenuti dalla Regione stessa nelle
strutture pubbliche per gli studenti. Ciò avviene non solo, quindi,
nell'ottica di una corretta applicazione di un federalismo interno
della Regione del principio di sussidiarietà orizzontale, ma ciò
dimostra che essa, applicata senza pregiudiziali ideologiche,
permette sia il rispetto della libertà delle scelte dei cittadini e
delle famiglie per l'educazione dei figli, sia un'ottimizzazione -
eufemismo che sta per risparmio, ovviamente - dei costi sociali che
in ultima analisi ricadono sulla comunità valdostana.
L'augurio, esprimendo favore per questa legge, è che questo sia
solo l'inizio e che si possa in futuro fare di più con futuri
provvedimenti, quando le risorse saranno disponibili, parificando o
tendendo a parificare il costo di accesso per le studentesse
dell'Istituto San Giuseppe o di altri istituti che fornissero lo
stesso servizio a quello previsto nelle strutture pubbliche oggi
per gli studenti, rimuovendo ogni differenza di costo per le
famiglie legate al sesso dei figli.
Président
La discussion générale est close.
La parole à l'Assesseur à l'éducation et à la culture,
Pastoret.
Pastoret (UV)
Pour quelques précisions. Il est
vrai, la politique est "l'article du possible" et alors tout est
possible: d'entendre des choses et puis d'entendre le contraire de
ces choses. Moi je dois m'excuser avec la V
ème
Commission, ce n'est pas que je n'aie pas voulu participer vendredi
passé à la séance de la commission, mais j'étais à Trento;
toutefois il me semblait que toute une série d'éléments étaient
contenus dans les recommandations que la commission avait faites au
cours de la réunion du 25 octobre 2001, mais surtout il me semblait
que le problème avait été saisi.
Le problème qui a porté à notre attention la problématique du
Collège Saint-Joseph, a été le suivant. L'année passée, comme M.
Frassy l'a rappelé, les quotas d'inscription au pensionnat ont été
différenciés entre le Collège Chabod et le Collège Saint-Joseph,
donc une différence de dépense de la part des familles pour
permettre à leurs fils et à leurs filles d'être inscrits ou
inscrites aux collèges de la Région.
Le problème qui se posait était celui de faire en sorte que
cette différence soit éliminée pour les raisons que tous les
collègues ont exprimées ici: de justice, d'opportunité, et cetera,
et c'est de là qu'on est partis pour faire cette loi qui nous
permet ensuite de faire une convention et de rétablir les
conditions économiques pour les filles qui fréquentent l'Institut
Saint-Joseph ou les garçons qui fréquentent le Collège Chabod et
cela a été clair, au moins à mon esprit, et je crois aussi à
l'esprit d'une grande partie des collègues de cette Assemblée et
aussi à l'esprit des bonnes s?urs. Moi j'ai entendu aujourd'hui ici
faire des affirmations et je me demande si j'ai rencontré des
personnes différentes par rapport aux Responsables du collège parce
que, une fois préparée cette loi, avant qu'elle soit soumise à
l'approbation du Gouvernement, j'ai rencontré les Responsables de
l'Institut Saint-Joseph - le 28 mai - et on a abordé ce problème,
on a présenté les contenus économiques et les contenus de la
loi.
C'est à l'esprit de tout le monde que l'article 4, où on parle
de la convention, fixe au point b) che oggetto della convenzione è:
"la determinazione della quota di retta posta a carico delle
famiglie"
et donc ce n'est pas quelque chose qui est déjà
résolu, mais c'est quelque chose qui sera discuté en phase de
rédaction de la convention, mais c'est un élément surtout qui est
clair pour les bonnes s?urs responsables de l'institut. On me dit
qu'en commission quelque chose de différent aurait été dit, voilà
pourquoi j'explique ma considération sur la politique qui est
"l'article du possible": parce que moi j'ai quelques difficultés à
croire que les bonnes s?urs fournissent des versions d'un type à
l'Assesseur et d'un autre type à la commission, je serais plutôt
porté à croire que ce sont les hommes politiques qui changent de
version d'une fois à l'autre, cela pas seulement parce que cela
rentre dans la tradition habituelle de la considération qui est
réservée aux hommes politiques, mais parce que dans mon esprit les
bonnes s?urs jouissent encore d'une certaine confiance.
Cela dit, le problème avait été celui de ne plus faire en sorte
que le pensionnat soit augmenté et soit différencié par rapport aux
autres pensionnats de la Région, mais des calculs ont été faits
aussi avec les bonnes s?urs, des éléments ont été éclaircis: la loi
ne pouvait pas prévoir une subvention supérieure au maximum de 70
pour cent, à l'intérieur de ce pourcentage on aurait eu la
possibilité d'avoir un montant couvrant les dépenses. Cette somme
ne couvre pas seulement la différence de pensionnat pour les
filles, parce que si on dit que la somme doit servir au
fonctionnement général du collège, alors nous ne devions pas faire
cette loi, c'était une autre chose qu'on aurait dû faire.
La loi a été nécessaire pour faire une convention permettant de
soutenir les dépenses majeures qui devraient être soutenues des
familles et, sur la base des calculs qu'on a faits avec les bonnes
s?urs, il y a aussi de plus - parce que M. Frassy les comptes les a
faits -, les différences nous porteraient à 150 millions de lires
chaque année, tandis qu'ici nous avons 180 mille euros, soit 350
millions de lires, encore plus que la prévision faite en
V
ème
Commission par M. Curtaz qui disait:
"Ça
pourrait être une dépense entre 200 et 300 millions de lires",
mais pourquoi? Parce qu'on s'était penchés sur la résolution d'un
problème lié aux dépenses générales des familles. Moi je l'ai dit
tout à l'heure: je n'exclue pas que cette loi, au point de vue
financier, pourra être modifiée par la suite, d'ailleurs toutes les
lois en échéance de budget ont des variations.
La convention nous permettra de mieux faire le point de la
situation et de mieux connaître ces calculs que nous avons faits en
gros avec les bonnes s?urs. Pour le moment la proposition qui leur
a été faite s'est basée sur les données qui nous ont été fournies
et cette proposition a été retenue équitable, bien sûr elle n'est
pas exhaustive dans le total pour celles qui seront les
perspectives de l'institut, mais cela - je le répète - c'est un
élément qu'on devra voir pour le futur.
Président
Nous procédons à l'examen, article par
article.
La parole au Conseiller Frassy sur l'article 1
er
.
Frassy (FI)
Il nostro gruppo, nel ribadire il voto di
astensione, tiene anche a precisare meglio, alla luce soprattutto
della replica dell'Assessore, alcune questioni sostanziali.
Dobbiamo dire, Assessore, che mai come in questo caso la fretta
e la distrazione sono cattive consigliere e portatrici di
risoluzioni pasticciate. Questo problema è stato portato
all'attenzione di questo Consiglio nell'ottobre scorso con una
serie di riunioni della V Commissione. L'Assessore si è preso tutto
il tempo necessario - e forse anche un po' di più di quello che era
necessario - e probabilmente si è ricordato in "zona Cesarini" che
se si voleva rendere operativa questa disposizione fin dal prossimo
anno scolastico, bisognava portare in aula un disegno di legge
prima della sospensione estiva dei lavori, però da quella che è
stata l'ultima audizione fatta dalla V Commissione con la Direzione
dell'Istituto San Giuseppe, in assenza dell'Assessore, assenza che
non può essere sicuramente imputata alla V Commissione perché le
tempistiche di assegnazione alla V Commissione è vero che le detta
il Presidente del Consiglio, ma su impulso della Giunta, perciò
quanto meno sarebbe opportuno che questo tipo di calendarizzazione
venisse concordata con l'Assessore di
riferimento…
(interruzione della Consigliera Charles Teresa, fuori
microfono)
… sì, ma se la data è stata
cambiata, non è stata sicuramente cambiata per volontà delle
commissioni, è stata cambiata perché c'erano dei problemi in
Giunta, ma poi la collega Charles potrà fare tutte le precisazioni
che vuole. Qualsiasi motivazione stia alla base del cambiamento di
data non giustifica comunque il fatto che la commissione non abbia
potuto fare certi approfondimenti!
La cosa grave, Assessore, è che i dati che abbiamo potuto audire
in commissione non coincidono assolutamente con la sua riflessione
finale perché se lei ha il convincimento che questa legge dia di
più di quelle che potevano essere determinate esigenze... la
percentuale del 45 percento non l'ho citata io in commissione o in
aula, non l'ha citata la collega Squarzino, ma, in seguito ad una
precisa domanda, la Direttrice dell'istituto, che è rimasta delusa
dal modesto ausilio finanziario, concludendo però, come dicevo
prima, che, piuttosto del niente, è meglio il poco.
C'è un altro aspetto importante nato dalla discussione di
ottobre che lei ha brevemente ricordato: l'Amministrazione
regionale in questo contesto doveva operare su due fronti perché,
se è vero che l'istituto nella sua funzione di convitto femminile
svolge un servizio pubblico, era opportuno che l'Amministrazione
regionale considerasse per quel tipo di servizio pubblico un
determinato intervento contributivo e di sostegno ovviamente di
natura finanziaria al pari di quanto fa in situazioni analoghe.
Assessore, non per voler fare della facile demagogia, ma pensiamo
quanto ci costano 15 giorni di Juventus in Valle d'Aosta, pensiamo
cosa ci costano i ritiri delle squadre di serie A e di serie B in
Valle d'Aosta per 15 giorni! Ritengo che non diano né quel
grandissimo ritorno di immagine, né quel grandissimo servizio
pubblico, né soprattutto vadano ad incidere su quello che è un
diritto, come lo è quello alla scuola!
Perciò se c'è un servizio pubblico, e se c'è un servizio
pubblico soprattutto svolto da un'istituzione che non ha scopo di
lucro e da un'istituzione che comunque supplisce a una carenza, a
cui l'Assessore non ha ancora risposto - e ci auguriamo che poi
risponda alla domanda volta a sapere il motivo per il quale il
Convitto Federico Chabod e l'Institut agricole non ospitano sezioni
femminili, non sono convitti misti; non sappiamo se è una
pregiudiziale della sua forza politica o se ci sono delle
motivazioni tecniche -, ci piacerebbe che su questo aspetto venisse
fornita una risposta che supplisca ad un'omissione
dell'amministrazione pubblica nell'ambito dell'offerta che sta a
margine del comparto scolastico; se c'è un servizio pubblico che
viene coperto è proprio questo ed è un fronte sul quale
l'Amministrazione doveva già intervenire da tempo!
Sull'altro aspetto, quello dell'equità nei confronti dei due
sessi, argomento che viene sfiorato fra l'altro in maniera risibile
in un provvedimento di legge che sarà oggetto di esame successivo,
la legge di riforma del sistema elettorale del Consiglio regionale,
l'Amministrazione non ha fatto nulla perché se è vero che questo
intervento di tipo finanziario serve a non aumentare le rette, è
altrettanto vero che le studentesse in Valle d'Aosta che si
appoggiano ad un istituto convittuale privato hanno un costo quasi
doppio rispetto al costo che sostengono gli studenti maschi che
fruiscono delle strutture regionali e allora ecco che il secondo
intervento doveva essere distinto e mirato direttamente alle
famiglie. Noi riteniamo insoddisfacente "cullarci"
nell'affermazione secondo la quale con questo intervento abbiamo
evitato ulteriori aumenti di quelle rette.
Gli obiettivi dell'Amministrazione regionale dovevano essere due
e mi ripeto brevemente. Come già avevo accennato nella discussione
generale, poteva essere l'occasione per portare all'attenzione
dell'aula una versione "alla valdostana" in senso positivo del
concetto praticato del buono scuola. Noi prendiamo atto che
l'Assessore forse non ha capito quelli che erano i problemi perché
dalla replica che ha fatto ci sembra di capire che gli siano
sfuggiti - forse per il tempo intercorso fra quella riflessione di
ottobre e questo provvedimento che in fretta e furia è stato
"chiuso" e portato in aula - quelli che erano effettivamente i veri
problemi sui quali bisognava incidere.
Il nostro voto di astensione perciò, sia ben chiaro, non è un
voto contrario a questo tipo di intervento, ma è un voto che dà un
giudizio politico insufficiente a questo tipo di intervento,
insufficiente per l'entità degli stanziamenti, insufficiente per la
tempistica con cui si è arrivati a concretizzare questo intervento,
insufficiente perché non tiene assolutamente in considerazione gli
aspetti economici delle famiglie. È con queste ulteriori
considerazioni che confermiamo il nostro voto di astensione.
Président
La parole au Conseiller
Marguerettaz.
Marguerettaz (SA)
Vorrei dire che a dieci mesi dalle
elezioni regionali è facile per gruppi politici e/o singoli
consiglieri di maggioranza o di opposizione effettuare un gioco di
carte, che penso molti di voi conoscano, che si chiama poker.
Nel poker c'è un sistema di gioco che prevede il rilancio, per
quelli che di voi non conoscono questo gioco spenderò trenta
secondi per spiegare di cosa si tratta: di fronte ad un avversario
che mette sul banco la posta, un altro giocatore rilancia, vale a
dire mette la posta messa dall'avversario, più un'altra cifra. A
sua volta il primo giocatore, per andare a vedere le carte di colui
che ha rilanciato, deve mettere sul piatto la
differenza…
(interruzione del Presidente della Regione, fuori
microfono)
… vedo che il Presidente è
espertissimo e quindi sa anche che spesso chi rilancia bluffa; ho
avuto un po' questa sensazione nell'ascoltare alcuni interventi che
si sono susseguiti nel corso del dibattito. Fatta questa premessa,
vorrei - usando sempre una frase cara al Presidente Viérin - un po'
"remettre la pendule à l'heure". Perché dico questo? Perché quasi
tutti i Consiglieri che hanno avanzato delle - anche giuste, ma poi
tornerò su questo punto - critiche a questo provvedimento, si sono
dimenticati di un aspetto molto importante: di come e quando è
sorto il problema che oggi andiamo a cercare di risolvere con
questo provvedimento.
La collega Squarzino dice che il problema è stato sollevato dal
loro gruppo consiliare; è vero, perché l'interpellanza presentata
da "Per la Valle d'Aosta-con l'Ulivo", che precede di un giorno la
lettera con cui l'istituto fa presente i suoi problemi, solleva
questa problematica, ma nell'interpellanza presentata da "Per la
Valle d'Aosta-con l'Ulivo" non si fa il minimo riferimento alle
argomentazioni portate da loro oggi in aula, non si fa cioè il
minimo accenno alla questione della discriminazione fra le rette
fra strutture pubbliche e private, fra maschi e femmine. No, in
quella interpellanza si chiede di mettere in piedi una convenzione
con il San Giuseppe perché questo possa continuare la sua
attività…
(interruzione del Consigliere Curtaz, fuori
microfono)
… ho l'interpellanza qui, vuoi che
la legga, la leggo tutta? Se l'interpellanza è così, poi mi spieghi
perché. Cosa chiede l'Istituto San Giuseppe, facendo presente tutte
le sue difficoltà, nella lettera inviata il giorno seguente al
Presidente del Consiglio, al Presidente della Regione,
all'Assessore e a tutti i consiglieri? Domanda un intervento
economico che ne sostenga la continuità, non chiede un intervento
economico che parifichi le rette pubbliche alle rette private.
Prima del 6 settembre 2001 le rette erano comunque diverse
rispetto al convitto e in quest'aula... e neanche i diretti
interessati hanno mai sollevato questo problema. Il problema quando
nasce? Il problema nasce nel momento in cui questo istituto rischia
di chiudere, se non aumenta smisuratamente le rette; questo è il
problema e da questo punto di vista il provvedimento dà risposta a
questa necessità. Cammin facendo, nel corso della discussione e dei
confronti che ci sono stati, sorge un problema che - ci tengo a
sottolineare - è giusto anche dal mio punto di vista, ma che è il
secondo gradino della questione, il primo era quello che ho
ricordato fin qui. Adesso si vuole dire:
"Sì, è vero che forse
abbiamo salvato questo collegio, ma il problema non è qui"
,
però questo intanto lo portiamo a casa... allora, vogliamo porre
sul tappeto un'altra questione che è quella di equiparare le rette
delle famiglie che mandano i loro figli in un servizio pubblico,
qual è il convitto, o privato, quale l'Istituto San Giuseppe? È un
ottimo argomento di discussione, mi impegnerò - per quanto ne sarò
capace - a discutere e a vedere insieme agli Assessori e alla
Giunta le modalità per arrivare alla sua risoluzione, ma non
facciamo confusione, questo è un secondo problema, importante, che
andrà affrontato, ma che non può oscurare ciò che questo
provvedimento significa, che dà risposta ad un problema così come
era stato sollevato in origine.
Vi ringrazio per il dibattito che c'è stato in merito a questo
provvedimento e annuncio il voto favorevole del gruppo della
"Stella Alpina".
Président
La parole à la Conseillère Squarzino
Secondina.
Squarzino (PVA-cU)
La quale vota a favore, nonostante
l'intervento del collega Marguerettaz, perché, Signor collega
Marguerettaz, lei avrà letto il testo dell'interpellanza, ma o non
è stato attento durante l'incontro con i rappresentanti
dell'istituto oppure non ha letto il resoconto del 19
settembre.
In tale data la sottoscritta è stata molto chiara perché ha
detto:
"Le rammento, Assessore, che esiste oggettivamente un
problema e il problema è di questo tipo: oggi come oggi, alcune
strutture convittuali regionali, come il Convitto regionale,
possono proporre delle rette che sono molto inferiori alle rette
proposte da questo istituto, si aggirano sulle 200.000 lire mensili
in meno per i convittori e le convittrici e sulle 100.000 lire
mensili in meno per i semiconvittori... Ci si chiede perché una
famiglia anche non bisognosa, diciamo una famiglia normale, con un
figlio convittore al Convitto regionale e una figlia convittrice
all'Istituto San Giuseppe, entrambi studenti di scuola media
superiore, al convitto debba pagare di meno per il figlio maschio e
al San Giuseppe debba pagare di più per la figlia femmina.
Sicuramente non dobbiamo porla solo su questo piano, ma
concretamente assistiamo anche ad una discriminazione di sesso: se
una famiglia ha delle figlie da mandare al collegio, sa che dovrà
pagare di più di quanto dovrebbe pagare se avesse un figlio
maschio"
.
Vorrei dire che questo problema chiaramente era presente quando
è stato…
Marguerettaz
(fuori microfono)
… nel testo dell'interpellanza, quindi
evidentemente…
Curtaz
(fuori microfono)
… ti sei dimenticato quando facevi
opposizione perché il testo
dell'interpellanza…
Squarzino (PVA-cU)
… io prima
non ho interrotto il collega Marguerettaz. Chiedo al collega
Marguerettaz che, quando fa delle affermazioni, si documenti.
Voglio ribadire che questo tema da noi è stato affrontato in
quest'aula.
Seconda cosa, Signor Marguerettaz: il tema delle rette è un tema
importantissimo che i genitori, come lei ha sentito in commissione,
hanno sottolineato con forza. Ora non si può bluffare! Io credo
all'Assessore che ha detto:
"Noi siamo intenzionati a rivedere
di volta in volta anche la quota sulla base delle esigenze"
,
prendo per vera questa affermazione e seguirò la questione... se
effettivamente questo non avverrà, interverremo sperando che i dati
che ci porterà siano veritieri. Grazie, Assessore.
Président
La parole au Conseiller Ottoz.
Ottoz (UV)
Preannunciando il mio voto favorevole, vorrei
fare una considerazione su questo meraviglioso dibattito sulla
primogenitura di chi ha scoperto l'Istituto San Giuseppe, nel senso
che pare che la primogenitura dell'evidenziazione di un problema
nasca necessariamente da chi per primo ha presentato
un'interpellanza o un'interrogazione in proposito. Questo
sicuramente è vero dal punto di vista formale e quindi la
situazione è corretta, però questo confronto mi annoia perché è
sempre stato così in questo Consiglio. Dal momento che le
interpellanze e le interrogazioni, essendo invalsa la consuetudine,
non so da quando, per la quale per i consiglieri di maggioranza non
è vissuto come "politically correct" presentare interpellanze e
interrogazioni, è fatale che i problemi sollevati con interpellanze
e interrogazioni siano sempre sollevati dalla minoranza e quindi
non capisco tanto questo simpatico confronto.
È vero, di conseguenza, che la primogenitura formale con
presentazione di un atto formale, è da attribuirsi con pieno merito
ai Consiglieri "dell'Ulivo", nella fattispecie alla Signora Dina
Squarzino, però altri, i Consiglieri della maggioranza - senza
volersi dare primogeniture sull'aver scoperto l'esistenza di
problemi - normalmente fanno altre azioni: sollecitano interventi e
sollevano problemi, svolgendo la loro attività politica anche sul
territorio e quindi non sempre necessariamente presentandoli in
aula.
Président
Je soumets au vote l'article
1
er
:
Conseillers présents: 33
Votants: 31
Pour: 31
Abstentions: 2 (Frassy, Tibaldi)
Le Conseil approuve.
Je soumets au vote l'article 2:
Conseillers présents: 33
Votants: 31
Pour: 31
Abstentions: 2 (Frassy, Tibaldi)
Le Conseil approuve.
A l'article 3 il y a un amendement élaboré par la
V
ème
Commission du Conseil, dont je donne la
lecture:
Emendamento La lettera b) del comma 1 dell'articolo 3 è
sostituita dalla seguente:
"b) l'impiego di personale educativo e di sostegno in possesso
di titolo di studio finale di istruzione secondaria di secondo
grado;".
Je soumets au vote l'article 3 dans le texte ainsi amendé:
Articolo 3 (Requisiti per l'ammissione al finanziamento)
1. Al fine di beneficiare dei contributi di cui all'articolo 2,
la Congregazione delle suore di San Giuseppe di Aosta deve
assicurare, in particolare:
a) la disponibilità di locali, arredi ed attrezzature conformi
alla normativa vigente;
b) l'impiego di personale educativo e di sostegno in possesso di
titolo di studio finale di istruzione secondaria di secondo
grado;
c) il possesso di un progetto educativo che contempli attività
di sostegno scolastico, nonché iniziative di natura sociale e
culturale volte allo sviluppo intellettuale e fisico delle
giovani;
d) la destinazione di una quota di posti per le giovani
residenti in Valle d'Aosta che versano in condizioni di disagio
sociale, familiare o di svantaggio.
Conseillers présents: 33
Votants: 31
Pour: 31
Abstentions: 2 (Frassy, Tibaldi)
Le Conseil approuve.
Je soumets au vote l'article 4:
Conseillers présents: 33
Votants: 31
Pour: 31
Abstentions: 2 (Frassy, Tibaldi)
Le Conseil approuve.
Je soumets au vote l'article 5:
Conseillers présents: 33
Votants: 31
Pour: 31
Abstentions: 2 (Frassy, Tibaldi)
Le Conseil approuve.
Je soumets au vote la loi dans son ensemble:
Conseillers présents: 33
Votants: 31
Pour: 31
Abstentions: 2 (Frassy, Tibaldi)
Le Conseil approuve.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK