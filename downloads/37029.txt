Consiglio Regionale della Valle d'Aosta - Oggetto del Consiglio n. 905 del 10 dicembre 2014 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 905 del 10 dicembre 2014 - Resoconto
OGGETTO N. 905/XIV - Prosecuzione e chiusura della
discussione generale congiunta sulle Relazioni della Sezione
regionale di controllo della Corte dei conti e sui disegni di
legge. n. 43 (Legge finanziaria per gli anni 2015/2017) e n. 44
(Bilancio di previsione per il triennio 2015/2017). (Approvazione
di due ordini del giorno)
Presidente
- Siamo sempre in discussione generale, gli
emendamenti sono giunti a questa Presidenza, sono stati inoltrati
all'Assessorato al bilancio, ai funzionari per i pareri di
legittimità contabile. Riprendiamo, quindi, la discussione generale
e chiedo ai colleghi di prenotarsi. Per cortesia, colleghi...prego
chi chiede la parola? Colleghi, per cortesia. Bisogna sempre dire
che si chiude la discussione generale, altrimenti...oltretutto vi
chiederei se era possibile prenotarsi un po' tutti per anche
gestire i tempi e programmare la sospensione che avevamo concordato
per la conferenza dei Capigruppo. L'avevamo concordata già da ieri,
verso fine pomeriggio, per decidere come procedere successivamente
coi lavori del Consiglio. È chiaro che questo si può fare se
abbiamo un elenco di richieste di intervento, anche in discussione
generale, per meglio capire l'andamento dei lavori. Mi dicono anche
gli uffici che non è ancora pervenuto, al fine dell'esame
dell'allegato, l'elenco per ogni gruppo consiliare degli
approfondimenti sull'unità previsionale di base. Era quell'elenco
che dovevate trasmettere insieme agli emendamenti. Se qualche
gruppo, quindi, lo ha predisposto è pregato di fornirlo ai
funzionari al tavolo della Presidenza.
Dopo queste due comunicazioni di servizio richiedo ai
Consiglieri di prenotarsi. Grazie collega Donzel. La parola al
collega Donzel.
Donzel (PD-SIN.VDA)
- Grazie Presidente.
Buon pomeriggio cari colleghi. Sebbene siano già intervenuti in
modo puntuale e preciso sul bilancio i colleghi Fontana e
Guichardaz, portando con chiarezza e precisione la posizione del
gruppo PD-Sinistra VdA, secondo una consolidata abitudine del
nostro gruppo, che ormai va avanti da sei anni. Riteniamo così
importante il documento di bilancio per cui pensiamo che tutti
debbano, almeno, per una valutazione nostra, concorrere a dare
alcune...a fare alcune considerazioni sul bilancio e probabilmente
anche dare alcuni suggerimenti. Il dibattito del bilancio
quest'anno si è incentrato, anche molto, su questioni di carattere
politico generale, oltre che sui numeri, e devo dire, peraltro, che
in alcuni casi sono stati del tutto trascurati e quasi resi
marginali dal dibattito politico. Nelle stesse pagine dei
quotidiani il bilancio regionale, insomma, passa in quinta pagina,
dopo vicende molto più importanti, come casse da morto e
quant'altro, quindi non siamo...sembra quasi che la nostra comunità
voglia sfuggire a guardare dentro questi numeri. È stata avviata,
però, quasi una fase congressuale dei movimenti autonomisti in
quest'aula e, quindi, non sfuggirò ad alcune considerazioni
politiche neanch'io, ispirato come sono stato da alcune riflessioni
che in un momento sicuramente più drammatico - perché era durante
la guerra, quindi certamente più grave della gravissima crisi
economica che stiamo vivendo - fece Simone Weil, andando a
rileggere l'Antigone di Sofocle. E mi piace rivolgere questo breve
dialogo, brevissimo, al Presidente Rollandin.
Il Re Creonte, Re di Tebe, si chiede: "Non tocca forse a me solo
comandare questo paese?" Gli risponde il figlio, che è innamorato
di Antigone, insomma si poneva qualche dubbio sul fatto che
quest'autorità dipendesse da un uomo solo. Gli risponde dicendo:
"Non vi è città che appartenga a un uomo solo". E allora il re
insiste: "E dunque la città non appartiene al capo?" E il figlio:
"Tu potresti a questa stregua regnare da solo su un paese
deserto".
Questa è l'idea da cui partire per dire che da soli non si fa
gran strada, la scelta delle democrazie è chiara, è una scelta in
cui più uomini, più persone concorrono a determinare ciò che è
giusto, ciò che è sbagliato, più uomini e più persone concorrono a
tracciare un percorso, una strada. Ed è quello che noi vorremmo
fare sulla questione del bilancio. Quando a giugno, quindi, il
segretario del Partito Democratico e noi come gruppo PD-Sinistra
VdA ci siamo resi disponibili per un dialogo tra le forze politiche
mi sorprese molto allora che in tanti nelle file dell'opposizione
si stracciarono le vesti per questo dialogo. Adesso, forse, è
arrivato l'inverno e a stracciarsi le vesti si prende un po' di
freddo e allora han cominciato di nuovo a coprirsi un po', se le
stracciano un po' di meno per il dialogo. Mi sorprese allora molto
questa cosa, ma vedo che il tempo fa giustizia, della buona e della
cattiva fede. Ecco, noi abbiamo quel dialogo sulla base di un
principio fondamentale: se ci sono condizioni programmatiche,
contenutistiche di cambiamento, il dialogo prosegue e va avanti e
lo testimonia il fatto che sugli Enti locali si è fatta una legge a
nostro avviso che va a incidere, a cambiare, se naturalmente i
progetti, se tutto ciò che di attuativo richiama la legge verrà
fatto con quello spirito, perché c'è ancora tempo di far saltare
completamente la riforma degli Enti locali ed è un po' una cosa che
sta aleggiando, qualche tentativo già di far saltare la riforma
degli Enti locali, mantenere lo
status quo
assoluto, aleggia
nell'aria. Però, laddove c'è il cambiamento noi abbiamo dato una
disponibilità che sin da giugno è stata resa chiara al Segretario,
al Presidente, scusate, dell'Union Valdôtaine, Ennio Pastoret, non
chiedeva in cambio nessuna poltrona, nessun posto. Questo
l'atteggiamento del PD, cambiamento per la gente, per il futuro
della Valle d'Aosta, non per i Consiglieri regionali. E siamo,
quindi, andati in quella direzione che peraltro abbiamo mantenuto.
Non capiamo, quindi, i toni, le minacce, l'evocazione taumaturgica
della legge elettorale, e naturalmente anche su questo punto voglio
rasserenare i miei colleghi che scalpitano per correre alle
elezioni: lo potranno fare in assoluta serenità perché sarò fra
quei Consiglieri regionali, come mi fu proposto per altro anche a
giugno, che firmeranno per le dimissioni e per lasciare andare a
elezioni quelli che ritengono sia la soluzione a tutti i problemi
della Valle d'Aosta.
Voglio anche dire che pur sapendo, nella mia condizione
particolare, che non sarò un candidato, sarò comunque attivo in
politica come sempre lo sono stato prima di essere in quest'aula.
Cioè non è che fa politica soltanto chi siede in Consiglio
regionale. E non è che smetterò di far politica perché qualcuno
pensa che magari liberandosi di qualche voce non allineata si vivrà
più quietamente qui dentro. Continuerò a fare il politico perché
non ho nulla di cui chiedere scusa e mi sorprende che chi chiede
scusa non abbia analoghi comportamenti anche verso persone della
maggioranza che erano in analoghe condizioni in cui siamo noi oggi,
e non chieda passi indietro a chi non ha neanche la legittimità del
Consiglio regionale per sedere in certi scranni. Per cui se siamo
qui per fare un teatro di facciata davanti ai valdostani e cercare
di salvare un disastro politico - perché il disastro economico non
si salva con questo bilancio - sicuramente non avete il nostro
consenso su questa strada, che non è quella che secondo me
dev'essere percorsa per rendere migliore questo Consiglio
regionale. Serve, invece, per renderlo migliore, la trasparenza, la
serietà con cui si fanno certi percorsi, senza che ci sia
confusione nella gente che ci ascolta.
La crisi che viviamo viene da molto lontano, ho avuto modo di
leggere qualche mese fa, l'ho anche citato nel mio blog, un libro
di un sociologo torinese, Marco Revelli, che ha un titolo molto
evocativo: "La lotta di classe esiste e l'hanno vinta i ricchi". È,
questo, un concetto da cui partire perché la Valle d'Aosta, che sta
vivendo una crisi durissima, non la vive in modo uniforme, lo
dimostrano i conti correnti dei valdostani, che sono ancora belli
tosti, per alcune famiglie. Ci sono delle persone che si stanno
arricchendo durante la crisi economica che stiamo vivendo, delle
persone che stanno meglio, mentre c'è una terribile crisi
economica, ma ci sono altri, molti di più, che stanno molto peggio,
che sono caduti nella povertà. Allora, noi stiamo cercando di
ragionare intorno a un modello che è quello che dice: cerchiamo di
vivere in una Valle d'Aosta in cui riduciamo al minimo il numero
delle persone che cadono in povertà, riduciamo al minimo l'impatto
della crisi sui più deboli.
Ecco, noi in questi anni non abbiamo visto scelte che siano
state strategicamente decisive in quella direzione. Anzi, ne
abbiamo viste alcune che hanno permesso...il caso degli operai
forestali fu clamoroso, gettammo in mezzo alla strada un sacco di
persone, ma garantimmo almeno in prima battuta, i primi anni, 10
milioni di euro a delle imprese. Siamo andati, cioè, spesso a
sostenere chi già aveva e a chiedere sacrifici a chi già non era in
grado di farne. Dimostrerò poi come sia il relatore La Torre sia
l'Assessore Perron insistono su questo concetto. Naturalmente
ognuno è libero di avere le proprie idee politiche, ma se qualcuno
dice qual è il riscontro all'apertura al dialogo...beh se
l'apertura al dialogo va in questa direzione, noi abbiamo un'altra
visione della Valle d'Aosta, dello stare insieme. Questo, quindi, è
un po' il primo passaggio politico.
Il secondo passaggio politico che è stato evocato anche dai miei
colleghi è quanto di questa crisi che viviamo sia una
responsabilità in capo ad altri soggetti e quanto sia una
responsabilità in capo a noi, a me stesso. Non scarico le
responsabilità esclusivamente sulla maggioranza, dico noi, la
classe politica, la classe dirigente della Valle d'Aosta è
corresponsabile della crisi che stiamo vivendo o è tutto un
fenomeno che viene da altrove, che nasce negli Stati Uniti e ci
cade addosso. Intanto, la prima cosa da dire è che non è che la
crisi è uguale in tutta Europa e in tutti i luoghi si manifesta in
modo uniforme. Ci sono delle realtà che hanno saputo rispondere in
modo forte ai problemi della crisi e hanno saputo reagire.
Generalmente sono quelle in cui meno gravava l'apparato pubblico e
in più c'era una spinta, un'energia positiva da parte della
cosiddetta società civile. È così, basta andare a vedere i dati del
Veneto, rapportati alla crisi, e confrontarli coi nostri e noi
abbiamo una visione di due realtà profondamente diverse. L'idea
comune è stata quella di dire: qui lo Stato cattivo ci ha trattati
male, ci ha veramente schiacciati, vuole mettere in discussione
l'autonomia. Più volte, come gruppo del PD-Sinistra VdA, abbiamo
detto: non accettiamo gli attacchi all'autonomia, ma dobbiamo anche
capire che cosa è successo. Allora, l'accordo sul federalismo
fiscale che il Presidente in particolare e tutta la maggioranza
hanno sempre difeso, è un accordo che si fonda sostanzialmente sul
principio che in un momento di difficoltà tutti concorrono ad
aiutarsi l'un l'altro. E il concorso è chiesto, ovviamente, in
maniera maggiore a chi, diciamo, qualche risorsa in più ce l'ha.
Questo principio, quindi, è un principio che è stato riconosciuto
universalmente. Poi, effettivamente Governi successivi hanno alzato
il tiro sulle Regioni a Statuto speciale, ma perché il ragionamento
è che quando vengono meno delle risorse e beh, si va a prendere
dove le risorse ci sono, non è che si può andare a prenderle dove
non ci sono. Allora, siccome c'è stata un'alluvione, poi un
terremoto, poi un maremoto, le cose vanno molto male nel paese
Italia: se vi capita di girare il Paese non è un luogo che sta
bene. È un paese dove c'è una crisi pazzesca e dove, ahimè, non si
trovano soluzioni strutturali ad alcuni problemi clamorosi. Sono
andato a vedermi sul piano delle entrate che cosa ci ha combinato
lo Stato cattivo.
Allora, lo Stato cattivo, consentendoci di avere un decimo in
più delle entrate, l'accordo sul federalismo fiscale, ci ha
consentito di avere...2011 eh...27.500.000 euro in più di IRPEF, 11
milioni in più sempre di IRPEF, poi di IRPEG 10 milioni in più,
insomma di imposte erariali su reddito e patrimonio 52 milioni in
più oltre ai 9 decimi per un ammontare complessivo di 528 milioni
di euro. La previsione per il 2015 ci dice che quell'un decimo in
più vale un po' di meno, perché è diminuita la nostra capacità
produttiva, ma vale 51 milioni di euro, solo per IRPEF e IRPEG. L'1
decimo in più. L'ammontare complessivo 512 milioni di imposte che
la Valle d'Aosta ha interamente per sé. Imposte...altri tipi di
imposte, beh abbiamo l'un decimo in più dell'IVA, 26 milioni di
euro, anche quest'anno con la crisi economica ipotizziamo
24.500.000 euro, dell'un decimo in più. E poi ci sono altre
imposte, tra cui se andate a vedere quella dell'accisa sui
carburanti per autotrazione, l'un decimo in più cioè 5.900.000 per
un totale di 59 milioni di euro. Il totale di queste entrate ci
porta ad avere, per un decimo in più, una cifra che si aggira sui
90 milioni.
Allora, è evidente che non va bene questo giro di "io ti do da
una parte e te ne prelevo tanti dall'altra", ma sicuramente
l'anello più debole della questione del bilancio, una delle poche
cose su cui convengo col Presidente Rollandin, è la questione del
patto di stabilità, la non certezza di non sapere esattamente cos'è
spendibile, che va a incidere. Un patto di stabilità che è una cosa
che contestiamo in tutti i santi modi, perché è quella cosa che ci
indebolisce anche sul piano degli investimenti, del costruire il
futuro. Cerchiamo anche di non raccontare la favoletta che qui non
c'è più l'autonomia, perché qui abbiamo 10 decimi delle
entrate.
Allora, se il PD-Sinistra VdA è chiamato a difendere le nostre
prerogative, ma soprattutto a gestire meglio le potenzialità della
nostra autonomia, ci saremo fino in fondo, se è chiamato a fare una
mascherata su come siamo poveri e abbandonati in mezzo al mondo e
tutti gli altri delle altre Regioni vengono a mettere il naso su
questi conti dei 10 decimi, io non ci sto. Quella va bene quando
facciamo il carnevale di Pont-Saint-Martin o di Verrès, ma dobbiamo
essere seri con noi sulle risorse che abbiamo, sulla responsabilità
che abbiamo di gestirle e di gestire questa autonomia. Qui non
siamo in mezzo a una strada, qui siamo ancora con tante risorse
economiche, se poi qualcuno decide di darne 60 milioni al Casinò
senza rimuovere i dirigenti, mantenendo quegli stipendi
inaccettabili in un momento di crisi economica, questa è una scelta
politica, non è lo Stato cattivo. Andiamo poi a vedere dove lo
Stato è cattivo. Andiamo a vedere quando dobbiamo fare la battaglia
per arginare, ma cominciamo a dire: queste risorse ci sono, le
altre Regioni non le hanno, noi di queste risorse dobbiamo fare
buon uso, di questo vogliamo dialogare. Non di che posti prende il
PD se facciamo fuori Marco Viérin, dove vado io...non mi interessa,
gliel'ho detto diecimila volte questa cosa a Pastoret. Prima voglio
capire se cambia questo benedetto sistema che non regge più. Su
questo ci sono le energie, le intelligenze della Fontana, di
Guichardaz, tutti pronti a lavorare per il bene di tutti. Questa è
la situazione in cui qualche ripensamento andrebbe fatto sulla
questione entrate, quelle che vengono meno, ma anche quelle che ci
sono in più e che ci permetterebbero di fare delle cose. Andiamo a
vedere il fronte della spesa, scusate se parlo di numeri, ma la
seduta era molto sul bilancio, credevo fosse una seduta sul
bilancio più che di massimi sistemi.
Allora, funzionamento degli organi istituzionali, cioè il
Consiglio regionale, riduzione di spesa dall'attestato 2014 al
2015, cioè la previsione, meno 2 percento. Facciamo un sacrificio.
Andiamo a vedere che cosa riduciamo all'agricoltura dall'anno
scorso a quest'anno? Meno 51 percento. Che cosa tagliamo
all'investimento? Meno 31 percento. Non vi racconto le altre cifre.
Ma dire noi ci tagliamo il 2 percento e tagliamo all'agricoltura e
allo sviluppo economico delle cifre così, c'è qualcosa che non va.
E non mi va...la cosa che mi fa arrabbiare, perché avrei anche
potuto sedermi, ragionare su queste novità introdotte da Rosset e
Lanièce sul ruolo istituzionale del Consiglio regionale e questa
roba qui della nostra funzione eccetera, avrei anche potuto
ragionarci, non ci fosse stata la provocazione elettoralistica del
dire: va beh, ma noi ci riduciamo a 25 i posti in Consiglio
regionale. Quando? La prossima legislatura. Non in questa. Non oggi
che c'è la crisi.
L'anno scorso abbiamo detto: facciamo una riduzione sensata
delle nostre indennità, come messaggio politico da dare ai
valdostani, e non l'abbiamo fatto. Non abbiamo cambiato idea, solo
che quest'anno di fronte a una crisi più forte non possiamo
riproporre i tagli dell'anno scorso, dobbiamo fare un ragionamento
più forte. Allora noi andremo con emendamenti a chiedere che si
faccia questo sacrificio, perché, come dire, qualche volta si fanno
delle gitarelle all'estero e così ti capita di andare nello Jura,
la Svizzera, Chanoux...no, quelle cose che raccontate, in giro,
Chanoux, la Svizzera, il federalismo. Sapete quanti sono i
Consiglieri della République du Jura? 60. E come fanno 70 mila
abitanti a mantenere 60 Consiglieri regionali? Non li pagano. Hanno
scelto la democrazia, il pluralismo, il pluralismo hanno scelto al
posto di avere queste figure ultra-pagate. Questo hanno scelto,
quelli che noi evochiamo nei comizi, sbracciandoci,
l'autonomie
, l'indipendenza eccetera. Lì hanno scelto
questo, sono pagati quelli che loro chiamano Ministri, cioè i
nostri Assessori. Non lavorano sulla riduzione della democrazia e
del pluralismo, perché la democrazia e il pluralismo sono un bene,
sono il funzionamento di una società equa, in cui tutti mediamente
stanno bene. C'è il disastro, c'è il dissesto economico nello Jura?
No, c'è il 3 percento di disoccupazione, quindi non è che avendo
dei Consiglieri non adeguatamente retribuiti non funziona più
niente, anzi funziona lo stesso. Allora noi abbiamo chiesto, perché
ci fosse dialogo, che la classe politica e dirigente di questa
Regione desse un segnale, forte, alla comunità valdostana per dire:
c'è la crisi, non ce la facciamo a gestire il sistema come
l'abbiamo fatto, lasciamo perdere...anche personalmente non mi è
mai interessato chi è il colpevole, chi è più colpevole, tu, io,
l'altro, non è questo il punto, per il futuro dobbiamo
riorganizzare questo sistema. Vi chiediamo a tutti dei sacrifici,
noi li facciamo per primi. Eh no, non si toccano i dirigenti di
questa Regione, non si toccano, non c'è verso di farlo capire. Ci
possiamo inventare tutte le
task force
del mondo e poi c'è
davanti Frigerio, e siamo di nuovo lì, che nessuno vuol rinunciare
per primo. Ma è ovvio che nessuno rinuncia per primo, perché per
primi non rinunciamo noi. Come puoi chiedere a un sistema:
riorganizzatevi tutti tanto non cominci da te. Su questo poi voglio
fare un breve passaggio su dove si è cominciato a tagliare, prima
cosa che si è tagliato già due legislature fa fu sulla
informazione, lì si tagliò...libera dei partiti, via i soldi lì.
Via i soldi nell'ultima legislatura di nuovo di finanziamento, i
soldi ai partiti, perché l'importante è avere quelle due o tre
testate giornalistiche controllate dal potere, che abbiamo anche la
faccia tosta di dire: no, quella è libera informazione, salvo che
ci trovo regolarmente sopra le pubblicità di CVA. Ma perché diavolo
CVA deve farsi le pubblicità in Valle d'Aosta? Ci trovo
regolarmente le pubblicità delle nostre sagre, delle nostre...ma ci
facciamo l'auto-pubblicità? Ma se dobbiamo spendere dei soldi per
il turismo stampiamo sulla
Gazzetta
...sulla
Sentinella
del Canavese
, su
La Stampa
di Torino. Lo so che queste
cose qui mi condannano all'espulsione da tutti gli organi di stampa
valdostani eccetera, mai più interviste a questo...però questo è il
punto. Avete tolto l'informazione dei partiti, dei movimenti,
libera, autonoma, per controllare tutto. Volete...siete disposti a
cambiare questa cosa? Noi siamo pronti a dialogare. Non siete
pronti a cambiare questa cosa qui, ma a gestirvela fra di voi, ma
gestitevela, perché volete il nostro consenso per gestirvela fra di
voi? Non ci siamo, non ci siamo su queste cose.
Sul fronte della spesa, quindi, questa è la situazione delicata.
Poi come hanno ben individuato i miei colleghi, ci sono anche delle
cose piuttosto...curiose, andando a leggersi nel dettaglio questo
bilancio. C'è per esempio che i nostri nemici più grandi, cioè
l'Europa, lo Stato eccetera, sono quelli che a un certo punto
diventano utili ai fini di giustificare uno stravolgimento del
bilancio. Guardate cosa succede all'agricoltura: l'agricoltura
aveva nel 2010 76 milioni di euro, passa nel 2015 a 8 milioni di
euro, cioè un taglio dall'anno scorso a quest'anno del 51 percento,
a un taglio dell'89 percento sul raffronto col 2010. Ovviamente a
nessuno gli viene in mente di dire: ma se tolgo tutte queste
risorse da un Assessorato, che senso ha tenere questo Assessorato.
Che senso ha? Cioè aveva un senso quando entrò Isabellon, il
collega Isabellon nell'Assessorato all'agricoltura si trovava a
gestire 90 milioni di euro. Oggi un Assessore, l'Assessore
Testolin, deve girare con 8 milioni di euro. Si dice: ma ci sono i
fondi europei. Va beh, ma ci sono i fondi europei...ma quella non è
l'Europa cattiva, nemica eccetera? Cioè noi pensiamo di affidare un
intero settore a fondi europei. Il Presidente Rollandin su questo
passo, siccome conosce naturalmente bene il settore, fa una
riflessione. Dice: abbiamo fatto degli investimenti
importantissimi, però è evidente che adesso alcuni non sono
sfruttati appieno. Ed è proprio così. Ho fotografato queste estate
delle cose meravigliose, degli interventi bellissimi, fatti nei
nostri alpeggi, dove però il dramma è che non ci sono più gli
animali che salgono oppure addirittura...in questi alpeggi non si
fa più la fontina. Ma la domanda è: visto che le cose vanno male
abbandoniamo? Cioè tanti trenini di Cogne sparsi per la Valle
d'Aosta.
Dobbiamo intervenire per impedire che questo declino diventi una
cosa...diventi l'abbandono di determinate realtà. Se abbiamo
realizzato delle opere di questo tipo, oggi diciamo: va beh adesso
non c'è più interesse ad andare su in questi alpeggi. Ma come
possiamo pensare di giustificare una cosa così? Non si regge questa
cosa. Dobbiamo trovare delle soluzioni perché un investimento che è
stato fatto sia sfruttato e valorizzato al meglio. Non renderà al
massimo, ma non può essere abbandonato. Sarebbe una cosa veramente
deleteria, mi sorprende che ci sia un atteggiamento di questo tipo,
l'abbandono di un potenziale simile.
Altra questione per chiarire che cosa intendiamo noi quando
diciamo che vogliamo cambiare questo sistema, poi magari nel
dettaglio coi nostri emendamenti riusciremo a fare capire alcuni
passaggi fondamentali. Fatto da uno che in questi giorni mi sta
molto a cuore, perché davvero la collega Fontana si è spesa come
non mai su una legge che è quella che riguarda il reddito minimo
garantito. Ha fatto un lavoro di passione, di volontà, di tenacia
incredibile per convincere anche tanti colleghi dell'opposizione,
alla fine ci è riuscita a firmare una legge che introduce il
reddito minimo garantito. Ora, apparentemente la maggioranza
presenta una legge finanziaria in cui risulta essere presente un
reddito di inclusione, ovviamente meglio cambiare nome per non far
capire che è un'idea che viene dalla minoranza. Facciamo vedere che
l'idea è nostra. Mi fa un'operazione che ai miei occhi è
inspiegabile. Cioè dice: mi prendo tutto il
bon chauffage
,
mi prendo tutto il bonus energia, tutte risorse che dò ai
valdostani per fare questa cosa da un'altra parte. Ma scusate: voi
avete scritto un titolo, la collega Fontana ha scritto una legge,
sono due cose profondamente diverse. Uno può leggere la legge e
dice: non condivido il contenuto della legge della Fontana. Ma che
cosa si può condividere di un titolo? Leggo un titolo che si porta
via tutto il
bon chauffage
e non mi spiega come lo
redistribuisce. La collega Fontana spiega come vuole usare questi
soldi. Solo a lavoratori, novità prima in Italia, prima proposta di
legge in Italia che introduce il reddito minimo anche per gli
autonomi. Voi fate la stessa cosa? Avete in mente questo? Chi lo
sa. Io so solo che vi pigliate i soldi del
bon chauffage
. Me
lo spiegate che tipo di reddito fate se togliete il
bon
chauffage
alla vecchietta che ha la pensione minima, come le
mettete in un reddito di inclusione tipo quello che proponiamo noi,
che è per gente che si vuol mettere...aiutarli per un lasso di
tempo, un anno, per rientrare nel mondo del lavoro. Perché la
pensionata rientra nel mondo del lavoro? Cioè, come si fa a dire:
ah noi abbiamo pensato questa cosa qui, senza il supporto di una
legge, di un testo legislativo, cioè voi ci chiedete di votare, di
scippare del
bon chauffage
i valdostani con un titolo? Ma vi
rendete conto di come state lavorando? E ci chiedete "vieni a
condividere con noi se no andiamo a elezioni".
Andiamoci a 'ste benedette elezioni, ma andiamoci, andate a
casa, liberateci dei lavori fatti in questo modo, liberateci. Se
questo è l'atteggiamento, se questa è la volontà di costruire. Se
volete costruire, vi sedete attorno a un tavolo e lavorate con
serietà, perché questo non è un modo serio di lavorare, di
costruire le cose. Mi sento dire dal Consigliere segretario
Lanièce, che si è appassionato di scuola negli ultimi tre mesi,
ribadito anche dal collega Follien, "noi abbiamo una scuola di
eccellenza". Ma scusate, non recitate queste poesie, queste frasi
fatte. Non recitate queste...glielo dico collega Follien, si
interessi di più di scuola che ne abbiamo bisogno. Perché noi
abbiamo delle eccellenze, non un sistema di eccellenza, quella è
un'altra cosa. Abbiamo la scuola secondaria allo sbando da Aosta in
giù, allo sbando. Delle scuole che non sanno se esistere, genitori
che non sanno dove mettere i loro figli, in un momento in cui
l'abbandono scolastico è enorme, noi non diciamo se qui c'è il
liceo, ma non, ma forse c'è l'IPR, lì cosa teniamo, non teniamo,
non si sa se c'è la classe o se non c'è. Questa è la situazione e
allora non lanciatemi delle provocazioni tipo "questa è una scuola
di eccellenza". Ci sono delle eccellenze, ci sono delle cose di
valore, che vanno difese, protette, valorizzate, ma non
raccontateci che c'è un sistema di eccellenza, perché non è di
eccellenza che l'IPR è stato...si è dovuto intervenire perché aveva
dei pilastri che non erano a norma, non è di eccellenza che la
scuola di Charvensod dev'essere rasa al suolo, demolita, perché i
pilastri - una scuola nuova - perché i pilastri sono di sabbia. Ma
questo...quella di Saint-Pierre, in cui siamo già intervenuti due
volte, con delle crepe pazzesche, una scuola nuova di pacca. Questa
non è un'eccellenza, non raccontiamoci queste frottole. Qui si è
fatto male, bisogna andare, vedere le cose che non vanno,
intervenire, correggere. Questo è il nostro spirito. Su questo
siamo disposti a collaborare. Allora, quando si dice: vogliamo
mettere mano a
les adaptations
, io mi illumino, è chiaro a
tutti che
les adaptations
della scuola media sono
fallimentari. E cosa mi si dice? Ricominciamo dalla scuola
dell'infanzia. Scusate eh...scusate, se uno vede, c'è una...siamo
dagli anni '70 che cerchiamo di fare
les adaptations
nella
scuola secondaria di secondo grado, non ci siamo neanche mai
riusciti, ricominciamo tutto da capo. Così non arriveremo mai alla
fine del percorso. Ognuno...scusi Assessore Rini, non...lei è due
mesi che è lì, mi faccia dire con serenità le cose che riguardano
la scuola e le mie preoccupazioni, così quando mi si dice facciamo
un progetto sperimentale...sono sempre stato affascinato da
esperimenti, invenzioni, creazioni, ma quando vedo che il progetto
sperimentale è un progetto su cui si dice "poi su questo andremo a
verificare se ci sono delle ricadute per tutti" e tra questo vedo
la cosa positiva dell'inglese, no? Mi chiedo: ma possiamo perdere
ancora due o tre generazioni di valdostani che non hanno diritto a
imparare l'inglese nella scuola valdostana? Non è possibile, non è
possibile. Non è possibile per me andare in paesi poveri e scoprire
a Erevan che i bambini di quella città imparano tre lingue con tre
codici linguistici diversi e i valdostani non hanno diritto a
imparare l'inglese perché non si trova una maestra che sappia
l'inglese, e nella nostra università si insiste a insegnare in
italiano e non si insegna in francese e in inglese. Ma come li
stiamo buttando questi soldi dell'Università. Allora per me è
chiarissimo che va ripensata l'università per quanto riguarda la
formazione degli insegnanti, ma ripensata in modo radicale, prima
di partire col progetto per fare stare calmi due genitori che sono
ultra autonomisti, che vogliono tutto in francese, tutto...ma che
senso ha? Che non formo gli insegnanti? Che non ho il materiale
umano per fare queste scuole. Per fare la
full immersion
bisogna conoscere le lingue. Allora per alcuni, per pochi
privilegiati, per qualcuno che abita lì e non certo per le scuole
di montagna, avremo l'insegnante di inglese, e perché...questo è il
chiodo fisso del PD-Sinistra VdA, per noi tutti i bambini
valdostani devono avere accesso. Io ho avuto l'opportunità, grazie
alla scuola valdostana, di imparare alcune cose, non abbastanza,
avrei dovuto essere migliore. Quello per cui mi batto è perché a
tutti sia data la stessa opportunità, oggi l'inglese è
un'opportunità, non può essere per cento alunni, dev'essere per gli
alunni della scuola valdostana. È questo che ci sforziamo di far
capire, quindi non c'è nessuna opposizione ideologica - tu non sei
abbastanza autonomista - sono queste cose che mi fanno accapponare
la pelle. Stiamo chiedendo da veri autonomisti che a tutti i
bambini della Valle d'Aosta, anche quelli delle scuole di montagna,
sia data l'opportunità di imparare la lingua inglese. Questo è
quello che chiediamo noi.
Come vede, quindi, ci siamo occupati di tanti argomenti, ma non
abbiamo dimenticato l'argomento anche dell'industria, delle
attività industriali. Allora, qui si è fatto un gran lavoro, si è
deciso, probabilmente sotto la spinta dell'Assessore Marquis, di
semplificare la legislazione regionale. Fate un gruppo di lavoro,
gennaio 2014, si avvia, ci sono alcune leggi di settore, facciamone
una che metta insieme tutte le risorse che ci sono e sono diminuite
sensibilmente, dopo un anno di lavoro che cosa ci sentiamo dire?
Che non si è riusciti a fare la legge di settore. Un anno di
lavoro, un anno di lavoro per prendere quattro leggi e farne una.
Non si è riusciti. Bisogna lavorarci ancora un po', pensiamoci
ancora un attimo. Questa è la semplificazione amministrativa.
Questa è la sburocratizzazione. Anzi, si riesce a produrre una
legge ulteriore che a detta delle associazioni imprenditoriali, che
di solito, insomma, non sono rivoluzionarie eh, sono sempre lì -
"viva il Governo regionale" - dicono che è una cosa che complica la
vita. E ne parleremo quando questa legge verrà in aula, ne
parleremo, ma questo per dire come anche su queste cose siamo
andati lontani da quelli che erano gli obiettivi che ci siamo
dati.
Di fronte a una crisi così grave a un certo punto si dice: non è
più possibile tenere in piedi un certo tipo di sistema, lo vogliamo
cambiare. Una, una delle cose che abbiamo chiesto con forza è far
capire ai giovani valdostani che chi è bravo ce la può fare. Questo
mi fa venire in mente due cose: la prima quando il Presidente
Rollandin dice "continuiamo a dare a tutti assegno di studio e
aiuto nell'affitto". Però non lo diamo a quelli pelandroni che
battono la fiacca, lo diamo ai meritevoli. Assolutamente
favorevole, la meritocrazia è un criterio, però vado a parlare con
gli studenti e chiedo: sono ragionevoli questi criteri che sono
stati messi? Mi dicono no, sono esagerati per il primo anno...nel
secondo e nel terzo i crediti sono giusti, ma nel primo anno
l'impatto è troppo forte, si chiedono troppi crediti, no? Siccome
sono dei ragazzi, quelli con cui ho parlato, che sono tutti in
regola con gli studi, che si stanno laureando, cioè non sono quelli
che battono la fiacca, qualche dubbio mi è venuto. Infatti, vado a
vedere e sono ridotte le risorse degli assegni di studio e le
risorse per gli affitti. State certi che tutti avranno il dovuto
perché semplicemente abbiamo deciso di ridurre le possibilità per
molti di studiare. Faremo una scuola di formazione professionale,
mi si dice e chissà quando l'avremo. Per adesso constatiamo che c'è
qualche riflessione da fare sui crediti che vengono richiesti,
ripeto, solo per il primo anno, quindi gli studenti sono molto
consapevoli che le scelte fatte il secondo e terzo anno sono di
buon senso. Nessuno, quindi, vuol pensare di abbattere il criterio
del merito, è un criterio che è accettato dagli stessi studenti. Ho
detto che va riparametrato il criterio del primo anno. Mica la
rivoluzione eh, mica vogliamo fare la rivoluzione. Questo, quindi,
riferito appunto alla questione dell'università e dei costi
universitari. Mi avvio anche a concludere perché altre
considerazioni le faremo man mano che andremo a discutere i singoli
emendamenti, in particolare il collega Guichardaz avrà modo di
illustrare alcuni importanti emendamenti in campo sanitario, che
secondo noi meritano una grandissima attenzione.
Solo un passaggio...ieri sera c'è stata una serata su lavoro
autonomo e precariato. Una domanda che ci si è fatti, per cui non
si trova risposta ed è: quando un lavoratore è assunto per anni
nello stesso lavoro perché non stabilizzarlo? Perché non dargli una
risposta chiara? Se tanto tutti gli anni lo assumi, tanto vale
stabilizzarlo. Soprattutto quando questo lavoratore è un lavoratore
che con un meccanismo contrattuale come quello che è stato inserito
nella società salva precari ti costa meno a tempo indeterminato che
a tempo determinato. Penso che avendo superato l'esame, avendo la
qualifica, avendo tutti i requisiti, costando meno
all'Amministrazione a tempo indeterminato che a tempo
determinato...
Si dà atto che dalle ore 15,54 la presidenza è assunta dal
Vicepresidente Follien.
Follien (Presidente)
- Collega Donzel la invito a
terminare.
Donzel (PD-SIN.VDA)
- ...penso che si possa fare. E
concludo per dare il senso di questo ragionamento, citando sempre
la Simone Weil da cui sono partito:
Certo da molto tempo non si
abbandonano più le persone su un'isola deserta, ma non c'è bisogno
di essere un'isola deserta per essere abbandonati. Quanti esseri
umani ai giorni nostri muoiono dimenticati, di miseria e di
abbandono? Talvolta al centro di una grande città. La loro morte
rientra nelle statistiche, qualche volta, se si sono suicidati, si
concede loro qualche riga tra le notizie di cronaca
. E in Valle
d'Aosta non è neanche più cronaca questa cosa drammatica delle
persone che si tolgono la vita giovanissime. Nessuno si chiede che
cos'è accaduto nel loro spirito, nel loro cuore. Si preferisce non
pensarci. Noi per quanto ci riguarda ci pensiamo e vogliamo
cambiare il sistema valdostano anche per cambiare queste cose.
Président
- Merci Conseiller Donzel. La parole au
Conseiller Nogara.
Nogara (UVP)
- Merci Président.
Il mio sarà un intervento breve anche perché si è già detto
molto su questo bilancio. Solo per ribadire alcuni concetti e fare
alcune puntualizzazioni. Ho ascoltato attentamente gli interventi
che sono stati fatti in questi due giorni, soprattutto gli
interventi di ieri, del Consigliere La Torre, dell'Assessore Perron
e del Presidente Rollandin. Diciamo che soprattutto gli interventi
del Consigliere La Torre e del Presidente Rollandin sono stati
degli interventi di apertura, di dialogo, che da quando è iniziata
questa legislatura tutta la minoranza ha chiesto, un cambiamento e
lo chiede ancora oggi. E mi pare che tutti quelli che sono
intervenuti, dell'opposizione, fino adesso, si sono auspicati
questa apertura, e la chiedono ancora oggi. Vorrei, però - è già
stato detto da qualcuno - sottolineare il fatto appunto che si è
ribadito, e ci sta anche, che lo Stato centrale ci impone diverse
cose che ci creano dei problemi nel nostro bilancio. E queste ci
stanno tutte. Ma non ho sentito nemmeno uno parlare delle
responsabilità in capo alla Regione. Si ritorna sul vecchio
accordo, l'accordo sottoscritto l'11 novembre 2010 col Ministro
Calderoli, dove ci siamo presi in carico oppure non abbiamo più il
pregresso, l'azzeramento dell'importo sostitutivo dell'IVA, abbiamo
l'assunzione di oneri, quelli della ferrovia, abbiamo avuto la
rimodulazione dei 9 decimi. Scelte condivise, ampiamente previste,
perché sono scelte che sono state fatte dal Governo regionale nel
2011, e si sapeva benissimo dove dovevamo andare, questo è un
appunto che voglio fare a questa Giunta, perché è dal 2011 che
sapevamo dove andavamo a finire, e tutti i conti, conteggi che
erano stati fatti ci portavano a quello che siamo oggi. Questo,
comunque, come è già stato detto, anche dal Presidente,
dall'Assessore e dal Consigliere La Torre, è un bilancio unicamente
di misure di natura assistenziale, non intervenendo sulle cause
strutturali della crisi. Qui voglio...voglio un po' parlare di
qualche settore dell'Amministrazione regionale.
Innanzitutto, vorrei parlare dell'ambiente, spesso se ne parla,
ci si riempie la bocca, ma alla fine grandi cose non se ne fanno.
Nell'ambiente ci possiamo mettere tutto, ci possiamo mettere
l'agricoltura, l'ambiente naturale come boschi, foreste, parchi,
tutto quello che abbiamo. Vediamo che nell'ambiente per eventi
calamitosi la legge n. 5 prevede 85 mila euro, diciamo che è per
una Regione come la nostra, con le pendenze e le problematiche che
ha, diciamo che speriamo che vada tutto bene. Ecco, a questo mi
collego, ai cantieri forestali, che sono molto importanti per
l'ambiente. Perché lavorano appunto nell'ambiente naturale, con
soddisfazione devo dire, perché bisogna riconoscere quello che è:
nelle commissioni consiliari siamo arrivati, prima di avere magari
poi una discussione qua in Consiglio regionale, a un accordo, una
soluzione sulla proposta di abbassare per i cantieri forestali
l'età degli operai che possono lavorare direttamente
all'Amministrazione regionale e questo diciamo che è un fatto
positivo, che siamo riusciti a risolvere prima di arrivare qui in
Consiglio regionale.
Assessore Testolin, vorrei farle una preghiera, un appunto,
quello che è sul programma dei lavori che questi cantieri dovranno
fare. Le assicuro che questi programmi sono un po' divisi a seconda
dei torrenti, dei sentieri, della forestazione. Secondo me questi
piani lavori dovrebbero essere fatti effettivamente per i bisogni
dell'ambiente naturale. È notizia di un paio di giorni fa, è uscito
un articolo sul giornale, adesso non vorrei fare l'uccello del
malaugurio, ma io ve lo avevo detto, il problema della
processionaria del pino, è un problema che è stato sottovalutato
negli anni, a cui bisogna stare dietro, lo stesso problema che
abbiamo per il bostrico, forse sarò noioso, vi stuferò un po', ma
se non sono cose a cui si sta dietro, a cui si fa attenzione, ci
troveremo con dei grossi problemi nei prossimi anni. Questo lo
aveva già detto l'anno scorso, è puntualmente successo col bostrico
in certe zone della Valle ed è puntualmente successo con la
processionaria del pino quest'anno.
Allora, vi chiedo una cosa, cerchiamo di programmare questi
lavori effettivamente per quello che c'è bisogno, non perché il
Comune ci ha chiesto il sentiero. Ci sono dei problemi in questo
momento, problemi fitosanitari nelle foreste e ci sono dei problemi
idraulico-forestali all'interno dei torrenti. Abbiamo visto i
problemi che ci possono essere per eventuali alluvioni, cerchiamo
di fare, di concentrare i lavori nel prossimo anno, per quello che
è la cura dei torrenti e la cura delle nostre foreste, altrimenti
andremo incontro senz'altro a dei grossi problemi.
Devo fare, poi, un appunto Presidente su quello che ha detto
ieri sugli alpeggi. Riconosco, l'ho già riconosciuto altre volte,
la Regione ha fatto un grande lavoro per quello che è le
costruzioni rurali, appunto, negli alpeggi. Probabilmente se la
Regione non avesse fatto questo intervento saremmo in una
situazione disastrosa. Bisogna dire una cosa, si è parlato anche
prima, il collega Donzel ha detto: ho visto dei bellissimi alpeggi,
non usati, ecco. Il problema forse è stato, senza forse, nel
controllo, nel senso...guardi mi metto in mezzo anch'io, sono
proprietario di un alpeggio, non sono agricoltore. Ci sono tanti
proprietari di alpeggio che hanno sfruttato la situazione per
rifare gli alpeggi, di non mettere gli animali dentro gli alpeggi,
dentro le case ristrutturate. Non è colpa dell'agricoltore, cioè
non è l'agricoltore che non porta più su le mucche o non mette più
su le mucche...ah sì lo affitta, magari non lo affitta neanche, se
lo è rifatto e se lo tiene lì. Allora, non chiudiamo tutto il
problema agricoltura con gli alpeggi, il problema alpeggi è un
problema, è un problemino, sì che c'è e cosa...purtroppo ci
sarebbero tanti discorsi da fare, la valorizzazione per esempio del
prodotto fontina d'alpeggio, molto probabilmente se si valorizzasse
molto di più la fontina d'alpeggio, ci sarebbero più persone che
sono invogliate a fare fontina d'alpeggio, perché rende molto di
più della fontina fatta nei caseifici. Ma questa non è una...è solo
una constatazione. Ci riserveremo, mi riserverò più avanti, quando
ci saranno gli emendamenti, di proporre qualcosa per l'agricoltura,
perché come è già stato detto precedentemente il mondo agricolo -
ho visto - nella graduatoria di tutti gli assessorati è arrivato
proprio all'ultimo posto. È arrivato all'ultimo posto e, non dico
la scusa, però si dice sempre, vabbè, non si danno più molti
contributi, per carità non è il fatto di dare contributi, è il
fatto di aiutare questo settore, non si danno più molti aiuti, ma
c'è il PSR - Piano di Sviluppo Rurale - che risolve tutto. Il PSR
in realtà non è che risolve tutto, il PSR più o meno è sempre lo
stesso dello scorso settennio. In più però l'Amministrazione aveva
messo un'ingente...ingenti capitali per l'agricoltura, adesso
invece ci troviamo a dover pescare esclusivamente sul PSR.
Per l'agricoltura non è l'ideale, perché senz'altro sono stati
tolti un sacco di soldi, probabilmente una parte di questi che era
impiegata per i fabbricati rurali degli alpeggi, come diceva lei
giustamente, va anche bene. Finito questo ciclo degli alpeggi chi
voleva rifarsi l'alpeggio ha avuto tutto il tempo di farselo, sono
quasi fatti...io penso che all'80 percento siano rifatti tutti, e
non c'è più questa grossa necessità. Adesso c'è una grande
necessità, invece, di aiutare - soprattutto se riusciamo davvero a
farlo sotto l'aspetto burocratico - queste persone, che è un
aspetto importantissimo, e qui non è che si tirano fuori dei soldi,
ma si fa in modo che gli agricoltori non perdano del tempo e non
tirino fuori dei soldi per perdere tutto il tempo che perdono sotto
l'aspetto burocratico. Altre cose le dirò al momento della
presentazione degli emendamenti. Ecco, spero che tutta questa
apertura che c'è stata all'inizio di questo Consiglio regionale,
portata all'attenzione di questa assemblea, quando discuteremo gli
emendamenti, verrà attuata. Grazie.
Presidente
- Grazie Consigliere Nogara. Qualcun altro? La
parole à la Conseillère Péaquin.
Péaquin (UV)
- Merci Président.
Il 2014 verrà ricordato come uno degli anni più complessi per
questa Amministrazione regionale e per la nostra piccola patria.
Indubbiamente nessuno fa salti di gioia a favore di un bilancio
così ristretto, che ha dovuto limitare le risorse a una serie di
settori da sempre ritenuti importantissimi dal Governo regionale e
che hanno garantito ai cittadini uno stile di vita virtuoso, ma
necessario a chi deve fare i conti con le difficoltà della vita in
montagna, ambiente difficile che ha messo in difficoltà il nostro
popolo.
Un bilancio regionale che vede privata la nostra Regione di
fondi importantissimi, ingiustamente trattenuti da uno Stato che
diventa di giorno in giorno sempre più accentratore e deciso nel
voler dare un taglio netto alle realtà regionali, in particolar
modo a quelle a cui fu concesso dalla stessa Assemblea costituente,
che stipulò la Costituzione italiana, un'autonomia governativa e
finanziaria, uno Stato che non tiene minimamente conto neppure del
Titolo IV dello Statuto speciale della Valle d'Aosta, dove
l'Assemblea concesse alla Regione la zona franca. E ora la nostra
Regione è diventata, assieme con il Trentino Alto Adige, soltanto
un salvadanaio da rompere quando c'è bisogno di fare
cash
,
non considerando che queste Regioni gestiscono competenze che in
altre Regioni vengono finanziate dallo Stato. La nostra autonomia è
così svuotata del suo vero significato e allora mi chiedo: cosa
dovremo ancora sopportare prima di alzare la testa e unire le forze
per combattere questo sistema?
Torniamo al bilancio regionale, indubbiamente dovremo sopportare
sacrifici non indifferenti, rinunciando a un sistema che ormai a
meno di colpi di scena difficilmente tornerà com'era prima. La
classe politica dovrà far capire alla popolazione che i tagli sono
stati obbligati, necessari, ma che si è voluto comunque mantenere
una serie di servizi che sono considerati indispensabili per la
crescita e lo sviluppo della nostra Valle. Una classe politica che
dovrà però avvicinarsi di più ai sacrifici della gente e porre
un'attenzione speciale prima di tutto al nostro popolo, soprattutto
per quanto riguarda le scelte strategiche che dovremo adottare nei
prossimi mesi. Dobbiamo dare priorità alle esigenze dei cittadini
valdostani, grazie ai quali, e non dobbiamo dimenticarlo mai, la
nostra Regione ha potuto risollevarsi dopo una guerra logorante,
che ha visto il nostro territorio distrutto e tanta gente
sacrificarsi per noi, per la causa valdostana. Dobbiamo essere
grati a questo nostro popolo e dimostrare di meritare la loro
fiducia. Alle imprese, che umilmente mi sento di rappresentare,
chiedo di non demoralizzarsi, ma di continuare a credere nei loro
progetti, con l'entusiasmo che contraddistingue ogni grande
imprenditore. Sicuramente non abbiamo mai visto un tasso di
disoccupazione così alto, né tanto meno visto così tanti giovani
senza lavoro, per questo dobbiamo condividere un percorso di
razionalizzazione della spesa che migliori la qualità dei servizi
erogati, scongiurando ulteriori pressioni fiscali su cittadini e
imprese. Il popolo valdostano è abituato a risollevarsi, lo ha
dimostrato più volte, soprattutto nel 2000, con la tremenda
alluvione che colpì il nostro territorio. Oggi fortunatamente
nessuna calamità naturale ci ha messo in ginocchio, ma questa crisi
e i continui tagli da parte del Governo di Roma, che non ci
permettono di pianificare un bilancio a lungo termine, stanno
uccidendo il nostro particolarismo, la nostra identità di popolo.
Servono uno scatto d'orgoglio e una collaborazione di tutti, per
riportare la Valle d'Aosta ai livelli che giustamente si
merita.
Presidente
- Grazie. Qualcun altro? La parola alla
Consigliera Morelli.
Morelli (ALPE)
- Merci Monsieur le Président.
Chers collègues, j'apprécie toujours les appels à la défense de
l'Autonomie, comme celui que à fait avec beaucoup de passion le
collègue Follien, mais en ce moment ces appels assument une
connotation plus rituelle que réelle, ça nous fait du bien de le
dire. Nous nous rassurons mutuellement, nous nous rappelons que
nous avons ces valeurs en partage, mais cela ne suffit pas, cela ne
suffit plus. Être autonome et autonomiste présuppose la capacité
d'élaborer des solutions originales, spéciales, innovatrices,
partagées. L'a très bien dit ce matin le collègue Fabbri. C'est en
administrant correctement notre région que nous défendons
l'Autonomie, c'est en démontrant d'avoir les comptes en ordre, que
nous défendons notre Autonomie et c'est en poursuivant une
politique qui ait comme seul objectif le bien être, la qualité de
la vie de nos concitoyens et la valorisation de notre
particularisme, que nous honorons les valeurs autonomistes. Les
énonciations de principe sont utiles, mais elles sont
insuffisantes.
Cela dit, chers collègues, comme vous tous j'ai suivi avec
beaucoup d'attention les rapports prononcés hier par le président
de la deuxième Commission, le collègue La Torre, par l'Assesseur
aux finances Perron, par le Président Rollandin et j'en ai tiré une
impression curieuse. D'un côté j'ai éprouvé une modeste
satisfaction par le fait de voir partagés et soutenus par le
collègue La Torre, en particulier, des arguments qui sont propres
aussi à notre mouvement. La participation populaire dans les
grandes décisions, la nécessité, écrit en lettre majuscules, que la
politique change de méthodes dans la substance et dans la forme.
Comment ne pas être d'accord? Et comment ne pas vouloir croire aux
biens fondés de cette affirmation? De l'autre coté la sensation que
la majorité soit en train de jouer, avec une certaine astuce, une
partie pour parvenir à une sorte de acquittement, de partage des
responsabilités, en utilisant le sens de responsabilité de chaque
Conseiller. Laquelle des deux sensations sera confirmée par ce
débat, pour le moment, il est prématuré de le dire. Je pense que je
le comprendrai au fur et à mesure que le débat procédera. Le
passage sur les élections prononcé par le Président Rollandin,
personnellement, je l'ai interprété comme un rappel à l'ordre, pour
les siens, pour la majorité, un avis, "faites bien attention, si la
cohésion n'est pas là, et bien il y aura des élections". Mais pour
ce Conseil arriver à des élections serait vraiment reconnaître la
faillite et la faillite, avant tout, de cette majorité.
Di certo questo bilancio è un bilancio spartano, come ha ben
detto il Presidente Rollandin, che è stato abilissimo ieri nello
sparigliare le carte. E per quanto mi riguarda, non userò toni
forti, noi politici amiamo talvolta in queste occasioni lanciare
degli slogan, anche per colpire un po' l'opinione pubblica, i
giornalisti che molto spesso si soffermano in particolare sugli
slogan. Credo però che quando i momenti sono difficili, come quelli
che stiamo vivendo, tutto si debba fare fuorché cercare l'effetto.
I toni devono essere misurati ma non piatti, le proposte devono
essere realistiche, ma non rassegnate. Condivido quanto ha detto la
collega Péaquin, è giusto riconoscere che il percorso di
avvicinamento alla discussione di questo bilancio anche in
Commissione è stato più interessante e partecipato del solito, da
parte delle parti sociali vi è stata una partecipazione maggiore e
anche la produzione di documenti, che sicuramente sono utili alla
discussione. Da parte di tutti è stato fatto lo sforzo di
affrontare i problemi nel merito e si sono dette delle verità. È
stata anche lanciata qualche provocazione, attaccando giustamente
la politica, la maggioranza e la minoranza, nessuno deve sottrarsi,
i cittadini si aspettano dalla politica un impegno, una sobrietà e
una serietà che sia all'altezza dei tempi. Ho ascoltato con
attenzione il passaggio del collega Lanièce, questa mattina,
riguardo all'inchiesta sui contributi ai gruppi consiliari e ognuno
di noi, Consiglieri coinvolti, avrà i tempi, i modi, le sedi per
far valere le proprie ragioni.
Per quanto ci riguarda, come gruppo di ALPE, credo che non
possiamo che ribadire quanto abbiamo già detto in questa sede sin
da subito, di non aver mai utilizzato i fondi destinati ai gruppi
consiliari per delle spese personali, ma unicamente per finalità
istituzionali e politiche. Ognuno di noi, quindi, tirerà le proprie
conclusioni, ma intanto in questo bilancio di ciò che dovrebbe
essere un po' il simbolo della ricerca della sobrietà, mi riferisco
alla riduzione dei costi della democrazia, non vi è traccia. Non
siamo dei populisti, riteniamo di svolgere il nostro compito con
impegno, nessuno ama ridursi lo stipendio, ma uno sforzo in tal
senso è improcrastinabile, tutti siamo consapevoli che non è
facendo demagogia che si danno le risposte ai cittadini, ma oggi
dovremo intervenire sui costi della politica. E, poi, sarà
necessario fare uno sforzo di chiarezza, per spiegare le ragioni
dei tagli drammatici e dell'impoverimento di una regione che per
tre decenni, dal 1981, ci aveva abituati alla floridezza. E bisogna
fare uno sforzo per illustrare, per far capire quali possono essere
le manovre di ripiego, le scelte nuove, alternative a cui ora
bisogna tendere per riuscire ad assolvere comunque bene al ruolo
amministrativo, nonostante le disponibilità finanziarie siano scese
sotto il miliardo di euro.
Un limite che fino a pochissimi anni fa si credeva invalicabile,
ma che fosse invalicabile lo credevamo veramente o abbiamo finto di
crederlo? Perché che il nostro bilancio fosse destinato a scendere
in modo esponenziale e inesorabile ce lo dicevano gli atti, era
scritto, ce lo diceva l'accordo Rollandin-Calderoli, il cui primo
punto a sfavore concerneva l'eliminazione della somma sostitutiva
dell'Iva da importazione che lo Stato versava nelle casse della
Regione dal 1993. Un'eliminazione fortunatamente progressiva, ma
comunque estremamente impattante e che proseguirà sino al 2017. Ce
lo dicevano i 23 milioni di spesa annua relativi al servizio
ferroviario, che facevano parte di quell'accordo, ce lo diceva la
totale incertezza dettata dalle varie manovre imposte dallo Stato
senza alcuna concertazione. Stato di incertezza che continua a
perdurare e questo è uno dei nodi principali che questo Governo
regionale non riesce a risolvere. Non vi è certezza di risorse, ha
detto ieri il Presidente Rollandin, ma vi è la certezza del Patto
di stabilità. A fronte di questa situazione, che non si è venuta a
creare improvvisamente, a fronte della diminuzione sistematica
delle risorse, del calo per certi versi anche programmato, che cosa
sarebbe stato sensatamente corretto, opportuno, fare?
Il Governo regionale avrebbe dovuto mettere in atto dei
correttivi, da tempo, avrebbe dovuto esserci una reazione che
andasse a rimettere in discussione l'impostazione del bilancio, la
spalmatura del bilancio, non dal punto di vista tecnico, ma
politico, definendo le priorità di servizi ai cittadini:
istruzione, sanità, sociale, ed è già stato detto da tanti colleghi
che mi hanno preceduto, non vanno toccati se non applicando la
lotta agli sprechi, perché bisogna evitare a tutti i costi che si
produca un clima di disgregazione sociale, che sarebbe devastante
per la nostra regione.
E, poi, si deve delineare una strategia di sviluppo, perché con
l'attribuzione piena del gettito delle imposte e la riduzione dei
trasferimenti, diventa imprescindibile una politica che favorisca
la crescita della ricchezza realmente prodotta sul territorio,
altrimenti si produce un circolo vizioso per il quale ci aspetta la
progressiva desertificazione economica e di conseguenza
amministrativa. Certo, definire una politica di sviluppo comporta
delle scelte, sicuramente non facili, coraggiose, scomode, che
vanno condivise, che rischiano di scontentare qualcuno, scelte che
per una pura logica elettoralistica finora non si è voluto fare.
Avete preferito rinviare finché è stato possibile e in questi anni
sostanzialmente si è continuato a riproporre lo stesso schema di
bilancio, la stessa visione, i tagli lineari con gli investimenti
riproposti uguali, ma miniaturizzati, come una serie di matriosche
che diventa sempre più piccola.
D'altra parte, nel 2013 c'erano le elezioni regionali, non si
poteva rischiare di perdere dei voti, dicendo la verità ai
cittadini sulla situazione finanziaria, sull'impossibilità di
mantenere un sistema vorace e ormai insostenibile. E, oggi, i tempi
sono cambiati e che
obtorto collo
tutti debbano ammetterlo è
stato confermato da un interessante articolo che è comparso sul
Peuple Valdôtain
qualche tempo fa, e poi certamente ce
l'hanno confermato le relazioni di ieri. La verità adesso è sotto
gli occhi di tutti, in tutta la sua crudezza, ma nonostante questo,
ancora, nei numeri del bilancio si sceglie di non scegliere. "Non
si evidenzia alcuna priorità dell'azione di governo e di
conseguenza i tagli sono di natura lineare", fanno notare
unitariamente i sindacati confederali, che felicito en passant per
il documento puntuale e sintetico che hanno prodotto quest'anno nel
quale si è voluto porre, in particolare, l'accento su alcune
criticità di cui ci auguriamo si vorrà tenere conto. Ne evochiamo
alcune per quanto riguarda la sanità.
Nell'arco di pochi decenni la nostra società è profondamente
cambiata, si registra un invecchiamento della popolazione con un
conseguente aumento delle malattie croniche. Parallelamente abbiamo
una sanità regionale ancora fortemente incentrata sull'ospedale. Un
sistema sanitario che deve essere riorganizzato in funzione del
territorio perché possa essere più vicino ai cittadini, per meglio
rispondere alle domande dei cittadini, anche in funzione della
morfologia del nostro territorio e bisogna fare sì che la spesa
diminuisca senza ridurre i servizi. Bisogna contrastare
l'inappropriatezza e la sovrabbondanza degli esami diagnostici,
ridurre la degenza ospedaliera che ci vede tra le regioni peggiori
nel confronto con le altre regioni italiane, nonostante la
certificata minor complessità delle casistiche trattate. Quali le
cause? Beh, ricordo che questi erano gli obiettivi principali del
piano sociosanitario ancora vigente, di un piano che è stato votato
nel 2009 e che ancora non vede la sua applicazione. Tra l'altro,
voglio ricordare che la legge regionale 5 del 2000 prevede che
contestualmente alla presentazione del bilancio di previsione, la
Giunta regionale presenti al Consiglio regionale quali obiettivi
del piano sociosanitario vanno considerati prioritari nella
successiva programmazione sanitaria regionale. L'anno scorso,
questa cosa non era stata fatta e rimaniamo in attesa che la Giunta
lo faccia quest'anno perché veramente vorremmo capire come si pensa
di procedere nella riorganizzazione della Sanità. Si dice che
bisogna contenere gli accessi inappropriati al pronto soccorso.
In che modo? Andando a potenziare i servizi sul territorio,
fornendo una soluzione ai problemi dei cittadini che sia la più
vicina e la più facile da raggiungere per loro, non adottando
azioni punitive nei loro confronti come fa il comma dell'articolo
19 che istituisce un ticket per gli accessi, che affida alla Giunta
l'istituzione di un ticket per contenere gli accessi inappropriati
al pronto soccorso. Credo che per contenere gli accessi
inappropriati al pronto soccorso, bisogna fornire alternative
valide ai cittadini. Sicuramente il lavoro di riorganizzazione
della sanità è immane, ma va fatto a cominciare dalla
riorganizzazione delle strutture ospedaliere, cercando di
prescindere dalle persone, cercando di avere uno sguardo al di
sopra delle situazioni personali. Sono rimasta particolarmente
colpita quando in Commissione la dirigenza USL ci ha comunicato che
il risparmio della modifica dell'atto aziendale che va a rivedere
le strutture ospedaliere sarà di 80 mila euro. In Commissione ci
hanno detto 80 mila euro quando l'Assessore, a mia precisa domanda,
ha risposto 4-5 milioni. Credo che i commissari della quinta
possano confermare che la risposta della dirigenza USL è stata: la
modifica dell'atto aziendale, questa modifica dell'atto aziendale,
produrrà un risparmio di 80 mila euro. I colleghi di Commissione mi
confermano che non avevo capito male. Probabilmente dovrà seguire
un'ulteriore modifica dell'atto aziendale, Assessore, e comunque
lei avrà l'opportunità di replicare a questa affermazione. Tutto
questo per dire che di fronte a queste sfide che bene sono state
ricordate già dai colleghi che mi hanno preceduta, in particolare
dal nostro capogruppo Chatrian, qual è l'atteggiamento di ALPE? È
un atteggiamento di proposta. Non ci limitiamo alla critica,
cerchiamo di andare oltre e in momenti come questo sicuramente
tutti devono fare la loro parte. Siamo però in attesa di vedere
concretizzate nei fatti le aperture che sono state annunciate
ieri.
In conclusione, farò ancora soltanto un breve passaggio su un
settore che è di vitale importanza per la nostra regione, già lo ha
fatto il collega Chatrian, ma mi preme riproporlo, ed è il turismo.
Il turismo per il quale è necessario un sostegno maggiore perché il
settore può produrre ricadute benefiche su altri settori, penso
all'agricoltura, all'artigianato e noi riproporremo con un ordine
del giorno un argomento che già abbiamo sollevato e che riguarda la
promozione e la commercializzazione del prodotto turistico
valdostano, attraverso l'istituzione e la creazione di una
struttura unica di promozione che vada a superare la mancanza di
coordinamento che adesso esiste, che vada a ovviare ai problemi,
agli sprechi che esistono ancora nella nostra situazione,
semplicemente prendendo ispirazione da realtà che stanno
affrontando il momento di crisi meglio di noi. Credo che su questo
condivido quanto ha detto la collega Péaquin. Sono convinta che la
nostra comunità abbia la forza, la volontà, la determinazione per
saper reagire anche a questo momento di difficoltà. Certamente da
parte del Consiglio regionale, da parte di tutti noi, ci dovrà
essere un atteggiamento esemplare. Grazie.
Président -
La parole au Conseiller Grosjean.
Grosjean (UVP
) - Merci Monsieur le Président.
Credo che due parole sull'agricoltura vadano dette, un po' è già
stato accennato, sicuramente i numeri del bilancio sono già stati
decantati più volte quindi non ritornerò a parlare di numeri. La
cosa che più mi preoccupa quando parliamo di bilancio è il fatto di
vedere che non c'è nulla di nuovo nel settore agricolo. E nulla di
nuovo nel senso di programmazione, perché un conto è tagliare, ma
come in tutte le aziende, come in tutte le attività, quando si fa
il bilancio non si fa semplicemente il conto delle entrate e delle
uscite e di quello che rimane, ma si dovrebbe cercare di fare una
riflessione su cosa va messo in campo per cercare di rilanciare un
settore, che sta in questo momento soffrendo per un cambio
repentino di sistema.
Aziende che sono partite da poco, che sono nate da poco, aziende
anche affermate che erano abituate per anni a lavorare in un certo
sistema, adesso, e qui non vorrei dire giusto o sbagliato, non è il
mio obiettivo in questo momento, si ritrovano a dover fare i conti
con un sistema completamente diverso. Quindi la cosa che serve,
Assessore, è di rimettere in marcia quelli che definisco i tecnici
dei vari settori, per rilanciare il settore che tra l'altro da solo
non può camminare, ma deve essere integrato con lo sviluppo
turistico, con lo sviluppo ambientale, quindi chiaramente queste
sono attività che non possono essere demandate esclusivamente agli
agricoltori. Ci vuole una forza, quindi, una volontà comune dei
vari assessorati, del sistema Valle d'Aosta, di tutto quel sistema
incomprimibile che ci costa il 90 per cento del bilancio che deve
cominciare a rilanciare delle proposte per poter proseguire. Sono
sicuro che una regione che ha la qualità della Valle d'Aosta, con
il clima, con i prodotti, col carattere anche del mondo rurale,
delle persone che lavorano giorno e notte, la possibilità di
farcela c'è sicuramente e quindi io non è che dico che
l'agricoltura è finita perché non ci sono più i contributi, dico
che va rilanciata con delle idee nuove.
Faccio un esempio del settore viticolo. Ho vissuto tutta la
nascita e il rilancio del settore viticolo, nel '69-'70, direi nel
'72, quando sono entrato nell'Assessorato dell'agricoltura,
l'assistenza tecnica era appena stata abbozzata, si iniziava, forse
l'ho già detto una volta, e la politica assolutamente non credeva
alla possibilità di sviluppare la viticoltura, eravamo due o tre
pazzi che ci credevamo, ma la politica in quel momento non ci
credeva. Si è creato un grosso movimento con il comitato tecnico
formato dal comitato di coordinamento con i tecnici
dell'Assessorato. Presidente si ricorderà quando lei era Assessore
dell'agricoltura negli anni '80, o giù di lì, '78, adesso non mi
ricordo esattamente, le grosse discussioni che venivano fatte, e da
lì il sistema è ripartito. Oggi, come oggi, quindi, credo che
l'agricoltura abbia bisogno nel suo insieme di ripartire, di
riorganizzare una cosa di questo genere. Ribadisco, quindi, bisogna
rimettere in marcia i tecnici, non solo il tecnico che ti guarda la
pratica, che ti controlla dal punto burocratico, se hai fatto la
domanda corretta o non corretta, se hai tutti i documenti in
regola, ma il tecnico nel vero senso della parola. E i problemi
reali purtroppo, quelli che vanno affrontati in modo concreto li
conosciamo, ne elencherò solo alcuni.
Per esempio il primo, le strutture produttive regionali. Ne
avevamo già discusso in diverse occasioni, adesso a quanto ho
intuito il tutto è stato passato a Vallée d'Aoste Structure,
purtroppo abbiamo anche già visto le prime vittime, gli allevatori
di Cogne hanno chiuso la latteria. Beh erano solo quattro o cinque,
poi erano su a Cogne, quindi un po' più, un po' meno, faranno
altro. Non mi sembra che sia una soluzione che possa essere
considerata. Ho informazioni che altre strutture sono sulla stessa
linea, non vorrei che chiudano altre strutture con ripercussioni
ancora più importanti.
L'altro punto fondamentale è la questione consorzi di
miglioramento fondiario. I consorzi di miglioramento fondiario non
interessano solo gli agricoltori tout court, ma interessano
l'ambiente, il mantenimento del territorio e non possiamo caricare
spese di gestione solamente su chi ancora coltiva, perché poi alla
fine chi paga le spese di gestione dei consorzi, se non viene
aiutato dalla Regione, sono gli agricoltori veri e propri, non sono
i proprietari dei fondi, perché si rifanno con l'affitto sui
conduttori dei terreni, quindi i costi di mantenimento
dell'ambiente vanno a finire sugli agricoltori, che oltre a dover
mantenere l'ambiente devono anche pagare. Beh, per quanto riguarda
i riordini, sicuramente ne riparleremo con un emendamento, qui
bisognerebbe rivedere anche la legge del 2012, per dare veramente
una nuova visione a questo mondo, che da venticinque anni vive in
una penombra. Sono stati fatti tanti lavori, nessuno finito, è ora
di cambiare anche qui. Non ci sono più i grandi soldi, i grandi
capitali per fare grandi interventi, bisogna rivedere tutti i
concetti, probabilmente ritornare a immaginare i riordini e le
riorganizzazioni fondiarie più legate ai privati, magari in
collaborazione con i consorzi, ma non possiamo più immaginare di
dare tutto questo peso ai consorzi, per non avere poi dall'altra
parte la possibilità di finanziarli.
L'altra cosa che ci hanno ribadito durante l'audizione per
esempio di AREA, in III Commissione, si parlava del problema del
PSR, nei pagamenti soprattutto, ma anche per altre questioni,
soprattutto per una questione di autonomia, sono i rapporti con
Roma. Ormai ci stiamo abituando un po' troppo a subire e ad
accettare tutto ciò che Roma ci propone. I tecnici delle
organizzazioni sindacali hanno ribadito l'esigenza del rapporto
politico con Roma, non basta che vada giù il direttore di AGEA a
parlare con i tecnici, ci vuole la parte politica, così come per il
settore viticolo, per la problematica dei diritti di reimpianto nel
settore viticolo. Lei Assessore sa benissimo che dall'anno prossimo
non ci sarà più il blocco dei reimpianti, ma ci sarà la possibilità
di sviluppo di una superficie dell'1 per cento, noi avremo la
possibilità di piantare quattro ettari all'anno, quindi vuol dire
bloccare o ridurre del 50-60 per cento quello che si faceva fino ad
adesso.
Non è una legge che arriva così ed è inaccettabile, qui è una
decisione che è stata presa a livello di Roma, la direttiva è
comunitaria, a livello ministeriale sono state fatte delle scelte,
contrattare con i colleghi Assessori del resto d'Italia un 1 o 2
per cento in più per il reimpianto in Valle d'Aosta, secondo me era
una cosa fattibile, cosa che si faceva. Mi ricordo benissimo negli
anni in cui lavoravo in Assessorato, a Roma si facevano anche
queste cose, si facevano delle trattative, i diritti di reimpianto
li abbiamo sempre contrattati con le altre Regioni. Anche qui,
quindi, un po' più di attenzione.
Ci sono poi delle situazioni molto particolari, che qui
interessano l'agricoltura, il turismo, l'ambiente tutto: il
recupero delle zone storiche soprattutto dei muretti a secco delle
zone a vocazione turistica o a vocazione viticola, dove nel 1836 il
Gatta descriveva i vini liquore, che a livello nazionale i nostri
vini prodotti sui terrazzamenti erano considerati dei liquori,
stanno andando in abbandono e non vedo alcuna iniziativa per
cercare di recuperare e di creare dei posti di lavoro, in questa
situazione, noi qualche idea ce l'avremmo. Tutto il discorso
dell'Institut Agricole, Institut che funziona benissimo, grandi
idee, grande professionalità, grande, come potremmo dire,
soddisfazione per tutto quello che fa, ma concretamente noi avremmo
bisogno di qualcosa di più. Qui bisogna rimettere in marcia i
comitati tecnici in modo da poter chiedere che visione abbiamo
dell'agricoltura del domani. Perché vede, per poter fare dei
programmi bisogna anche essere un po' visionari, siamo convinti che
bisogna continuare a fare questo tipo di agricoltura che facciamo o
dobbiamo immaginare a cosa potrà essere il mercato, a cosa potrà
essere la richiesta dei clienti del domani? Forse un pensiero a
tecniche di coltivazione più eco compatibili, forse la biodinamica,
la biologia, e le conoscenze scientifiche delle micoride, dei
consorzi macrobiotici che adesso abbiamo e che forse prima non
avevamo, andrebbero trasferite in modo un po' più chiaro agli
agricoltori, invece abbiamo visto ancora, Assessore, se lo ricorda,
in un convegno all'Institut Agricole, ne ho parlato anche con
un'interpellanza, a limitarci a dire che imporremo il trattamento
obbligatorio.
La burocrazia, ahimè questa l'hanno evocata un po' tutti,
capisco che non si può eliminare completamente, perché se togliamo
la burocrazia, abbiamo già tolto i soldi all'Assessorato, se gli
togliamo anche la burocrazia che cosa ne facciamo di questi
dipendenti. Facciamoli diventare burocrati a favore
dell'agricoltore, dell'utente, che siano loro a portare avanti le
istanze, le problematiche del settore, che diventino produttivi in
un certo modo, servono informazioni più precise. Abbiamo parlato di
fondi BEI, della Comunità Europea, di centinaia di milioni di euro,
non si sa chi ne ha diritto, per quale attività, per che cosa, se
l'agricoltore o no. Servirebbero delle indicazioni precise.
Concludo dicendo che se non ci diamo degli obiettivi a lungo
termine e ci limitiamo a fare il bilancio di anno in anno, saremo
sempre qui a tagliare, a rimpinguare un settore piuttosto che un
altro, ma se non ci diamo degli obiettivi a lungo termine non
possiamo sicuramente immaginare uno sviluppo integrato, che dia un
futuro, che dia delle certezze ai nostri giovani. Se guardiamo
intorno, senza andare tanto lontano, ci sono delle situazioni in
cui l'agricoltura è stata integrata con il turismo, con l'ambiente
e le cose stanno andando in un modo, mi sembra, molto più positivo.
Vediamo, quindi, di andare in questa direzione. Mi ha fatto molo
piacere l'apertura del Presidente ieri perché mi sembra che sia
iniziata veramente la volontà di poter non solo essere qui a
controbattere uno contro l'altro, ma magari di riuscire a
programmare qualcosa che serve veramente per il futuro della Valle
d'Aosta.
Président
- Merci Conseiller Grosjean. La parole au
Conseiller Restano.
Restano (UV)
- Grazie Presidente.
Gentili colleghi, le considerazioni che ognuno di noi illustra
in questa sala...oltre a tener conto degli interventi che via via i
colleghi rappresentano al Consiglio e che sicuramente sono figli
del proprio bagaglio formativo, culturale, di esperienza
professionale o delle proprie sensibilità...oggi hanno risentito,
giustamente, del particolare momento storico che stiamo vivendo
segnato da una forte crisi politica e da un altrettanto forte crisi
finanziaria dello Stato che, ahimè, non ha risparmiato la nostra
regione sia dal punto di vista politico sia soprattutto dal punto
di vista finanziario.
E proprio da quest'ultimo aspetto dobbiamo in prima analisi
farci carico. Le disponibilità delle risorse per il 2015 ammontano
a 973 milioni, a fronte del miliardo e 77 milioni dell'anno
precedente. Si tratta di una diminuzione del 9,65 percento. Il
Bilancio 2015 evidenzia una disponibilità per la spesa corrente di
872 milioni, a fronte di quella del 2014 che pareggiava sulla cifra
di 912 milioni; una diminuzione del 4,38 percento. Per le spese di
investimento c'è una disponibilità di 101 milioni, a fronte dei 165
previsti dall'anno precedente: una diminuzione qui molto
significativa del 38 percento circa.
L'avere solamente l'11 percento del bilancio destinato alle
spese d'investimento ci permette di percepire tutta la drammaticità
del momento. Rispetto all'anno precedente, un calo del 4,28
percento si tratta di un dato significativo che evidenzia con
grande chiarezza la gravità del momento che stiamo vivendo e ci
traccia con altrettanta chiarezza quale sia il percorso da
intraprendere per migliorare la situazione. Dobbiamo ridurre la
spesa corrente e a tale proposito vi sono, e vi saranno, delle
iniziative in merito. Potrebbero, forse, non esser sufficienti.
Necessitiamo di un piano di ristrutturazione della macchina
amministrativa regionale, a medio e a lungo termine; che
salvaguardi però i singoli dipendenti e le loro famiglie, ma nel
contempo preveda di raggiungere l'obiettivo principale e cioè il
contenimento della spesa corrente, come già detto, così potremo
trovare un po' di risorse da destinare al comparto edile, come da
più parti ci viene richiesto. Dobbiamo cercare di arginare
quest'emorragia di risorse, impostando dei rapporti diversi con il
governo romano. Percorsi già avviati, ma che possono essere più
incisivi solamente se la nostra Regione saprà presentarsi, agli
interlocutori del momento, politicamente unita e compatta. A tale
proposito, convengo con il Presidente, e con altri colleghi che mi
hanno preceduto negli interventi, nell'indicare quale percorso
possibile per il futuro quello di nuovi accordi, nuove intese e
obiettivi programmatici modificati, in linea con l'attuale
situazione socioeconomica e con l'obiettivo principale di
rinforzare il progetto politico autonomista.
Ho sentito chiedere un cambiamento di metodi e anche della
disponibilità a discutere: concordo con tutto questo. Mi sembra,
per certi versi, di essere tornato alla primavera del 2014. Ieri e
oggi si è parlato nuovamente di elezioni, che per quanto mi
riguarda dimostrerebbero sicuramente il fallimento della nostra
classe politica e l'incapacità dei movimenti e partiti politici di
proporre soluzioni serie, valide e credibili. Ho detto
movimenti
per primi, a ragion veduta. Perché le elezioni
dimostrerebbero alla popolazione valdostana l'incapacità dei
movimenti di maggioranza, per primi, e di quelli di minoranza a
seguire, di leggere in chiave politica una situazione in grande e
continua evoluzione, dando così ragione a chi, a livello nazionale,
pone un accento critico sul ruolo dei partiti e dei movimenti
autonomisti per arrivare alla fine alla gestione delle Regioni a
Statuto Speciale. A tale proposito, credo che, in caso di elezione,
il risultato elettorale non cambierebbe l'attuale precarietà della
situazione politica e quindi non si riuscirebbe a uscire
definitivamente dall'
impasse.
Il grande cambiamento passa
attraverso la volontà dei movimenti autonomisti a confrontarsi, a
presentare e proporre eventuali soluzioni alla crisi: soluzioni
chiare e condivise. Se i movimenti falliranno in questo tentativo i
valdostani dovranno prenderne atto e, come si suol dire, il boccino
passerà direttamente nelle mani dei 35 Consiglieri; che con grande
atto di responsabilità dovranno farsi carico delle situazioni e, se
ne saranno capaci, proporre scelte serie, coraggiose e credibili.
Personalmente credo nel ruolo dei nostri movimenti. Credo che ce la
faremo, ma sono consapevole dell'incarico che ho ricevuto dagli
elettori e non intendo disattenderlo.
Entrando nel merito del bilancio, il Presidente ha spiegato ieri
che si tratta di...
un bilancio di transizione, prospettico e
realistico, in attesa di evoluzioni
. Condivido in pieno queste
affermazioni, che però in futuro devono essere seguite da azioni
politiche dirette, come ho già detto in precedenza. Come già fatto
lo scorso anno, nel mio intervento mi soffermerò principalmente
sull'articolo della legge finanziaria che ha per titolo
Finanziamento della spesa sanitaria regionale di parte corrente
per investimenti
, appunto l'articolo 19.
Per l'esercizio 2015 l'importo della spesa sanitaria corrente,
finanziamento dei
LEA
(livelli essenziali di assistenza) e
finanziamento aggiuntivo corrente per i
LEA,
ammonta a
243.810.000 euro, a fronte dei 254/305 previsti per il 2014.
Disponiamo quindi di 10.495.000 euro in meno rispetto all'anno
precedente; si tratta di una diminuzione del 4,12 percento. La
crisi, quindi, non ha risparmiato la nostra sanità. Si parla, in
effetti, di un taglio, alla luce del nuovo atto aziendale e quindi
della riorganizzazione in atto presso l'Azienda
USL
che potrebbe permettere di reggere l'impatto senza alterare
la qualità dei servizi. Ricordo ai colleghi che la programmazione
in sanità non ha tempi di risparmio brevi e che le economie sono
già state avviate nel corso del 2014, prima della presentazione
dell'atto aziendale. Rammento che la sanità valdostana offre agli
utenti...o pazienti come li vogliamo chiamare, un numero di servizi
decisamente superiori a quello che il numero degli abitanti in
Valle ci permetterebbe di avere. Il Patto per la salute prevede che
per un numero di abitanti pari a 150.000 persone sia previsto
solamente un ospedale di fascia A, con un numero di reparti
ridottissimo: chirurgia, medicina, ortopedia e pochi altri servizi.
L'essere riusciti, come Regione a Statuto Speciale, ad andare in
deroga al Patto per la salute è stato un grande risultato in favore
dei valdostani. Tale risultato comporta però la necessità di
disporre, in sanità, di maggiori risorse rispetto a quelle previste
dallo Stato. La Giunta investe in sanità, infatti, 23 milioni in
più rispetto ai 220 milioni previsti; questo a dimostrazione della
sensibilità di questo Governo regionale in favore della popolazione
valdostana sul tema della salute. Disponiamo, quindi, di una sanità
a oggi completa, ma anche molto costosa ed efficiente. Affermazione
confermata dalle ultime analisi dei risultati: siamo tra i primi in
Italia per qualità e servizi. Il progetto riorganizzativo, a mio
modo di vedere, dovrà prevedere il mantenimento dei servizi senza
tagliare i dipendenti. Sono consapevole che quanto appena auspicato
non si può raggiungere in breve tempo. In effetti l'Azienda USL
è da oltre 6 mesi che lavora sul lato aziendale, che prevede
la riorganizzazione del nostro sistema sanitario, tenendo conto di
quanto ho detto in precedenza. A tale proposito, come già da me
affermato lo scorso anno, in sede di discussione di bilancio,
rammento che per ogni riorganizzazione, razionalizzazione o
ottimizzazione di un sistema complesso come quello sanitario, è
determinante il contributo di tutti gli operatori del settore; che
dovranno accettare di mettersi in gioco anche cambiando abitudini
di lavoro, accettando eventuali riqualificazioni, aggiornamenti, e
dando la disponibilità al lavoro in équipe e al sacrificio.
A tale proposito l'atto aziendale, che vorrei
significare...personalmente vedo come un documento in continua
progressiva e costante evoluzione dovuta al mutare delle esigenze
degli utenti e della disponibilità finanziaria...dicevo, il nuovo
atto aziendale ha operato molti e ampi cambiamenti. Sono stati
aboliti 4 dipartimenti, 7 strutture complesse, 4 strutture
semplici. Esso produrrà nell'immediato dei risparmi diretti ma,
soprattutto, vi saranno degli effetti indiretti in termini di
risparmi sia nel medio periodo sia nel lungo periodo e in termini
di recupero di professionalità e migliore impiego del personale. Ho
accolto con favore l'introduzione dei metodi tesi a pesare e quindi
misurare l'operato delle strutture aziendali. Per comprendere, in
sostanza, se si tratta di servizi utili o meno all'utenza e se i
dirigenti ricoprono il ruolo a loro assegnato con la dovuta
diligenza e competenza raggiungendo gli obiettivi previsti.
Iniziativa tesa a eliminare gli sprechi e a valorizzare le risorse
umane.
Recentemente, dopo mesi di trattative, è stato raggiunto un
accordo che oserei definire storico, richiamato al punto 8
dell'articolo 19 della legge in discussione oggi, che prevede che
le risorse aggiuntive regionali ricomprese nel finanziamento di cui
al comma 2 dello stesso articolo, destinate al finanziamento del
trattamento accessorio del personale dipendente dell'Azienda
USL
,
viene determinato in 1.800.000 euro, diviso in due
fondi di pari entità destinati al personale di comparto ed alla
dirigenza. Un segnale di attenzione da parte dell'Amministrazione
verso i dipendenti e dall'altra parte un segnale di collaborazione
tra dipendenti del comparto e della dirigenza e i sindacati. In
precedenza tale fondo era ripartito definendone il 65 percento alla
dirigenza e il 35 al comparto.
Ritengo che la riorganizzazione della sanità debba
obbligatoriamente passare anche attraverso la riorganizzazione del
territorio e dei servizi sullo stesso erogati. Si è cercato,
infatti, di dare un nuovo impulso all'area territoriale nel suo
complesso, inserendovi professionalità con particolare esperienza e
si cercherà di ampliare il servizio offerto dai medici di Medicina
generale, anche attraverso un confronto con l'Ordine dei medici. Si
dovranno valorizzare i presidi sanitari di Donnas e Morgex, creando
realtà di assistenza sulle 12 ore, cercando di agevolare
l'associazionismo tra medici che coinvolgano anche specialisti,
pediatri e le professioni sanitarie che rivestono un ruolo sempre
più importante nella sanità nazionale e valdostana. Atti che
potranno così combattere gli accessi impropri in pronto
soccorso.
Ci vuole però un'azione sinergica, che passa anche attraverso
l'applicazione di nuovi ticket aggiuntivi come avviene anche in
altre regioni. Come già evidenziato in sede di Commissione, è stato
riaperto il dialogo con la sanità piemontese attraverso incontri
specifici che in futuro dovranno tendere ad aumentare le
collaborazioni, incentivando la mobilità attiva nella
consapevolezza che il vicino canavese, a seguito della
ristrutturazione della sanità in corso nella regione Piemonte,
risulta al momento privo di diversi servizi. Il raggiungimento di
questo obiettivo ci permetterebbe, considerato l'aumento della
casistica, da un lato di migliorare la qualità dei servizi offerti
ai valdostani e dall'altro di aumentare le entrate; rendendo più
sostenibile il nostro sistema.
Per quanto riguarda la parte dell'istruzione, e quindi il
sistema scolastico, devo rilevare che il bilancio prevede una
diminuzione del solo 1 percento, quindi il sistema si può dire che
sta reggendo. Voglio sottolineare e tranquillizzare i colleghi a
riguardo dell'insegnamento dell'inglese nella scuola primaria.
Vengo da un paese di montagna dove è stato introdotto questo tipo
di insegnamento e ritengo che il progetto
École VdA,
di cui
abbiamo recentemente parlato in Commissione, sia importante sia per
il potenziamento della lingua francese sia per l'inserimento della
lingua inglese e non sia un progetto esclusivo e per pochi, ma
possa riguardare l'intera popolazione scolastica valdostana.
Per quanto riguarda
les adaptations
, dagli anni '90 si è
deciso adesso di metterci mano; ragionando sul sistema nella sua
globalità, per tutti i gradi di istruzione, per rendere tali
adaptations
armoniche e consequenziali. Vorrei ancora fare
un inciso per quanto riguarda le borse di studio. Abbiamo la
disponibilità dell'Assessore a confrontarsi sul tema e sulle
proposte che lo scorso anno ci sono state avanzate dagli
studenti.
Ritengo, in ultimo, aprire una parentesi per quanto riguarda il
tema dello sport. Considerato che provengo da quel mondo, voglio
significare a questa Assemblea che lo sport non deve essere inteso
come un divertimento per i giovani e i meno giovani, ma dev'essere
osservato e seguito per il ruolo che realmente svolge: funzione
sociale, capacità di aggregare e impegnare i giovani nel loro tempo
libero, che generalmente è foriero di comportamenti più disparati,
avviamento a corretti stili di vita - che sono alla base della
prevenzione primaria in sanità e quindi di un eventuale risparmio
nella spesa per sostenere i LEA -
,
formazione dei giovani
educandoli alla capacità di accettare il risultato e di assumersene
le responsabilità, formazione e avviamento alle professioni della
montagna - guide alpine, maestri di sci e quant'altro - che sono
tra gli attori dell'offerta turistica estiva e invernale della
nostra regione.
Ritengo, pertanto, che ogni risorsa che il bilancio saprà
destinare allo sport e all'organizzazione di eventi a caratura
nazionale e internazionale è da considerarsi destinata
all'investimento sul nostro futuro, su quello dei nostri giovani,
delle professioni turistiche e della montagna. Grazie.
Si dà atto che dalle ore 17,33 la presidenza è assunta dal
Vicepresidente Rosset.
Rosset (Presidente)
- Grazie collega Restano. Ci sono
altri colleghi che chiedono la parola? Siamo sempre in discussione
generale. Ha chiesto la parola il Consigliere Gerandin, ne ha la
facoltà.
Gerandin (UVP)
- Merci Président.
Noi che siamo ancora un po' della vecchia amministrazione quando
parliamo di bilancio siamo ancora convinti...lo abbiamo sempre
vissuto come uno strumento di programmazione e sviluppo. Sono
alcuni anni, ormai, purtroppo, che non è più così. E questo
strumento che doveva permettere ai cittadini di avere una
prospettiva futura, a volte magari anche di sognare quello che
poteva essere uno sviluppo, una realtà diversa per quello che
riguarda il futuro, da alcuni anni purtroppo non è più così. A
livello nazionale addirittura non la chiamano neanche più strumento
di programmazione e sviluppo, lo chiamano legge di stabilità, nel
senso che probabilmente siamo veramente ridotti a cercare di non
fare ulteriori danni, cioè stabilizzare quello che è il pregresso
ove è possibile, là dove le prospettive di programmazione e di
sviluppo sono veramente ridotte ai minimi termini. I contenuti a
livello nazionale a volte sono lontani anche da quelle che sono le
esigenze dei cittadini, sono ridotti il più delle volte ad annunci,
slogan in cui, a volte, a margine ci sono accordi politici di
facciata per mantenere un minimo di credibilità alla politica.
Senza poi dire quella che è la realtà dei fatti, la coerenza, non
sono così importanti, per cui si può continuare o si cerca di
illudere i cittadini con una ripresa inesistente e con occupazione,
una crescita che di fatto non esiste.
Questa è l'amara realtà con cui anche la Valle d'Aosta deve
confrontarsi in questi tempi. Bene, noi in Valle vorremmo
continuare a immaginare un bilancio quale strumento di
programmazione e sviluppo. Noi crediamo che il Patto di stabilità,
l'incidere dello Stato sulla reale disponibilità delle nostre
risorse finanziarie non possano essere un alibi. Siamo anche
convinti che ci siano margini per rilanciare l'azione
amministrativa con un cambiamento reale nei fatti e nelle idee. Non
condividiamo il tono di rassegnazione con cui la maggioranza
illustra questo bilancio. Non ci piace neanche quella maggioranza
che si limita a elencare la distribuzione delle poche risorse
disponibili, peraltro con tagli dolorosi per famiglie, sociale,
sanità, imprese, commercio e agricoltura.
Noi crediamo, allora, che a saldi invariati si possa fare un
bilancio che abbia una parte consistente, comunque che guardi con
un occhio particolare allo sviluppo. Assumono un particolare valore
le dichiarazioni del Presidente sulla necessità di approvare un
bilancio realistico aperto su tematiche per noi fondamentali, lo
ripeto, quali sviluppo e lavoro. Si deve cambiare, ora, una vecchia
impostazione che di fatto deve fare i conti con le risorse
dimezzate. Dico questo perché mantenere la vecchia impostazione
significa forse in questo momento così difficile avere un bilancio
senza prospettive. Penso che qualche cosa di importante sia passato
in questi ultimi tempi da quando la giunta regionale ha presentato
questo bilancio per la prima volta in commissione e poi alle
associazioni di categoria dei sindacati.
Qualcosa di importante è successo perché mai come in questa
occasione si è vista una presa di posizione, diciamo, unanime di
preoccupazione, ma non solo, da parte delle associazioni di
categoria dei sindacati e in taluni casi rasentava la
rassegnazione. Si è parlato di carenza di progettualità, di idee,
di azioni di governo senza alcuna priorità. Se lo leggiamo sotto
questo aspetto è una bocciatura, una bocciatura senza attenuanti.
Voglio però provare a raccogliere l'invito che ha fatto il
Consigliere La Torre che diceva di non fermarsi a un'analisi su
com'era bello e di chi è la colpa. Se c'è questa disponibilità
chiediamo parimenti la disponibilità a riconsiderare scelte e
accordi pregressi, a condividere un programma di sviluppo
nell'interesse non della politica, ma dei valdostani. Noi alcune
idee in merito ce le abbiamo. Sono parte integrante dei nostri
emendamenti, vogliamo discuterne nei contenuti tutti assieme.
Non accetteremo tatticismo politico, vale a dire emendamenti
respinti per parere contrario dei dirigenti sulla mancata copertura
finanziaria. Siamo disposti a correzioni sulla forma, non nella
sostanza. Anche per quelli che prevedono disimpegni contabili,
magari temporanei e in attesa di tempi migliori. Se c'è volontà di
cambiamento e di dialogo che avvenga in quest'aula, sarà molto più
chiaro, credibile e apprezzato dai cittadini. Altrimenti rimarranno
solo belle parole di una classe politica poco credibile.
Non entrerò sulla destinazione delle risorse specifiche
disponibili nel bilancio, però alcune considerazioni di carattere
particolare su tematiche che ritengo importanti vorrei provare a
esternarle. Per quello che riguarda la parte entrata è indubbio che
è fortemente condizionata dalle decisioni dello Stato. Fortemente
condizionata perché avendo noi i dieci decimi dei tributi propri,
le manovre che da altre parti lo Stato vende come riduzione della
imposizione, noi le paghiamo come regione Valle d'Aosta. Gli 80
euro che lo Stato ha dato - che ha reso strutturali per quello che
riguarda l'Irpef - per noi saranno 80 euro in meno, incideranno su
quella che è i dieci decimi dell'Irpef regionale. La manovra per
quello che riguarda la diminuzione della percentuale dell'Irap sarà
esattamente la stessa cosa perché sarà un'altra di quelle manovre
che incideranno pesantemente sull'entrata legata ai tributi propri.
È chiaro che non possiamo continuare, e poi è un argomento che io
ho già trattato sovente, forse fino alla noia, a essere tenuti in
scacco dallo Stato per quello che riguarda il Patto di stabilità. È
inaccettabile che in un sistema in cui la prima cosa che dovrebbe
avere a disposizione un amministratore pubblico è la certezza delle
risorse. In questo caso noi non abbiamo neanche la certezza delle
risorse del 2014. L'abbiamo detto più volte in quest'aula che è
inaccettabile un atteggiamento del genere. È inaccettabile per vari
motivi.
Uno, e l'ho detto l'altra volta, ero particolarmente preoccupato
perché non chiudere il Patto di stabilità 2014 potrebbe avere anche
delle ripercussioni importanti sul futuro del bilancio 2015.
L'altro è che di fronte a questo Patto di stabilità che colpisce
così duramente le regioni, gli enti locali, noi abbiamo la
necessità come regione di concludere un accordo che metta il punto
finale anche sull'accordo sul federalismo. Riconsiderare nel
globale l'accordo del federalismo e il Patto di stabilità.
Per quello che riguarda la voce entrate, il 94 percento di
queste risorse sono entrate proprie. Per cui è chiaro che il
condizionamento per quello che riguarda il bilancio è un
condizionamento pesante che di fatto influisce in maniera
importante sulla possibilità di programmazione. Allora, a fronte di
un'importante percentuale come questa sulle entrate proprie - l'ha
già detto il collega Fabbri - lo ripeto, dobbiamo avere un occhio
di riguardo sulla crescita in Valle d'Aosta. La crescita
dell'imprenditoria locale, della tassazione di coloro che pagano le
tasse in Valle. Son contento che nell'intervento del Presidente ci
sia stato un passaggio che diceva che appalti non sempre equivale a
lavoro. È vero, è vero questo perché quando abbiamo grandi opere o
comunque abbiamo appalti - e lo dico anche in previsione della
costituzione della centrale unica di committenza e di quella che è
la stazione unica degli appalti - ognuno di questi che va fuori
Valle, all'atto della sottoscrizione del contratto ci perdiamo
l'Iva, subito, e poi ci perdiamo l'imposizione legata all'Irpef e
all'Irap. Attenzione, allora, perché crediamo che sia importante
cambiare il sistema e soprattutto cercare dove possibile di
incentivare l'imprenditoria locale. Lo crediamo perché il futuro è
questo, è il futuro in cui ci possiamo giocare le previsioni per le
risorse disponibili.
Ricordo ancora che in questo momento nel 2015 andremo a
trasferire le entrate dei tributi propri del 2013. Per cui le
conseguenze sull'incidenza sulle risorse ce l'abbiamo 2 anni dopo.
Seminare, quindi, adesso significa avere i primi risultati nel
2017. Allora è questa l'importanza di agire immediatamente per
quello che riguarda la parte entrata.
Per quello che riguarda la spesa, beh, è finita l'epoca dei
contributi a fondo perso, ma penso che i cittadini ne abbiano preso
consapevolezza ancora prima della politica. Anche durante le
audizioni è stato manifestato più volte che era finito un sistema,
ma che necessitava avere le idee chiare per fare ripartire un altro
tipo di sviluppo. E allora crediamo che ogni risorsa che riusciremo
a svincolare, a trovare, a mettere a disposizione, debba essere una
risorsa mirata allo sviluppo, a incentivare l'imprenditoria
privata. Dobbiamo essere realisti, però, nel senso che è facile
fare proclami, bisogna capire dove reperiamo queste risorse. Noi
qualche idea ce l'abbiamo.
Va bene la gestione associata - quella che abbiamo approvato per
quello che riguarda il sistema organizzativo degli enti locali - è
un passo avanti. Abbiamo scritto alcune regole che devono mantenere
la qualità dei servizi, ma nello stesso tempo bisogna che ci sia
una riduzione del costo del personale. Come Regione negli ultimi 8
anni abbiamo quasi dimezzato il bilancio regionale. Abbiamo avuto
una media di 50 pensionamenti all'anno. E bene la spesa per il
personale regionale è rimasta negli ultimi 8 anni pressoché
invariata. Allora dobbiamo avere anche il coraggio di dire che non
possiamo mascherare il tempo indeterminato con il tempo
determinato. Quando abbiamo metà delle risorse disponibili, bisogna
avere il coraggio di dire che probabilmente alcune scelte che
andavano nel senso di essere oberati di lavoro, non potevamo farle
e in questo momento probabilmente bontà vorrebbe che venissero
riportate all'interno dell'amministrazione.
Gli enti locali, poi, pensiamo debbano essere una risorsa attiva
per lo sviluppo. E allora, Presidente, per una volta diciamocela
tutta. Finanza locale non è 224 milioni come l'abbiamo dipinta, è
ben altra cosa in questo momento. Le risorse disponibili di finanza
locale, quelle che trasferiamo direttamente, sono poco più di 90
milioni con alcune leggi di settore specifiche che vanno ad
aumentare queste risorse. Su questo non c'è dubbio. Però il grosso,
la fetta che è aumentata esponenziale in questi anni riguarda leggi
di settore che nulla hanno a che fare con la finanza locale. Sono
state leggi che per necessità di bilancio sono state iscritte in
finanza locale. Teniamo conto che di questi 90 milioni, finanza
locale dovrà confluire 23 milioni rispetto al Patto di stabilità.
Altri 25 milioni faranno parte di quel trasferimento a
compensazione IMU che - per la carità - lo Stato, in maniera molto
benevola, ha detto che i comuni possono compensare basta che
applichino la TASI. Sono le cose che avevamo sentito in precedenti
governi...mi ricordo chi in questo momento è Presidente si alzava
scandalizzato e diceva basta mettere la mano, far fare gli esattori
ai comuni. Bene, adesso, pari e patta non abbiamo cambiato nulla e
io Stato mi trattengo queste risorse, tu comune puoi compensarle,
applica la TASI, 25 milioni per la Valle d'Aosta nel contesto dei
comuni. 10 milioni e mezzo li abbiamo poi messi per l'equilibrio
della finanza pubblica. Per cui le disponibilità sono veramente
limitate in questo momento. E se noi crediamo che veramente ci sia
una possibilità per far rilanciare anche il settore
dell'artigianato, della piccola impresa o che, dobbiamo, nel limite
del possibile, ridare ossigeno a delle realtà come gli enti
locali.
Per quello che riguarda le società controllate o le società
in house
. La vera sfida crediamo che sia quella di farle
crescere, che sappiano confrontarsi con l'imprenditoria privata,
che premino scelte di qualità e di crescita, altrimenti noi
andremo, e se non andremo in questa direzione, con il diminuire
delle risorse disponibili da parte della pubblica amministrazione
segneremo il loro amaro destino. Mi dispiace dirlo, ma è così. Se
non siamo in grado di far crescere questo grande valore che deriva
da queste società che hanno professionalità, ma che sono state
abituate negli anni a essere esclusivamente mantenute in piedi
perché la pubblica amministrazione affidava direttamente queste
risorse. Bene, questo sistema, lo diciamo adesso, prima che ci
dicano che è troppo tardi, è un sistema che non ha futuro, per cui
cambiamolo assieme, scegliamo manager nell'interesse delle società
e non per coprire caselle della politica. Crediamo che a situazioni
economicamente critiche si debba dare un segnale importante. Per le
nostre imprese, per i nostri artigiani, commercianti,
professionisti, imprenditori, tutti coloro che in questo momento
stanno vivendo per l'occupazione, stanno vivendo un momento
difficile, delicato. Per cui noi rilanciamo con forza un piano
straordinario di investimenti da assegnare a cottimo fiduciario, lo
scriviamo nell'emendamento, cottimo fiduciario con il criterio
della rotazione, un piano di 350 appalti in 2 anni da 250 mila
euro. Crediamo che sia la vera possibilità per far ripartire la
macchina.
È un piano straordinario, non può durare all'infinito, su questo
ne siamo coscienti, ma questo lo rilanciamo e lo rilanceremo e
saranno dei punti su cui noi vorremo confrontarci per vedere se c'è
un cambiamento. Concludo con la necessità che questo Consiglio per
una volta lasci da parte la convinzione politica personale,
l'appartenenza, e provi per una volta tanto a dare un segnale
importante che la politica a volte è quella che si fa
nell'interesse dei cittadini e non quella che magari i cittadini
son convinti si faccia all'interno delle sedi dei partiti o dei
movimenti. Questa è la vera risposta che tutti possono capire. Se
c'è la volontà di...non è quella in cui ci si spartisce sedie,
poltrone, incarichi, sottogoverno, qui non c'è niente di tutto
questo. Bisogna capire se c'è la volontà di dare un segnale
diverso. E poi in questo momento la regione, la nostra regione ha
la necessità di dare un'immagine di coesione, un'immagine di forza
perché attenzione - al di là di ogni manovra finanziaria in cui
vengono diminuite le disponibilità finanziarie - è un attacco
diretto allo Statuto e all'autonomia. I segnali che si vedono in
questo momento è che probabilmente ci sia una sorta di regolamento
di conti tra Stato e regioni. E non vorrei che da questo
regolamento di conti a patirne di più siano le autonomie speciali
prima, le piccole regioni poi perché noi di Limonte non ce ne può
fregare di meno, di Limonte non ce ne può fregare di meno.
Grazie.
Presidente
- Grazie Consigliere Gerandin. La parole au
Conseiller Farcoz.
Farcoz (UV)
- Oui merci Président.
Credo che questa interessante discussione generale abbia messo
in evidenza diversi importanti aspetti, ma credo soprattutto
diversi atteggiamenti. È innegabile che il momento di difficoltà
esiste per tutti, perché sappiamo tutti che questo è un bilancio
difficile, che tiene conto di una crisi che non finisce domani, ma
che è strutturale. Credo anche che dobbiamo valutare le cause di
questa crisi. Da una parte sicuramente ci tiriamo dietro la crisi
mondiale iniziata nel 2008, ma anche dall'altra parte, come è stato
detto più volte oggi, una crisi indotta dello Stato italiano, che
attraverso tutte le sue manovre unilaterali ci ha sottratto risorse
che in qualche modo potevano consentirci di attutire l'impatto
anche in questo momento di forte difficoltà.
Da una parte, quindi, sottrazione di risorse unilaterale, non
concordata: dopo il patto del federalismo fiscale c'è stata una
serie di atti unilaterali, da Salva Italia a Sblocca Italia, per
cui la Regione ha fatto ricorso, ma ci sono ancora i ricorsi
pendenti; dal Patto di stabilità, che ricordiamo sia la Regione che
i Comuni non hanno potuto in qualche modo spendere le risorse a
loro disposizione. Di conseguenza, quindi, questi due fattori hanno
generato un'impossibilità di programmare ed è per questo che ci
troviamo con un bilancio che nel 2016 e '17 sarà difficilmente lo
stesso. E ovviamente dobbiamo anche porci qual è il problema e fino
a quando tutto questo durerà.
La crisi economica sicuramente non è nella nostra facoltà di
programmarla e comunque di veicolarla, ma dall'altra parte un
accordo preciso con lo Stato italiano come è stato fatto per altre
Regioni senza danneggiare troppo il bilancio in futuro, dovrà
essere fatto. E su questo spero che la politica valdostana,
indipendentemente dai colori, sia unita e coesa. E di fronte a
questo scenario credo che non ci possa essere che un rilancio
responsabile e non rivoluzionario, nel senso che lavoratori e
contratti sindacali devono essere tutelati, ma allo stesso tempo
forse dobbiamo razionalizzare le competenze, cercare di mettere
insieme un'Amministrazione efficiente. Una reazione, quindi, una
reazione innanzitutto nei confronti dello Stato, e successivamente
rivedere al nostro interno un modello, sicuramente importante, che
in questi anni ricordo ha consentito ai valdostani di vivere in un
momento di benessere. E ovviamente per fare questo, per rivedere
quello che è il nostro modello, ci vogliono le idee.
Da una parte di nuovo mettere al centro quello che è
l'Amministrazione pubblica, cosa potrà fare il pubblico da qui in
avanti, ma secondariamente, e non possiamo metterlo in secondo
piano, l'idea del privato. Da una parte la Regione dovrà essere
coordinatore di tutte quelle iniziative private che in qualche modo
potranno dare di nuovo una boccata d'ossigeno alla nostra economia.
E la Regione può iniziare, come è già stato fatto, in questi anni,
attraverso diversi tavoli, a ridurre il peso della burocrazia,
ricordiamo che molti privati non ci chiedono contributi in conto
capitale, ma di agevolare le procedure per commerciare, per
mettersi sul mercato e di conseguenza cercare di portare avanti le
normative nazionali e europee, che molte volte ci impongono delle
linee guida molto stringenti.
Dall'altra parte agevolare, come si sta facendo, ad esempio,
attraverso l'industria, delle leggi di settore chiare che vanno
nella direzione di essere accessibili a tutti. E secondariamente il
pubblico deve indirizzare. È stato detto molto bene dal relatore La
Torre, alcuni esempi, uno sul quale dovremo sicuramente andare a
puntare è la
green-economy
. Un territorio come la Valle
d'Aosta non può esimersi dal non tracciare una sua politica
interna, anche privata, su un settore così importante che
probabilmente sarà il settore trainante della ripresa economica
mondiale. E per ultimo, aspetto importante, per quello che è il
privato, come è stato ricordato anche ieri nelle relazioni, i fondi
di rotazione sono stati mantenuti e di conseguenza un sostegno
all'economia, da questo punto di vista, c'è. E ovviamente dobbiamo
anche valutare quello che è il ruolo dell'Europa che attraverso i
suoi progetti transfrontalieri è un'Europa di opportunità, non solo
economiche, ma di contatti, un'Europa di informazioni, perché
attraverso diversi progetti transfrontalieri le pubbliche
amministrazioni possono collaborare tra di loro e, quindi,
percepire diversi suggerimenti, e di conseguenza creare dei legami
economici utili anche al nostro privato. E come è stato ricordato
anche ieri incrementare l'export, che in un mondo così globalizzato
non può essere trascurato in questa nostra Regione.
Donc je crois qu'il est évident qu'il s'agit d'un bilan de
sacrifices, un bilan qui change le rôle de la Région autonome
Vallée d'Aoste, mais qui nous permet d'avoir un document sur lequel
nous pouvons travailler dans le 2015. Il est aussi, comme a été
rappelé, un bilan ouvert, dans lequel tous les amendements seront
évalués dans leur contenu, et donc on se réservera de les voir avec
la fermeture de cette discussion générale. Merci.
Président
- Merci Conseiller Farcoz. La parole au
Conseiller Bertin.
Bertin (ALPE)
- Grazie Presidente.
La discussione di questo disegno di legge si sta sviluppando in
un clima molto particolare. Il Presidente ieri ha evocato le
elezioni e di fatto dichiarato il fallimento della sua politica e
delle maggioranze che lo hanno sostenuto, in questi anni di
Presidenza.
Abbiamo visto poi delle difese d'ufficio di questo bilancio, ma
è una discussione che affronta solo marginalmente i contenuti del
documento contabile e che parla d'altro. Forse perché su questo
bilancio c'è poco da dire e anch'io sarà molto sintetico. Un
bilancio desolante, è l'unica definizione che riesco a dare, al
punto che diventa difficile anche fare un'analisi ed esprimere
valutazioni. Una mancanza di scelte e di prospettive e una visione
della Valle d'Aosta futura. Certamente da questo bilancio non si
vede una via d'uscita dalla crisi, ma soltanto il tentativo di
passare
à nuttata
e sperare che le cose si risolvano da sole
e spostare le decisioni nel tempo, seguendo un po' il motto
andreottiano che se i problemi sono piccoli si risolvono da soli e
se sono grandi è inutile che ci mettiamo a tentare di risolverli,
tanto non riusciremo a farlo. Pertanto non facciamo niente e
spostiamo le decisioni più avanti. È una copia in piccolo e se
possibile ancora più brutta di quella degli anni passati, questo
bilancio. Ci si dice che è un bilancio ponte, ma i ponti si
costruiscono per portare e per andare da qualche parte. Questo
ponte non porta da nessuna parte, è un ponte verso il niente. Non è
neanche una grande opera, quelle grandi opere che vi piacciono così
tanto. Niente cemento, niente spostamento terra, niente business,
niente appalti, neanche una piccola società di scopo, proprio
niente.
Un bilancio, cioè un ponte, verso il niente, che è abbastanza
inutile, se non a spostare le decisioni più avanti. Se poi l'anno
scorso l'avevo considerato un bilancio di galleggiamento, di
tentativo di non affrontare, cercando di galleggiare senza una
meta, quest'anno la situazione è ancora più deprimente. Il non
prendere decisioni, non dare indirizzi, non fare delle scelte, è
l'unica decisione di fondo di questo bilancio, nella speranza che
il sistema comunque regga ancora per un po', rinviando le
decisioni, ma è evidente - lo dico anche voi - che il sistema non
regge più. Questo sistema clientelare, che ha trasformato questa
Valle in un paese connotato per il suo assistenzialismo, con la
presenza soffocante e capillare della politica, che è capace di
condizionare molti aspetti della vita economica e sociale,
culturale di questa regione, con l'effetto negativo di bloccare
ogni possibile idea di sviluppo e di inibire anche la capacità dei
Valdostani di fare da soli. Addirittura in questi anni si è
cambiata la mentalità delle persone, dei Valdostani con questa
presenza soffocante. La diminuzione delle risorse e la fine del
lungo periodo dell'abbondanza finanziaria, che ha caratterizzato
gli ultimi 30 anni di questa regione, impone dei cambiamenti
radicali, di sistema, lo ripeto, lo diciamo da anni, non regge più,
che lo vogliate o no è il momento delle scelte, non è il tempo di
tagli lineari.
In questo bilancio ci sono i soliti tagli, le solite sforbiciate
e le solite ricette, un taglio agli Enti locali, l'ennesimo,
attraverso il meccanismo delle leggi di settore, che nulla hanno a
che fare con la finanza locale, che di fatto ci chiediamo, a questo
punto, che senso ha ancora la legge 48. È di fatto smantellata e si
potrebbe intervenire, ma abrogandola direttamente. Tagli
all'assistenza, sforbiciate al sociale, al settore produttivo,
sforbiciate che consolidano la tendenza di questi ultimi anni e
che, però, una dopo l'altra a questo punto creano dei seri
problemi, in tutti questi settori. I mutui e il debito come
costante eccetera. Nessuna novità, in effetti c'è poco da dire, su
questo bilancio. Le responsabilità della situazione naturalmente
per voi sono interamente estranee a chi ha governato questa Valle.
È inevitabilmente colpa del Governo centrale, certo, il Governo
centrale ha moltissime colpe, ma chi si è relazionato con il
Governo in questi anni, chi ha sottoscritto il famigerato patto di
Palazzo Grazioli con Berlusconi. Certo non siamo stati noi. Adesso
bisogna intervenire e cambiare, è l'ora di cambiare i rapporti con
lo Stato centrale, ma bisogna innanzitutto ripensare la nostra
autonomia, immaginare un modo diverso di relazionarsi con Roma,
altrimenti saremo comunque sempre perdenti. Lo fanno le province
autonome di Trento e Bolzano, dobbiamo farlo in qualche modo anche
noi, altrimenti oggettivamente la situazione sarà ancora più
difficile, ma lo sappiamo già, i prossimi anni saranno ancora più
difficili.
Certo, per anni nella nostra regione si sono sprecate in
progetti megalomani e clientelismo le grandi possibilità che un
particolare momento di abbondanza finanziaria, iniziata da lontano,
1983, con il riparto fiscale, aveva dato alla Valle d'Aosta.
Qualcuno si è illuso che le vacche grasse durassero per sempre. E
oggi, con l'inevitabile e prevedibile riduzione della spesa
pubblica, iniziamo a pagarne e lo facciamo con gli interessi, gli
errori compiuti in questi anni. Ma questa situazione e questi
errori hanno dei padri e delle madri e ognuno deve prendersi le
proprie responsabilità. Per quanto ci riguarda, come abbiamo sempre
fatto, presenteremo le nostre proposte, che sono già state
annunciate e che riguarderanno molti settori, anche per dare un po'
di contenuto e qualche novità a questo bilancio. Ci è stato detto
che questo è un bilancio aperto, lo vedremo, in base a come si
risponderà alle proposte che faremo. Grazie.
Si dà atto che dalle ore 18,09 la presidenza è assunta dal
Vicepresidente Rosset.
Rosset (Presidente)
- Grazie Consigliere Bertin. Ci sono
altre richieste di intervento? Siamo in discussione generale. Ci
sono ancora Consiglieri che vogliono intervenire? Ha chiesto la
parola il Consigliere Laurent Viérin, ne ha la facoltà.
Viérin L. (UVP)
- Per una mozione d'ordine, Presidente.
Noi, questa mattina, i vari gruppi hanno presentato degli
emendamenti. Prima di proseguire la discussione generale vorremmo
capire se questi emendamenti, intanto, tecnicamente, sono stati
ammessi, e poi, magari, che ci sia un attimo di confronto, per
capire se c'è una volontà politica di discutere, prima di
continuare, diciamo, a disquisire del merito di un bilancio che per
adesso è stato abbastanza analizzato in lungo e in largo, ma che
necessita di alcuni approfondimenti, nel senso che vorremmo capire,
adesso, se questi emendamenti hanno una possibilità tecnica, anche
di volontà politica, di vedere che il loro corso vada avanti.
Chiediamo, quindi, alla Presidenza se c'è una codificazione del
modo di procedere, chiaramente con la chiusura poi della
discussione generale si chiude anche la possibilità di
presentazione di eventuali ordini del giorno che possono
tradurre...Grazie.
Presidente
- Sì, se posso...grazie, se
posso...lei...stiamo predisponendo la fotocopia dei vari
emendamenti da poter consegnare, in modo che poi si possa
eventualmente attivare un confronto sugli stessi. Stanno ancora
completando la stesura dell'ordine del giorno sulla burocrazia e
semplificazione normativa. Bertschy ha chiesto la parola, ne ha la
facoltà.
Bertschy (UVP
) - Anch'io per mozione d'ordine,
Presidente. Chiederei allora a questo punto una riunione dei
Capigruppo per ridefinire un po' i lavori e anche la prosecuzione
della...era una cosa che avremmo dovuto fare, a questo punto ci
aggiorniamo anche rispetto a questi contenuti. Grazie.
Presidente
- Sospendiamo i lavori allora per un quarto
d'ora. Grazie.
Si dà atto che la seduta è sospesa dalle ore 18,19 alle ore
19,59.
Si dà atto che dalle ore 19,59 riassume la presidenza il
Presidente Marco Viérin.
Viérin M. (Presidente)
- Allora, comunico quanto deciso
nella conferenza dei Capigruppo, e per ottimizzare anche il lavoro
sugli emendamenti, sugli ordini del giorno, si è già lavorato per
restringere le situazioni presentate anche rispetto a quelle che
gli uffici ci hanno trasmesso come, diciamo,
ammissione...ammissibilità degli emendamenti, da un punto di vista
tecnico-finanziario, e quindi questo esame è stato completato
nell'ultima conferenza dei Capigruppo, diciamo che sono le 20 e
quindi i lavori riprenderanno alle 21 e proseguiranno in notturna
fino all'ora stabilita...mezzanotte, le una. Quindi i lavori
riprendono alle 21.
Si dà atto che la seduta è sospesa dalle ore 20 alle ore
21,15.
Viérin M. (Presidente)
- Colleghi riprendiamo i lavori,
ricordo che siamo in discussione generale. Voglio ricordare che la
Conferenza dei Capigruppo ha concordato di accettare gli ordini del
giorno fino a domani mattina alle ore 9, ne sono già pervenuti 6
che faremo distribuire in questi minuti, in modo che alla chiusura
della discussione generale iniziamo a discutere questi che sono già
arrivati al tavolo della Presidenza questa sera. Continuiamo,
quindi, con i lavori in discussione generale, colleghi che chiedono
la parola? Colleghi, ricordo che in conferenza ci era parso di
capire che c'erano ancora due-tre interventi.
La parola al collega La Torre.
La Torre (UV)
- Grazie Presidente.
Intervengo adesso, perché penso che, insomma, ormai il dibattito
si stia concludendo e, quindi, in qualche modo, essendo stato
citato numerose volte all'interno del dibattito, in funzione della
relazione che ho svolto, mi sento anche in dovere di svolgere
qualche riflessione.
Innanzitutto, come ho detto, ho ascoltato con attenzione tutti
gli interventi, però è evidente che alcuni mi hanno colpito di più,
soprattutto, devo dire, quello dei colleghi del PD. E lo dico con
molta serenità e tranquillità, perché nella mia relazione ho fatto
un riferimento esplicito anche forte, politico, all'importanza che
a mio avviso ha il PD all'interno di questo Consiglio regionale, e
soprattutto del ruolo importante che il PD potrebbe giocare a
livello nazionale, come partito di cerniera, tra le forze
regionaliste, autonomiste e le forze nazionali, in funzione proprio
del loro ruolo che a livello nazionale gli permette, come dire, di
essere il terminale di quello che oggi è il Governo. Mi dispiace di
non essere stato compreso o forse non riesco meglio a capire le
cose che mi sono state dette, nel senso che purtroppo, intanto, la
prima cosa che devo rilevare, è una certa discontinuità perché
Consigliere Donzel, io che seguo attentamente anche le cose che lei
dice, il 27 ottobre di quest'anno lei con un'ANSA dichiarava: "Il
PD apre sul bilancio, ci sono molte nostre idee". Oggi, purtroppo,
devo prendere atto che in qualche modo quello che ho letto
sull'ANSA il 27 di ottobre sembra una cosa molto lontana da quello
che...non corrisponde alle cose che lei ha detto oggi. La prima
riflessione, quindi, su questa discontinuità che noto nel
comportamento del PD, che a me dispiace perché continuo a dire,
sono convinto, invece, che il PD deve recitare un ruolo politico
molto importante.
La seconda è la necessità di una chiarezza degli obiettivi
politici. Perché mi viene addirittura il dubbio, nel momento stesso
che mi chiedo quale ruolo il PD può e deve giocare all'interno di
questo quadro politico e non ho la pretesa di avere la risposta, ma
facendo finta di porre la domanda mi viene addirittura il dubbio
che se ponessi la domanda a lei, mi darebbe una risposta, se la
ponessi a Centoz me ne darebbe un'altra, se facessi la stessa a
Guichardaz me ne darebbe un'altra ancora. E questo mi preoccupa, mi
preoccupa ulteriormente, perché il ruolo che il PD può giocare
all'interno di questo Consiglio è un ruolo fondamentale solo nella
chiarezza.
Terza cosa: c'è anche la questione dei ruoli, perché qui non si
deve fare confusioni sui ruoli. Qui c'è una maggioranza e c'è una
minoranza, sicuramente con dei rapporti di forza molto equilibrati
o con poche differenze, ma resta un rapporto tra maggioranza e
minoranza che non deve essere confuso nel momento in cui si parla
d'un'apertura di bilancio in una inversione dei ruoli. Noi qui ci
assumiamo una responsabilità delle cose che facciamo e diciamo, noi
ci rendiamo anche conto di quelli che sono i reali problemi e
vorremmo affrontarli in prospettiva in un modo diverso. È chiaro
che nel momento stesso in cui, alla luce delle cose che sono state
dette ieri, non ho la pretesa di averle dette solo io, però non si
può non registrare gli interventi dell'Assessore e del Presidente
della Regione, che a mio avviso avevano un significato politico
profondo, e confondere la politica con l'Amministrazione è un
errore. Se poi si deve ridurre - giustamente, ed io non discuto -
il bilancio a uno scontro amministrativo, creando una confusione
dei ruoli, e devo dare atto, invece, al Consigliere Ferrero che
questa confusione non la fa, perché dice: la maggioranza faccia la
maggioranza, la minoranza si occupi della minoranza, a questo punto
diventa difficile avere un dialogo politico. Poi non so quali sono
i rapporti che lei giustamente ha citato, è lungo tempo che
intrattengo dialoghi con Pastoret. Ho capito, però, non entro in
questo merito, non so le cose che vi siete detti. Ho sentito le
cose che sono state dette in quest'aula. E mi dispiace, lo dico
veramente, mi dispiace aver sentito una risposta dura di questo
genere. La sua è stata più pacata, devo darle atto, come quella
della Consigliera Fontana, ma un po' più dura è stata sicuramente
la risposta del Consigliere Guichardaz che sicuramente non è un
renziano, perché ho capito perfettamente che lei un renziano non è,
ma soprattutto ho notato quasi addirittura un atteggiamento
aggressivo in quello che era il rapporto che lei introduceva sulla
sua visione del bilancio.
A me questo continua a dire mi dispiace, mi dispiace perché
nella mia intenzione di relatore, nella mia intenzione nei commenti
che ho fatto in merito ai rapporti politici, il mio voleva essere
un invito a tutt'altro, voleva essere un invito a un ragionamento a
un dialogo, che era basato innanzitutto sul rapporto politico che
si doveva instaurare, e poi evidentemente sul percorso
amministrativo che non si può inventare. Non si può inventare un
percorso amministrativo all'ultimo minuto o pensare che a un certo
punto invertendo i ruoli si possa far entrare in un bilancio aperto
un contro-bilancio. Ma su che base, questo lo dico anche, mi
dispiace che non ci sia il Consigliere Chatrian, su che base un
bilancio aperto deve diventare un contro-bilancio fatto dalla
minoranza. Non è questo il ragionamento. Un bilancio aperto è un
bilancio che si apre a un dibattito e a una riflessione, ma non è
che perché uno presenta 70 emendamenti, 70 emendamenti devono
essere accettati. Non è che perché gli emendamenti che possono
avere un valore in qualche modo, e una volta anche discussi,
debbano diventare un elemento centrale di... come dire, di
differenza su cui andare a litigare. Non credo che sia questo
l'obiettivo. L'obiettivo politico in quest'aula era quello di
aprire una strada, un percorso, che avesse un significato politico
anche di prospettiva, proprio perché questo bilancio non riesce ad
avere una prospettiva, perché il Governo, lo Stato italiano, mi
dispiace Donzel che lei dica che...c'è sempre questo richiamo "al
lupo al lupo!" nell'attacco del Governo. Ma la realtà è quella dei
fatti, se cinque anni fa noi avevamo un bilancio di un miliardo e
600 milioni e oggi abbiamo un bilancio di un miliardo di euro, è
innegabile che ci sono 600 milioni di ridotta autonomia
finanziaria. Certamente questo non è un attacco al Titolo V e
all'autonomia costituzionale, ma ci mancherebbe altro, è un attacco
però all'autonomia finanziaria. Perché la nostra è una finanza
indiretta e quindi vincolata dallo Stato, perciò ci troviamo a
gestire solo un miliardo di risorse. Ma pensate che la maggioranza
sia soddisfatta di questo? Io l'ho detto nel bilancio. Pensate che
siamo contenti dei tagli che ci siamo imposti, che abbiamo dovuto
fare? Non siamo contenti, anzi. La maggioranza ne avrebbe anche dei
vantaggi politici a non fare i tagli che ha fatto. Ma non per
questo non si assume la sua responsabilità e nemmeno la vuol
condividere. Non è che vogliamo scaricare la responsabilità.
Semplicemente vorremmo trovare con persone di buon senso un
percorso politico che fosse utile a questa Regione e vi chiedevamo,
vi chiedevamo di essere disponibili a affrontare questo
ragionamento.
È chiaro che se di fronte alle cose che noi diciamo, i
ragionamenti che fa il Presidente - io non sono nessuno - ma di
fronte a un ragionamento che fa il Presidente della Giunta, che
apre in questa direzione, la risposta è da una parte aggressiva e
dall'altra parte critica. Uno dice: in effetti probabilmente la
risposta a dove si vuole collocare il PD a livello politico ve la
state dando da soli, non è che la stiamo dando noi. Credo che le
maggioranze e le minoranze cambino in funzione degli obiettivi
politici che si danno. Ritengo che il PD sia un partito che
dovrebbe essere candidato a governare, per la cultura, per la
storia, per le capacità che il partito riflette, evidentemente è
un'idea che mi sono fatto io. Vi chiedo scusa. Se vi siete convinti
che non è questo il ruolo che vi compete, non è l'obiettivo che vi
siete dati, e invece è fondamentale essere i censori precisi e
puntuali di tutto quello che fa questa maggioranza, iscrivetevi al
Cinque Stelle, d'altronde Ferrero è stato un monaco fustigatore
straordinario anche in questa funzione, era il suo ruolo, lui l'ha
ricoperto con estrema puntualità e quindi credo che, assolutamente,
lui non abbia mancato a quello che era un appuntamento.
Mi dispiace, invece, registrare che purtroppo, a mio avviso, da
parte vostra, c'è un momento di, come dire, non valutazione attenta
delle prospettive politiche che si stanno discutendo in quest'aula.
Nessuno...l'ho già detto prima, ho detto che non sono nessuno, sono
l'equivalente di lei, non sono nessuno e sono il suo
equivalente.
Presidente
- Collega... altri? In attesa di altre
prenotazioni volevo solo giustificare il collega Chatrian, per
l'assenza, in quanto ha avuto un lutto in famiglia e, quindi,
arriverà un po' più tardi. Chiedo scusa, La Torre, Donzel. Altri
che chiedono la parola? Cognetta. Chiede la parola? Chiudo, perché
ci è stato detto che c'erano due o tre Consiglieri e quindi devo
chiudere la discussione generale. Se non ci sono altri colleghi
chiudiamo la discussione generale. La discussione generale...il
collega Laurent Viérin.
Viérin L. (UVP)
- Merci Monsieur le Président.
Le budget est l'acte plus important qu'une communauté, qu'une
administration a le devoir d'approuver et surtout c'est l'acte qui
planifie l'avenir d'une communauté. Dans le bien et dans le
mal.
Dans le bien quand il y a des ressources, et nous avons été
habitués, pendant des années, à la répartition des ressources qu'il
y avait, divisées sur les différents domaines, mais aussi dans le
mal dans le sens que quand il y a des difficultés économiques il
faut faire des choix, et les choix portent à choisir où enlever des
ressources et où maintenir. Donc, même dans un moment de difficulté
l'Administration est appelée à faire des choix, et les moments et
les choix ont des répercussions sur les citoyens et sur le peuple.
Dans un moment de crise il est encore plus important et en Vallée
d'Aoste encore plus, d'autant plus car nous avons eu, pendant des
années, un système, un modèle qui, probablement, pendant trente ans
a existé, les administrateurs sont appelés à faire des choix. À
comment revoir, comment modifier, redessiner l'avenir de la
communauté.
C'est pour cela que les considérations sur ce budget, avant
d'être des considérations techniques, sont des considérations
politiques. C'est pour ça que nous avons écouté avec attention les
interventions, les rapports des collègues. Et sur ce plan nous
acceptons les confrontations politiques.
Ecco perché crediamo che questo bilancio prima di iniziare a
parlare di numeri, di emendamenti, di cifre, di UPB o di altre
questioni, abbia fatto bene a essere un momento di confronto
politico. Poi, magari, a qualcuno questo non piace, non è piaciuto,
qui non vogliamo fare nessun congresso, ma crediamo che l'aula del
Consiglio Valle sia il posto dove si debba parlare di politica, per
chi lo può fare. È chiaro che i movimenti all'esterno di questo
palazzo si parlano, ci sono dei dialoghi, ci sono...magari anche un
po' con i tempi della vecchia politica ci sono questi incontri,
queste considerazioni e questi dialoghi che sono aperti da mesi e
che probabilmente aprono anche delle interessanti discussioni
sull'avvenire, da un punto di vista politico e di rapporti tra i
movimenti che rappresentano gli eletti in quest'aula. Qui siamo
eletti e siamo anche stati delegati dalla comunità per fare
politica.
È chiaro che fare politica significa discutere su delle visioni,
delle prospettive, magari anche diverse, e anche da un punto di
vista amministrativo confrontarsi soprattutto su un atto contabile
come il bilancio, per decidere, la maggioranza chiaramente con la
responsabilità di chi ha i numeri - dovrebbe averli - per incidere,
e le opposizioni per dire: "benissimo, noi avremmo fatto così, non
siamo d'accordo, ma in primis abbiamo apprezzato le considerazioni
politiche, anche schiette". Sono state riprese, non starò a
ripeterle, di chi con tutta sincerità ha deciso - dopo aver
decretato qualche mese fa la fine di una maggioranza - di dire che
cosa vogliamo fare, prima ancora di parlare di un bilancio, che è
un bilancio di attesa, vogliamo sì o no confrontarci su
un'eventuale possibilità di trovare delle intese su certi
argomenti?
Cercheremo di differenziare la parte amministrativa, che
inizieremo dopo le repliche e con gli emendamenti, da quella che è
istituzionale e di difesa di un principio. Perché qui abbiamo tutti
capito che se non si rivelano le regole del gioco, tra poco tempo
non saremo neanche più qui a decidere e a discutere come vogliamo
fare una certa cosa, chi la vuole fare verde, chi la vuole fare
gialla, chi la vuole fare bene, chi la vuole fare male. Ci
ritroveremmo a discutere di qualcosa che non esiste più, cioè
l'oggetto del contendere non ci sarà neanche più.
Sono due i piani, quindi: uno sono le visioni magari anche
amministrative diverse, e noi su questo sicuramente faremo
battaglia anche per modificare questo bilancio, e poi tecnicamente
vedremo di fare altre considerazioni, ma da un punto di vista di
convergenze su certi argomenti, e lo abbiamo detto anche fuori da
questa sede, accettiamo queste considerazioni politiche. Le
relazioni, quindi, che con schiettezza hanno, così, preso atto, e
mi riferisco al collega relatore La Torre che dice che è necessario
un cambiamento di metodi, di sostanza e di forma per la politica.
Beh, non possiamo che essere d'accordo su questo. E possiamo
parlare per il nostro gruppo, crediamo che siano battaglie che sono
state portate avanti in questi mesi, non da soli, sicuramente,
anzi, ma che tutti siamo stati d'accordo nel dire che i metodi, la
forma e la sostanza devono cambiare. E su questo ci siamo.
Abbiamo anche preso atto che è necessario rivedere certe scelte,
perché sono spesso anche frutto dell'epoca in cui vengono prese,
poi possiamo anche oggi discutere che sono state scelte sbagliate.
Noi siamo stati i primi ad abbandonare un sistema a un certo punto
perché abbiamo detto: crediamo che certe scelte non siano giuste,
che queste scelte non reggeranno le sfide del futuro. Vogliamo
continuare a stare qui a dire "noi l'avevamo detto", "noi lo
sappiamo, lo sapevamo" o a un certo punto dire: benissimo, noi
siamo comunque soddisfatti nel sentirci dire che un certo sistema
non può più reggere in questo modo. E soprattutto a noi ha fatto
piacere sentire, in quest'aula, che così non si può andare avanti
perché in questo modo non andremo da nessuna parte. Ma non la
maggioranza, l'opposizione, gli uni o gli altri, la comunità
valdostana. Il bilancio di attesa, allora, che voi definite di
attesa, sul quale poi noi, dal punto di vista del giudizio, diremo
qual è la nostra idea, per arrivare a un cambiamento, come concetto
ci piace. C'è un ma, come sempre, c'è una considerazione...ma
esistono i "ma" e sono che noi sulla sfida del cambiamento ci
siamo, sta ora a vedere come questo cambiamento può avvenire e come
può avvenire già in questo bilancio, perché la sospensione di poco
fa ci fa anche capire che, insomma, il bilancio e lo diciamo
all'Assessore Perron, lo abbiamo già detto in commissione, poteva
essere gestito in modo diverso, perché invece di arrivare
all'ultimo minuto con degli emendamenti presentati, alcuni
bocciati, Presidente Marco Viérin, faccio anche i complimenti da un
punto di vista dell'organizzazione delle strutture del Consiglio,
perché anche lavorare così magari che le strutture si parlino,
perché non si può arrivare neanche all'ultimo minuto dicendo: ma
noi di là ci han detto così, però noi avevamo detto di modificare,
però poi non è stato fatto. Alla fine da un punto di vista politico
a noi interessa che le cose vengano poste in discussione in
quest'aula, e che poi i tecnici, tecnicamente scrivano questi
emendamenti come vanno scritti. Questo è un inciso per dire che
oggi, per quel poco che questo bilancio potrà essere modificato
grazie ai lavori dei diversi gruppi, principalmente di opposizione,
in base a come questo bilancio sarà modificato, misureremo una
prima disponibilità al cambiamento vero, perché altrimenti sono
delle enunciazioni di principio che rimangono vuote.
E noi questo dal punto amministrativo non possiamo che prendere
atto che oggi c'è...c'è stata un'apertura, ma che a partire da
domani con la discussione vera ci sarà una possibilità di vedere se
queste cose esistono. Sicuramente non bocciamo a priori degli
intenti. Non possiamo bocciare a priori degli intenti. Così come è
impostato questo bilancio, l'abbiamo detto in commissione, non
soddisfa e non va nella direzione auspicata, quindi non possiamo
essere a favore assolutamente di questo bilancio, ma chiederemo
alla maggioranza, alle forze che compongono la maggioranza,
attraverso in parte degli emendamenti e in parte degli ordini del
giorno, di impegnarsi, come peraltro questo è stato fatto l'anno
scorso su certi temi a noi cari. Pensiamo alla questione dei
forestali, che era stata bocciata al bilancio, e qualche settimana
dopo è stata approvata attraverso un ordine del giorno e messa in
campo. Questo per dire che politicamente abbiamo bisogno di capire
qual è la vostra vera volontà di rivedere un modello. Come
arrivare, quindi, a questo cambiamento? Lo vediamo su due livelli,
lo abbiamo detto, intanto voi avete detto che il cambiamento al di
là del gestire il quotidiano non può arrivare con questi numeri. E,
quindi, un cambiamento interno alla nostra Regione e un cambiamento
esterno, di difesa dell'autonomia che oggi è completamente
svuotata. Potremmo ancora stare qui a discutere come riuscire a
rivedere i rapporti con lo Stato, adesso l'Assessore Perron ci dirà
del Patto di stabilità, quando sarà discusso, quando ci diranno
ancora oggi a bilancio che sta per essere approvato, quante risorse
eventualmente ci toglieranno ancora, per un bilancio che quindi non
è già quello che discutiamo in questo momento.
Fra un mese, come è successo in questi ultimi anni,
probabilmente saremo ancora qui a dire: bene, ci hanno negoziato
questo, abbiamo ottenuto quello, sì o no. Ecco il secondo livello,
cioè quello più istituzionale o comunque più di difesa di un
concetto, che noi non banalizziamo, un concetto che è quello
dell'autonomia, come non banalizziamo chi all'autonomia ha lavorato
- Chanoux come altri - noi non crediamo che sia da banalizzare e
non crediamo neanche che oggi dire che l'autonomia va rivista sia
un qualcosa che non è effettivamente al centro del dibattito
politico. Perché se un tema come l'autonomia può unire, pur essendo
differenti su tutte le visioni amministrative e di metodo, beh non
crediamo che questo sia rinunciare ai propri principi, anzi, questo
sia rilanciare il sentire comune su un certo tema, se questo c'è,
perché non possiamo neanche forzare nessuno a fare delle lotte che
non sente. Il tema dell'autonomia uno ce l'ha o non ce l'ha.
Si è autonomisti tutti i giorni, non si è autonomisti solo in
periodo elettorale, non si è autonomisti a corrente a fase alterna,
si è autonomisti che uno sia amministratore regionale, comunale, si
è anche autonomisti spesso essendo funzionari, ma non in senso
politico, in senso di interpretazione di un qualcosa che rivendica
la possibilità di partire dal basso, cioè dalla nostra Regione,
andando verso i livelli superiori In questo senso, quindi, la sfida
sul piano dell'autonomia e le sinergie possibili che hanno visto
l'Union Valdôtaine Progressiste lanciare questa idea della
Costituente, va proprio in quella direzione. Vediamo se esiste oggi
la possibilità di costruire un contenitore che mantenga le
differenze su certi punti, che mantenga l'identità di ognuno - che
anzi è la ricchezza anche del panorama politico valdostano - ma che
possa trovare un momento di sintesi e di lotta comune nei confronti
di uno Stato che anche se dà fastidio sentirselo dire, con il quale
prima o poi andremo in contrasto, e che oggi sta in qualche modo
mettendo in discussione tutto come se nulla fosse.
Ecco, qui si mettono in discussione principi, che sono principi
di un popolo, di una comunità, che fanno parte di un natura
pattizia, che dal '45 a oggi, per non andare a scomodare la storia
dei secoli, ha sempre fatto riporre i propri equilibri su una
negoziazione tra Stato e regioni, che però era equilibrata. Oggi è
questa la sfida che noi vogliamo rilanciare. Sul primo
volet
, quindi, e brevemente sul bilancio noi diciamo che sì,
è un bilancio di attesa, di incertezza, e lo avete detto prima di
noi, è stato un bilancio in difesa, è stato un bilancio che ha
subito più che proporre, noi avevamo idee e abbiamo idee per
migliorarlo, è chiaro che le idee all'ultimo minuto e le idee
malgrado queste settimane, questi mesi di...diciamo anche in
commissione, di possibilità, di dialogo e di discussione su certi
temi, è comunque stato un bilancio che è stato costruito dalla
maggioranza, quindi il ruolo delle opposizioni è stato un ruolo
residuo, non abbiamo potuto incidere, se non oggi, attraverso
questi emendamenti, in parte accettati, in parte bocciati, sulla
possibilità ancora di cambiare un bilancio. Le idee per migliorarlo
ce le abbiamo e ce le avevamo, è chiaro che potremo incidere nella
misura in cui tecnicamente questi impegni andranno avanti, ma ecco
la nota, Assessore Perron, che le abbiamo già fatto rilevare in
commissione, una condivisione all'inizio, una riunione con i
Capigruppo, a settembre, dicendo: benissimo le risorse sono queste,
purtroppo succede che dobbiamo destinare...cioè dandosi delle
priorità, degli indirizzi, quello poteva essere un inizio di
bilancio condiviso.
Oggi ci troviamo tutti un po' a cercare di tacconare qualcosa
che avete costruito, con le vostre visioni, per carità, che
giustamente voi portate avanti. Noi crediamo, quindi, che questo
bilancio avrebbe potuto essere migliore, pur nella ristrettezza, e
potrebbe ancora essere migliore con degli impegni. Avevamo e
abbiamo centrato i nostri interventi su cinque assi, dai costi
della democrazia alla riduzione della burocrazia, alla
semplificazione, che faranno oggetto di ordini del giorno, lo
sviluppo economico, quindi il rilancio dell'economia e del mondo
delle imprese, soprattutto a seguito dell'annuncio da parte del
Presidente di una possibilità, in base agli studi che verranno
fatti sul cantiere dell'ospedale, di ritardare la partenza di
questa opera.
Riallacciandoci concettualmente a questo principio si può dire:
benissimo, facciamo comunque ripartire l'economia sul territorio,
facendo una serie di investimenti, piccoli, medi per differenziare
le grandi opere che possano far ripartire sul territorio regionale
i piccoli cantieri che a rotazione danno un po' di ossigeno alle
imprese.
Gli enti locali, cercare di ridare dignità agli enti locali,
magari anche attraverso questi fondi, piuttosto che l'istruzione e
il sociale. Sul sociale avevamo già annunciato all'Assessore Fosson
che abbiamo lavorato a un impegno preciso sugli asili nido,
principalmente. Altri temi sono alla nostra attenzione, chiaramente
abbiamo cercato di fare sintesi per macro-temi, e sugli asili nido
impegnandoci a lavorare a una riorganizzazione tutti assieme,
condivisa per...a partire diciamo da un gruppo di lavoro che nel
2015 potrà lavorare per il futuro a una riorganizzazione, a
reperire almeno una parte di risorse che possano parzialmente fare
capire che c'è una attenzione in questo senso.
L'istruzione e la scuola, adesso tutto si può dire del modello
scolastico valdostano, ma crediamo che un po' di più sull'edilizia
scolastica in futuro si possa investire. Il Presidente ha citato
nell'intervento perché l'edilizia scolastica è un tema che prima o
poi farà di nuovo parlare e il grande piano di investimenti nei
comuni è andato a buon fine, ma anche sugli investimenti regionali
qualcosa dev'essere fatto. Come anche sulla tutela dei monumenti,
siamo al limite da qualche anno, quindi ripartire anche qui -
sempre nell'ottica di questi cantieri che, comunque, fanno parte
dell'economia - con qualche manutenzione potrebbe, dal punto di
vista della tutela dei beni culturali, evitare anche certi
problemi. Come noi pensiamo che con i fondi europei, di cui in
parte si parla in questo bilancio, in parte no, magari ripartire
con qualche asse strategico, indirizzo strategico sui grandi
progetti, benissimo, i fondi europei li utilizziamo per questo,
piuttosto che per altro, in modo da darci degli indirizzi ben
precisi.
Per finire, come hanno già citato i colleghi con l'agricoltura e
il turismo, che possano effettivamente essere rivisti e rilanciati,
perché comunque il modello da rivedere esiste. Questo per dire che
la boccata di ossigeno, le visioni diverse che noi cercheremo di
portare esistono. Però ci dobbiamo dire che dobbiamo rivedere un
sistema. Ed è qui che subentra anche il concetto che un sistema non
si può rifondare e rivedere unilateralmente e soprattutto non si
può rivedere e rifondare con i numeri che ha questa legislatura.
Noi diamo, quindi, anche una disponibilità, questo lo abbiamo fatto
anche in questi mesi, per dire diamo la nostra disponibilità anche
dall'opposizione per incidere sulla disponibilità a rivedere un
sistema, perché le idee possono venire, anche se avete sicuramente
le migliori idee del mondo, anche da chi effettivamente, invece, è
all'opposizione.
Il modello del socialismo reale della Valle d'Aosta degli ultimi
30-40 anni è finito, perché è un modello che andava bene adattato
al momento in cui abbiamo vissuto, è inutile che noi ci sostituiamo
agli anni '80 in cui certe scelte sono state fatte, e andiamo oggi
a dire che bisognava pensare all'epoca di fare in modo diverso.
Iniziamo a dire che oggi questo modello è finito, che probabilmente
abbiamo bisogno di rivitalizzare le intelligenze sul territorio, lo
ricordava il collega Fabbri, investendo più sul territorio rispetto
al fatto di riempire gli uffici. Perché per 30 anni abbiamo
riempito gli uffici e oggi siamo qui a discutere sull'esodo, il
piano, riduciamo i dirigenti, i dipendenti cosa gli facciamo fare,
mentre effettivamente una decrescita della parte pubblica potrebbe
rappresentare opportunità, investendo sul territorio attraverso
delle opportunità che diamo ai giovani, ma non solo, finanziando le
idee perché l'indotto del territorio oggi, con la diversificazione
in ambito agricolo, piuttosto che col turismo di nicchia, coi
piccoli numeri, rivedere un modello significa tutti assieme sedersi
attorno a un tavolo. Ci sono proposte anche di colleghi che vanno
in questo senso, però un modello bisogna che lo rivediamo, che
abbiamo l'umiltà di dire che lo dobbiamo rivedere tutti assieme.
Ecco, in questo senso cogliamo questa apertura.
Per cambiare modello siamo convinti che bisogna effettivamente,
però - e arriviamo al piano delle regole del gioco - rivedere un
modello con delle certezze. Se le certezze effettivamente oggi non
vengono riparametrate in termini di rapporti fra la Regione e lo
Stato, crediamo che qualsiasi apporto di chiunque di noi sia vano,
nella misura in cui il giorno dopo lo Stato dice: non è più così.
Allora anche noi qui contestiamo il fatto che la Regione da un
giorno all'altro rivede le regole sui contributi. Se poi lo Stato
da un giorno all'altro ci rivede le regole sul Patto di stabilità,
sulle partecipate, sui bilanci consolidati, sul fatto che...cioè
noi dobbiamo sapere da qua a 3-4-5 per non dire 10 anni, forse
diciamo troppo, quali saranno le regole che lo Stato ci proporrà e
saremo in qualità di comunità valdostana liberi di dire sì o no,
con gli effetti che ci saranno, nel senso che non saremo obbligati
sicuramente a chinare la testa e a continuare a subire passivamente
ed è per questo che chiediamo anche a Roma, in primis lo chiediamo
ai nostri parlamentari, prima di chiederlo ad altri, che ci sia
un'azione più incisiva, un maggior raccordo tra noi, inteso come
Consiglio Valle, e i Parlamentari. Lo abbiamo chiesto per mesi, ma
da quelle parti lì "n.p.", cioè non pervenuti. Adesso chiediamo che
l'azione incisiva, anche quando siamo a presentare dei piccoli
emendamenti o delle questioni da seguire tecnicamente da chi è
deputato, inteso come eletto a Roma a difendere gli interessi della
comunità sia portato avanti. Qui niente si muove, allora non
vogliamo dire che bisogna battere i pugni sui tavoli, ma farsi
sentire ogni tanto forse sarebbe anche qualcosa di
interessante.
Il secondo
volet
, quello che conclude l'intervento, è
proprio quello dell'autonomia, quindi, noi crediamo che
l'endroumeia
come è stata definita in certi anni forse un
po' più di fermento ideologico, dove c'era forse anche più la
voglia di lottare, meno soldi, debba cessare, perché questo modello
che è frutto di un patto, appunto, che dopo la guerra ha visto una
comunità come la Valle d'Aosta essere oggetto di contendere tra
Stati, per poi aver deciso liberamente e autonomamente, comunque,
che la sovranità di questo popolo doveva passare attraverso una
negoziazione con lo Stato che dava un'autonomia, che poi si è
rivelata un'autonomia parziale, se pensiamo anche solo alla zona
franca, che non è stata applicata. Questa autonomia oggi, se
svuotata da un punto di vista economico, con questi patti con lo
Stato, è una autonomia che non ha più senso. L'accordo del 1945 ha
portato allo Statuto del 1948 e prima ancora al 1946. Nel 1981
abbiamo ottenuto il riparto fiscale e siamo passati da dover
tagliare i boschi nei comuni per pagare il riscaldamento della
scuola, ad avere grandi, ingenti risorse finanziarie, che ci hanno
dato la possibilità di costruire un modello.
Nel 1994 c'è stato un nuovo accordo, nel 2010 un altro. Oggi
tutti questi accordi vengono disattesi, vengono completamente
disattesi, e allora o si rivedono le regole del gioco o la comunità
valdostana non potrà reggere - anche rivedendo il sistema - alle
sfide del futuro. Dobbiamo ritornare a dire a Roma che le risorse
dei valdostani devono essere gestite dai valdostani a una
percentuale di certezza per, anche dal punto di vista solidale,
contribuire invece a quello che è il risanamento di una spesa
pubblica e dei conti pubblici, ma non possiamo sempre solo dare.
Crediamo, quindi, che sia giunto il momento di non subire più i
cambiamenti, perché adesso per qualche anno li abbiamo anche
accettati, li abbiamo negoziati, li abbiamo in qualche modo
riportati a quello che poteva essere un rapporto tra Stato e
Regione.
In questo momento forse il cambiamento che a Roma viene
invocato, sarà un cambiamento che chiederemo anche noi qui. È
chiaro che dovremo essere forti nel difendere il ruolo delle
regioni, soprattutto quelle a Statuto speciale, contro attacchi di
chi invece le autonomie speciali le vuole togliere. È chiaro che se
non siamo già d'accordo noi almeno sul concetto di autonomia, e su
questo credo che da sempre quando anche in quest'aula, in questi
mesi si è discusso di altri temi che non erano quelli
amministrativi quotidiani, ci sia stata almeno una capacità di
sintesi. Oggi pare che...ma noi non vogliamo pensare che questo
avvenga solo perché è una forza politica che l'ha proposto. Pare
quasi che adesso il tema dell'autonomia sia una banale enunciazione
di qualcosa che probabilmente sì c'è, però non è lì il problema.
Noi crediamo che, invece, la questione della Costituente per noi
sia...noi come comunità, al di là poi di chi l'ha lanciata e se ci
sono formule da rivedere, siamo disponibili a rivederle, ma sia il
momento di sintesi che possa rilanciare questo concetto. E poi dal
punto di vista politico, forse, darà la possibilità, al di là dei
movimenti e dei partiti, anche ai singoli, e anche in quest'aula,
di poter aderire a questa Costituente. L'appello che in questi
giorni sta arrivando ed è arrivato e arriverà da parte del nostro
movimento a certe personalità, piuttosto che ai movimenti, ai
singoli, dev'essere proprio interpretato in questo senso, di unire
le energie e le sensibilità per creare un contenitore che faccia
almeno in quell'occasione abbandonare la propria casacca intesa
come appartenenza partitico-politica, per andare a elevare a un
piano superiore una lotta comune per chi la vorrà sostenere, nei
confronti di un principio da difendere.
Questo non pregiudica, quindi, niente che non sia qualcosa che
unisce, e noi usiamo la parola
ressembler
, che possa riunire
queste sensibilità. Abbiamo, abbiamo secondo noi, una sfida che
apre una nuova fase politica, e questa sfida può passare attraverso
questi temi. Crediamo che il dialogo, in un contenitore come la
Costituente per noi possa essere qualcosa di utile. Se il dialogo,
quando lo apre qualcuno va bene, per qualcun altro no, a noi non
interessano queste polemiche, noi crediamo che il dialogo su certi
temi non significhi assolutamente rinunciare alle battaglie e,
anzi, che possa rafforzare all'esterno l'idea, almeno su questi
temi, di un sentire comune, che altrimenti è già sminuito da noi
stessi.
Nous avons grandi dans des années, d'un point de vue
générationnel, je parle pour ma génération, mais c'est la
génération de plusieurs dans cette salle, avec une idée que
l'autonomie est un concept éternel. Nous avons grandi après le '81
et donc nous pensons que ce modèle était éternel, qu'il aurait
toujours eu des ressources, qu'il y avait la prospérité et la
possibilité d'utiliser nos ressources en autonomie complète,
sachant que l'État de temps en temps nous contestait, de temps en
temps acceptait, de temps en temps négociait, mais qu'il y avait
toujours des bons rapports. Il y a eu des périodes où probablement
les Assesseurs descendaient avec un bout de bouquetin, un bout de
fromage, il y a eu d'autres périodes où il fallait négocier d'un
point de vue technique aussi des moments difficiles, mais ce modèle
aujourd'hui s'est un peu écoulé et les valdôtains, même à travers
leurs Administrateurs, ont été un peu pris par le désarroi. Et
c'est pour cela qu'aujourd'hui il faut qu'on réagisse en tout cas
et que les messages ne soient pas seulement des messages négatifs.
Donc la positivité, c'est vrai que - certains collègues le disaient
- nous avons encore des ressources, mais refaire un modèle et
préparer la communauté n'est pas quelque chose de simple. Nous
avons eu la chance de vivre des années idéologiques, de fortes
batailles, probablement nous devons retourner à faire certaines
batailles. Dans cet esprit nous avons lancé certains projets, nous
croyons que le thème de la souveraineté et de l'auto-détermination
des valdôtains peut être un concept moderne, par rapport à un
concept qui aujourd'hui a été un peu vu d'un mauvais
œil de la part de l'État, car d'autres régions
probablement n'ont pas donné des exemples si positifs. Nous croyons
que le modèle valdôtain peut être encore un modèle utile dans un
esprit fédéraliste d'État, mais surtout dans une Europe que nous
voulons être une Europe des peuples et non des pouvoirs
économiques.
L'Union Valdôtaine Progressiste a lancé un défi, nous espérons
que des collègues, des sensibilités, des mouvements pourront donner
leur disponibilité sur ce plan et nous croyons que le budget 2015 a
été une très bonne occasion pour discuter de politique et nous
espérons, souhaitons et nous en sommes sur que ce sera un bon début
pour de nouveau faire de la politique, car nous avons été élus,
nous avons été choisi par la communauté pour nous occuper de
politique. La communauté aujourd'hui nous demande de résoudre les
problèmes des gens et surtout de faire quelque chose d'utile pour
notre peuple, jusqu'au jour où on pourra encore parler de peuple.
Le jour où n'aurons plus d'autonomie, on ne pourra plus non plus
parler de peuple valdôtain. Merci.
Président
- Merci collègue Viérin. Il y a d'autres
Conseillers? La parole au Conseiller Guichardaz.
Guichardaz (PD-SIN.VDA)
- Grazie Presidente.
Siccome sono stato tacciato di aggressività, cerco di mantenere
la calma, ma non assicuro entro la fine dell'intervento di non
alzare la voce. E, così, essendo stati chiamati in causa, rispondo
sulle questioni che sono state avanzate dal Consigliere La
Torre.
Intanto sono curioso di capire, che poi magari qualcuno me lo
dice, se il Consigliere La Torre è stato investito di un ruolo che
a noi non è noto, il ruolo che ne so di "pontiere" tra il
PD-Sinistra VdA e gli altri partiti, cioè che cosa è diventato il
Consigliere La Torre? È diventato colui che deve mettere insieme le
persone, creare le alleanze, beh devo dire che lo vedo molto bene
in quella veste, anzi, diciamo che mi sembra la sua veste ideale.
Consigliere La Torre, le consiglio proprio di pensare un po' a lei,
di pensare un po' come si è comportato fino a ora lei, come si è
comportato in un certo periodo di questa legislatura, quando dice
agli altri: voi non avete un'identità molto chiara, non si sa,
faccio tre domande a lei, a Donzel e a Centoz e ho tre risposte
diverse. Beh, proprio detta da lei, Consigliere La Torre, sembra
più che altro una barzelletta, perché in quanto a coerenza mi pare
che lei proprio non ha da insegnare assolutamente niente a nessuno,
saltella come una biglia tutto il sacrosanto giorno, lo vediamo
anche qua fare le sue
public relations
, quindi proprio di
parlar di coerenza e di linearità agli altri, dovrebbe tenersi un
pochettino le critiche per lei, anche perché noi, è forse questo
che dà fastidio Consigliere La Torre, abbiamo sempre mantenuto una
linearità e una coerenza. Fino ad ora non abbiamo mai deviato dalla
strada e la nostra strada è sempre stata molto chiara, ed è forse
questo che dà un po' fastidio alle persone come lei o alle persone
che non riescono in qualche maniera attraverso chissà quale
sotterfugio a imbrigliarci.
Noi siamo molto liberi. Abbiamo detto le cose, le diciamo magari
con dei toni un po'aggressivi, mi scuso se oggi ho usato un tono
eccessivo, eccessivamente aggressivo, ma mi appassiono, mi faccio
un po' prendere, ma noi siamo sempre rimasti in quella linea.
Rimaniamo alle cose che abbiamo scritto nel progetto della
renaissance
, che non ci sia più, che sia saltato, diciamo,
che quel progetto sia oramai andato in fumo, questo non ha
importanza, noi le cose che abbiamo scritto lì, sono le cose che
ribadiamo tutte le sacrosante volte che facciamo un'iniziativa in
questo Consiglio, tutte le volte che proponiamo un'interpellanza,
un'interrogazione. Adesso con i nostri emendamenti riproporremo
quel tipo di percorso, perché quello è il percorso con cui ci siamo
presentati agli elettori. E non abbiamo alcuna intenzione di
cambiare in corso d'opera.
Il collega Donzel lo ha detto, oggi, noi siamo fedeli ai
contenuti e basta. Poi le alleanze, l'idea che noi dobbiamo
governare e che siamo geneticamente nati o geneticamente concepiti
per governare, beh guardi, con noi proprio ha sbagliato persone.
Non siamo geneticamente nati e concepiti per governare basta che
sia. Abbiamo fatto un tentativo, abbiamo proposto un programma che
si chiamava
renaissance
, conteneva dei punti molto chiari e
sono gli stessi punti che noi tutte le volte riproponiamo, e sono
quelli che abbiamo riproposto oggi e che tutte le volte cerchiamo
di ricordarvi. Collega La Torre, quindi, la prego, davvero, non
faccia violenza alla sua intelligenza, perché lei è una persona
molto intelligente, lei sa benissimo di quello che sta parlando e
sa benissimo che fare delle provocazioni in quella direzione
sono...è fare semplicemente melina, è giocare. Qua non si sta
giocando. Non ci possiamo permettere oggi di giocare. Non ci
possiamo neanche permettere di richiamare delle responsabilità e
delle corresponsabilità, che oggi vi abbiamo detto noi non siamo
disposti a condividere.
Allora, o prima si fa davvero una elaborazione di ciò che è
stato, oggi ho parlato di una catarsi liberatoria, cioè ci si dice
chiaramente tra di noi che ci sono state delle sottovalutazioni,
che sono stati fatti degli errori, che negli anni in cui
probabilmente le risorse e i soldi erano abbondanti si potevano
fare delle politiche che personalmente non condivido, ci si poteva
muovere in un certo modo, ma bisogna elaborare in qualche maniera
ciò che è stato. Fintanto che si dà la colpa ai fattori esterni, ai
nemici romani, ai nemici dell'autonomia non andiamo da nessuna
parte, perché la situazione non è destinata a cambiare, né con gli
alleati del PD-Sinistra VdA, che magari possono andare a Roma a
fare qualche collegamento o a mettere una buona parola per la Valle
d'Aosta. La Valle d'Aosta ha tutte le carte in regola o potrebbe
averle per affermare un modello, sano, un modello di autonomia
responsabile. Ed è questa la strada che bisogna perseguire collega
La Torre, non i sotterfugi o le tattiche di piccolo cabotaggio. A
noi quella roba lì non serve, non ci piace, gliel'abbiamo detto,
l'abbiamo detto tutti e tre insieme solidalmente. Credo che oggi
non ci sia stato dubbio rispetto alla linea, con modalità diverse,
lo ammetto, perché abbiamo tre caratteri diversi. Abbiamo però
tutti ribadito la stessa cosa, penso che le cose che abbiamo detto
oggi siano cose abbastanza chiare. Poi che cosa dobbiamo dire sul
bilancio? L'ha detto lei collega, oggi, che questo è un bilancio di
transizione, è un esercizio contabile, è un bilancio...adesso non
mi ricordo più cosa. Avete dipinto questo bilancio come una
schifezza, come una roba che si deve fare e che passa e me lo
venite pure a difendere? Qualcuno dei vostri colleghi ha pure
difeso questo bilancio, come il bilancio che non aumenta le tasse,
che non taglia sul sociale, che non taglia sulla sanità...ma andate
a guardarvi i numeri, ma di cosa stiamo parlando? Avete detto che è
uno schifo di bilancio e adesso venite a chiedere a noi di
condividere un bilancio. Noi cerchiamo di modificarlo.
Avete parlato di bilancio di transizione, senza prospettive,
senza visione: per me questa roba vuol dire che il bilancio è un
bilancio che non ha adempiuto a 360 gradi alle funzioni di un
bilancio. Perché il bilancio dev'essere programmatico, deve
disegnare una prospettiva, altrimenti è un esercizio contabile,
l'ha detto lei, è uno strumento contabile. E ribadiamo che in un
momento come questo bisogna avere il coraggio non di fare un
bilancio di transizione, ma di assumere coraggiosamente delle
decisioni, di fare un bilancio che sia di prospettiva. Allora non
potete chiederci di essere in qualche modo complici di questa roba.
Vi abbiamo detto che abbiamo portato delle modifiche al bilancio,
abbiamo presentato oltre quaranta emendamenti, qualcuno ci è stato
bocciato, magari per ingenuità, però andateveli a leggere, sono
emendamenti che cercano in qualche maniera di disegnare una strada.
Non è la strada perfetta, non è il modo migliore di fare politica,
è molto più bravo lei collega La Torre evidentemente di fare
politica di quanto non siamo bravi noi, ma sono qua da un anno e
mezzo, mi perdoni, lei è qua da 25 anni, credo, non so da quanti
anni fa il Consigliere regionale. Tra l'altro mi sembra non sempre
collocato lì tra i protettori dell'autonomia o tra quelli che
scendono in piazza con la lancia e con la bandierina, mi pare che
lei abbia saltellato un po', com'è nel suo stile, in ben più di una
formazione politica in ben più...noi invece siamo ancora qua, siamo
dentro il PD-Sinistra VdA, orgogliosamente dentro il PD-Sinistra
VdA. Non facciamo alcun tipo di trattativa privata e le cose che
dobbiamo dire le diciamo qua. Se vi dà fastidio mi dispiace per
voi, a noi sinceramente...questo è il nostro stile, siamo fatti
così. Poi lei potrà anche non essere d'accordo rispetto alle nostre
decisioni.
Ancora un appunto rispetto al PD-Sinistra VdA: siamo
un'aggregazione di forze politiche, di movimenti, espressione della
società civile, non siamo comandati da nessun capo, da nessun
segretario, noi condividiamo e socializziamo all'interno del nostro
gruppo ogni tipo di decisione, qualsiasi cosa si faccia, con tutti
i movimenti, con tutte le espressioni della lista con la quale
siamo andati alle votazioni, alle elezioni e con il programma con
il quale siamo andati alle elezioni. Per cui lei non può attribuire
a noi o insegnarci come dobbiamo essere all'interno della nostra
lista e del nostro gruppo e dei movimenti che ci rappresentano. Le
assicuro che il confronto è ampio, con tutti gli interlocutori.
Alla fine poi si decide insieme e ci assumiamo la responsabilità di
votare a favore perché a volte abbiamo anche votato a favore, noi
non abbiamo mai fatto un'opposizione fine a sé stessa. Questo io
credo che lo si possa riconoscere, che non sia una opposizione,
diciamo, di quelle becere, giusto per fare opposizione. Cerchiamo
di fare delle proposte, poi magari non piacciono.
Presidente
- Grazie collega Guichardaz. Altri colleghi?
Chiudiamo la discussione generale. Discussione generale chiusa. Per
le repliche la parola all'Assessore Perron.
Perron (UV)
- Merci Monsieur le Président.
Ringrazio tutti gli intervenuti, anche coloro che sono portatori
di idee e di sensibilità diverse rispetto alle nostre, anche
contrapposte, penso che questa occasione abbia senz'altro
arricchito questo momento e la visione e la percezione che abbiamo
di questo documento, in modo particolare di questa situazione, che
è di difficoltà economica, non lo dico io, lo dice la situazione
italiana, quella europea, e in generale del continente. In questi
giorni la Cina sta rivedendo al ribasso le sue stime di crescita,
lo sta facendo la Russia, cioè lo stanno facendo quelle economie
avanzate nel mondo che vedono contrarsi i loro ritmi di crescita. È
anche per questo che forse in modo tardivo, lo posso riconoscere,
abbiamo cercato in qualche modo e per quanto possibile voluto un
approccio un po' diverso, cioè abbiamo cercato del tempo per
ascoltare, per recepire delle proposte, anche delle idee, per
cercare di avere coi colleghi, in modo particolare con la II
Commissione - che colgo ancora l'occasione per ringraziare - un
dialogo in qualche modo diverso. È una situazione che fotografa una
realtà in cambiamento: non lo dico io, lo dicono i fatti. A Londra,
senza andare troppo lontano, il primo nome che è nell'anagrafe è
Mohammed, a Milano il secondo cognome è cinese. Dico questo per
dire, mi rifaccio a un articolo che c'è oggi sulla Stampa, che mai
in questi 10 anni la società italiana ha visto così tanti
emigranti, non immigrati, emigranti, cioè persone che in qualche
modo abbandonano questo paese perché, stretti dalle difficoltà,
sono obbligati ad andare a cercare delle realtà, soprattutto dal
punto di vista lavorativo. Dico questo per dire che cerchiamo di
avere una visione e di fotografare questa situazione di difficoltà
che, per quanto possibile, in un modo condiviso, cerchiamo di non
subire, ma di gestire questi cambiamenti che anche la società
valdostana si trova suo malgrado costretta ad affrontare. Tanti i
suggerimenti introdotti in questo lungo dibattito.
Voglio dire che la filosofia che ci ha condotto è quella di dire
che certamente questo bilancio ha una
liaison
con il
passato, ha un
trait d'union
con il programma di
legislatura, ma introduce e vuole introdurre, così dev'essere,
delle situazioni di cambiamento che noi immaginiamo e ce ne
assumiamo la responsabilità. Vuole essere una responsabilità
condivisa con le altre forze politiche, perlomeno quelle propense a
un rapporto di dialogo, che registriamo con favore, ha un
cambiamento di approccio, cioè a un ridimensionamento del ruolo e
del peso dell'ente pubblico, del contesto della Valle d'Aosta. Se
c'è un elemento nuovo che si è potuto cogliere, mi riconosco
pienamente nell'intervento che ha fatto un momento fa il collega
Viérin, circa l'attenzione che reputo nuova, in termini di
sensibilità che quest'aula esprime, a favore e nei confronti della
difesa dell'autonomia. Registro un clima nuovo, una sensibilità
marcatamente più forte delle forze politiche che con le loro
legittime visioni, anche diverse, sottolineano come forse sia
necessaria - ed è bene che sia uscito durante il bilancio, durante
la discussione di questo importante documento programmatorio - una
nuova fase di difesa della nostra autonomia. Una fase che ci deve
vedere se non in contrapposizione, in profonda discussione con lo
Stato, perché anche qui, al di là del colore politico del Governo
che esiste a Roma, l'atteggiamento nei confronti delle autonomie
speciali è sempre un atteggiamento perlomeno di difficoltà.
Guardate, alcuni giorni fa ho sentito il collega di Trento per
altre questioni. L'autonomia trentina che spesso viene citata come
esempio - giustamente - sta valutando, dopo aver firmato un
accordo, non lo ha ancora fatto, se riaprire il contenzioso con lo
Stato. L'applicazione concreta di certi atteggiamenti porta a dire,
giorno dopo giorno, che nonostante si prendano determinati accordi,
subentrano sempre delle condizioni nuove, che in qualche modo
permettono di non avere una linearità di comportamenti, negli
accordi che in qualche modo sono stati fatti. Da questo punto di
vista noi, essendo prorogato il termine per la presentazione
dell'ordine del giorno, su questo abbiamo elaborato un documento
che in qualche modo sottolinea i passaggi che la Valle d'Aosta ha
fatto nel rapporto con lo Stato.
È un ordine del giorno che facciamo aperto, che vuole impegnare
le forze politiche per quanto possibile a rappresentare in tutte le
sedi competenti le difficoltà che la Valle d'Aosta ha da un punto
di vista finanziario, ma anche di rapporti di tipo politico, con lo
Stato italiano, ed è un ordine del giorno che noi...aperto a
emendamenti, aperto a suggerimenti, immaginiamo e speriamo di poter
condividere con le forze politiche presenti in Consiglio regionale.
Abbiamo cercato di presentare un documento con senso di
responsabilità, nel senso che il bilancio, più che ogni altro
momento, è un momento in cui la politica, soprattutto chi governa,
deve per forza di cose assumersi la paternità di un atto che in
questi anni certamente non è popolare. Vorrei essere chiaro: non è
che abbiamo, presentando questo bilancio di tagli così grandi,
l'ambizione di tirarci le ire addosso di tutti quanti. Abbiamo
presentato, direi con senso di responsabilità, delle proposte,
abbiamo cercato di farle in tempi ragionevoli, immaginando di poter
avere un dialogo. Poteva essere fatto in tempi più lunghi, in modo
migliore, abbiamo cercato di avere un atteggiamento di apertura, al
dialogo.
Il bilancio in qualche modo, lo condividiamo, porta dei tagli,
dei tagli in tutti i settori, non esclusivamente e unicamente nei
settori chiave, come è stato detto questa mattina. Credo di poter
dire la verità dicendo che la scuola ha avuto, come il settore
della sanità, ma in qualche modo tutti i settori, un occhio di
attenzione. Ci sono dei tagli, è evidente, e non poteva essere
diversamente, abbiamo comunque cercato di mantenere un modello,
salvaguardando quello esistente, andando a razionalizzare le spese,
a contenere laddove fosse possibile e cercando di privilegiare quei
settori che in qualche modo, in termini di riscontro sul
territorio, presentano la possibilità di dire che la Valle d'Aosta
è un modello che funziona. Se devo recepire una parola, userei una
parola che il relatore ha scritto e nella quale mi ci ritrovo, cioè
se di decrescita possiamo parlare, possiamo immaginare di dire che
è una decrescita ristrutturante, nel senso che dove è possibile
immaginare che ci sia una regressione del peso che l'intervento
pubblico, perché no, a favore anche di un maggiore intervento del
privato, noi valutiamo questa situazione con un occhio di
attenzione e di riguardo. Tempo fa, cito un momento nel quale molti
colleghi sono stati presenti, l'Assessorato al bilancio ha
organizzato un convegno sull'uso del patrimonio pubblico. Ebbene,
quella giornata, credo, ha testimoniato come sia assolutamente
possibile un nuovo approccio, magari immaginando dei momenti di
sinergia tra pubblico e privato. In quel caso, parlando di un tema
specifico; questo per dire che come atteggiamento non siamo chiusi
nei confronti di cambiamenti che devono subentrare, di cambiamenti
che vanno apportati a questo che è stato un modello che nel tempo
ha funzionato.
In modo molto onesto non magnifico questo bilancio, lo presento,
lo presentiamo con senso di responsabilità, dando atto delle
difficoltà che esistono, tenendo conto, è stato detto a più
riprese, che in sei esercizi finanziari abbiamo perso quasi il 50
percento delle risorse disponibili, che da un anno all'altro
viaggiamo con dei tagli di 100 milioni. Con questa situazione
abbiamo cercato, con senso di responsabilità, di prenderci, come
dire, giustappunto le responsabilità di fare delle proposte. Dico
questo per dire che non è più il tempo in cui e non è un secolo fa,
ci trovavamo ad affrontare dei rendiconti con 200-300-400 milioni
di euro di avanzo di amministrazione. Sono due legislature fa.
Sembra un'altra era, non è più così.
Da questo punto di vista, quindi, avendo suddiviso anche le
responsabilità nella costruzione dell'autonomia, ritengo di poter
dire che la nostra autonomia è comunque un'autonomia che funziona,
è un'autonomia che ha contribuito a creare un modello della Valle
d'Aosta perfettibile, ma certamente da non buttar via e certamente
non meritevoli di critiche così dure come...collega Guichardaz
gliel'ho detto poc'anzi, a mio giudizio, ho avuto modo di sentire
questa mattina, che mi paiono francamente esagerate. Dico questo
per dire che la Valle d'Aosta non è l'isola più felice del mondo,
ma è un territorio che comunque ha ancora delle sue potenzialità.
Con questo approccio abbiamo cercato di creare questo bilancio, un
bilancio che certamente, l'hanno detto molti colleghi, vede ancora
una sproporzione molto forte tra spese di investimento e cosiddette
spese fisse.
Anche qui mi permetto solamente di fare una precisazione,
dicendo che esiste un confine, a volte non molto codificato, per
cui sembra quasi che tutte le spese che la Regione sostiene e che
non vengono classificate come spese di investimento, siano in
qualche modo spese destinate a un calderone improduttivo. Non è
così, voglio ricordare che gran parte delle cosiddette spese fisse
costituiscono, comunque, stipendi per lavoratrici e per lavoratori,
quindi entrate per le famiglie, sono spese che costituiscono
finanziamento per il funzionamento e l'esistenza dei nostri comuni,
e non sono stati saccheggiati, come ha detto qualche sindacato in
audizione. Credo che i nostri comuni siano stati rispettati, ai
comuni abbiamo chiesto dei sacrifici e credo che come politica
autonomista, se c'è una realtà confrontata a livello nazionale dove
l'esistenza dei comuni nel tempo è stata salvaguardata e promosse
tutte le azioni politiche che sono state messe in piedi, sono
andate giustappunto nella direzione di tutelare questa
particolarità che esiste nell'organizzazione del nostro
territorio.
Queste spese servono per il funzionamento della nostra sanità,
che sono spese che paghiamo noi diversamente da altrove, sono spese
che servono per le nostre politiche sociali, quindi servono per gli
anziani, per le famiglie, per l'infanzia, per i minori, per gli
asili nido, per i soggetti più deboli della società. Servono per il
funzionamento della nostra scuola, dove si è cercato di avere un
buon rapporto tra il mondo del lavoro e il mondo della scuola,
cercando di evitare per quanto possibile dei ragionamenti che
andassero nella direzione di tutelare la non dispersione scolastica
e frenare l'abbandono della scuola. Sono spese che servono per il
governo del territorio, quindi la tutela dell'ambiente, la tutela
dell'ARPA, permettendo anche qui all'Assessorato all'ambiente...uso
questo per dire...di svolgere pienamente tutte le funzioni e tutte
le competenze che la legge gli attribuisce per la sua
esistenza.
Sono spese che servono nel complesso allo sviluppo
economico-regionale, dove allochiamo ancora in un bilancio con
grande difficoltà quasi 60 milioni di euro. Ecco, quindi, non
magnifico il bilancio, ci siamo presentati avendo un atteggiamento
di disponibilità che riconfermiamo anche per la discussione degli
emendamenti, cercando di fare la nostra parte, presentando un
bilancio con un atteggiamento non di rassegnazione e non di enfasi.
Cerchiamo di fare una fotografia molto precisa, realistica, di
quella che è la situazione, cercando al tempo stesso di dare anche
delle certezze, di cogliere in qualche modo delle opportunità che
esistono, ancora, con un miliardo di euro, che riversiamo sul
territorio della Valle d'Aosta, questo ridotto rispetto a prima,
può costituire ancora un momento importante di riferimento per la
nostra comunità. Con questo approccio, quindi, crediamo di aver
fatto la nostra parte, di aver presentato un documento
semplicemente responsabile, che tiene conto di una situazione di
difficoltà, dell'apertura di un clima nuovo che registriamo -
personalmente registro con molto favore - e non so quale può essere
la forma migliore, certamente guardiamo con molta attenzione anche
al verificarsi di questa nuova fase che cerca e vuole mettere
insieme energie nuove a tutela dell'autonomia, a difesa del
particolarismo e della salvaguardia di questa nostra Regione,
affinché non rimaniamo questa cellula anonima nell'Europa, ma
continuiamo ad avere un ruolo se possibile autonomo in questa
Italia, che spesso ci vede come dei nemici e che troppo spesso
cerca di toglierci la nostra possibilità di autogestirsi.
Da questo punto di vista ringrazio tutti coloro che hanno
contribuito al dibattito, anche con degli emendamenti, con degli
ordini del giorno e mi auguro che dalla fine di questa discussione
possa uscirne un documento più ricco di prima, migliore se
possibile della proposta che abbiamo formulato, e che vada a
rispondere alle legittime aspettative della comunità valdostana.
Grazie.
Presidente
- Grazie Assessore. La parola al Presidente
della Regione.
Rollandin (UV)
- Oui, merci Président.
Je remercie à mon tour tous les collègues qui ont bien voulu
examiner le document et donner un aperçu de ce qui s'est passé, de
ce qui est le projet qui a été présenté dans un contexte sans doute
diffèrent, par rapport aux autres situations et c'est le contexte
que, je crois, a été à la base de la première remarque qu'on a
voulu porter dans cette salle. Le fait qui est quand même en cours
un débat politique ouvert et la question, je crois, qui n'est pas
banale, quelqu'un l'a rappelé, il y a des rencontres qui ont étés
faites, une, deux fois, et il y a des rencontres qui doivent encore
être faites. Là, je veux le rappeler, pendant ces rencontres, qui
ont étés élargies à toutes les forces. Après, il y a des forces qui
ont dit qu'elles n'étaient plus intéressées, bien sûr, on respecte
les indications données, les autres ont donné leur disponibilité à
continuer le débat et, je veux souligner, que pendant ces
rencontres on n'a jamais parlé de places. Jamais. On a toujours
parlé de programmes, d'arguments qui puissent quand même assembler,
rassembler, mettre ensemble des arguments qui puissent unir les
forces, pour faire de façon que les thèmes puissent se partager et,
comme thèmes partagés, ils donnent la possibilité d'aboutir à un
changement qui est à nous. Et, bien sûr, moi je l'ai évoqué au
début, ce n'est pas pour dire que c'était un ordre pour la
majorité, au contraire. J'ai dit que si on n'a abouti à rien on
n'est pas là pour maintenir le débat ouvert à toujours, il y a une
limite aussi au débat. Il y a une limite au moment où certaines
forces doivent en quelque sorte s'exprimer, dire on est à même
d'arriver au résultat, ou bien on n'est pas à même.
Alors, c'est la raison pour laquelle on a dit que ce projet
n'était pas un projet de programme de longue haleine, par autrement
il n'y a plus un sens d'être là à partager, à voir de trouver les
raisons pour lesquelles on peut se ressembler. Je croix qui c'est
un respect par rapport à l'attitude que les autres forces ont
envers les forces de la majorité qui ont demandé d'avoir ce débat
ouvert. Tout simplement c'est là le point de repère. On n'a pas
déjà tiré les solutions, tout serait pas respectueux de débat
encore ouvert. Voilà le sens de l'attitude que nous avons eu de
chercher, même à ce moment.
Le budget est un passage important et vous avez raison,
quelqu'un l'a dit, il devrait être programmatique, mais pour être
programmatique, moi je l'ai rappelé. Mais imaginez-vous que pour le
budget
, la legge di stabilità
de l'État a-t-il un élan
programmatique? Il est chaque jour à téléphoner en Europe pour dire
manque encore quelque chose. On a démarré, au début il a fallu
trouver 5 milliards, au niveau national, pour ajouter quelque
chose, pour dire qu'on était quand même à ranger
la legge di
stabilità dello Stato
et on est encore dans l'attente d'avoir
l'ok de l'Europe?
Et imaginez-vous que nous on est, à partir du mois de juin qu'on
est chaque semaine là à dire nous sommes à même finalement
d'aboutir un résultat pour le Pacte de stabilité. On est à
aujourd'hui, on attend la question qui concerne aussi la province
du Trentin, pour la question du Pacte de stabilité 2014? Pour
savoir quel sera le projet 2015? Alors ce n'est pas pour dire que
c'est une attitude de contre
unità
. On prend acte des
difficultés que l'État et qui en quelque sorte se rapportent,
retombent aussi sur les autonomies locales. Mais là on a dit qu'on
était à même de comprendre cette situation, même les régions,
toutes les régions ont pris acte qu'il y a un système difficile à
gérer. Difficile pour qui gouverne, n'importe qui. Au niveau
national, en deux ans on a changé quatre gouvernements, mais
l'attitude n'a pas changée et la difficulté aujourd'hui du
gouvernement est, justement, de répondre à des attentes au niveau
européen, pour ne pas retomber dans les difficultés que nous
connaissons. Mais quelle est l'attitude qu'on a demandée depuis
toujours? De respecter les accords.
E qui mi permetto di risottolineare due aspetti fondamentali. Il
primo. L'accordo firmato nel 2010, che poi chiederò che venga
riletto, perché qui sono state dette una serie di affermazioni che
non corrispondono al vero. L'accordo era migliorativo rispetto a
quello dell'81, in quanto portava tutta una serie di argomenti, un
decimo in più rispetto a quello che avevamo prima. Il collega
Donzel ha illustrato bene le migliorie, le aspettative del nuovo
riparto fiscale che aveva due limiti. Il primo, che come tutti i
riparti fiscali, essendo entrate, sono rapportate all'andamento del
Paese; l'IRPEF, che lei correttamente, collega Donzel ha ricordato;
l'IRAP; tutta una serie di accise, sono chiaramente legate a un
andamento a livello nazionale, non è regionale, è a livello
nazionale. In più, l'IVA, non è più come prima, l'IVA legata,
quella della Valle d'Aosta, è una torta generale di cui noi abbiamo
un tot. Anche lì il sistema è cambiato, ma è cambiato per tutti,
anche per noi. Ora, a fronte di questo, voi mi dite con quali
certezze potevamo fare un discorso di programma di tre anni? Non
sappiamo, per quello che ho detto che è prospettico, guarda a un
anno. Abbiamo cercato di dare risposte serie sui due limiti; sulle
entrate certe che avevamo, e il Patto di stabilità, l'altro punto
di riferimento che avevamo. Gli altri colleghi, Gerandin e altri,
hanno voluto ricordare, e che molto spesso si dimentica, perché,
anche se noi avessimo risorse in più oggi, o potessimo averle, più
di quel tanto non possiamo spendere. È una regola che ha
dell'assurdo, lo dicono tutti, ma non è cambiata, addirittura non è
cambiata per i fondi europei.
I fondi europei, che tutti hanno detto, sono investimenti,
quindi, almeno per gli investimenti togliamo il Patto di stabilità.
Hanno cercato di forzare la mano gli enti locali, l'hanno fatto
anche le Regioni. Risultato, ad oggi, ancora zero, perché l'Europa
dice no, perché senno voi sforate anche con quello. È un discorso
aperto, ma non chiuso e, quindi, noi non potevamo sicuramente
andare oltre. Correttamente non abbiamo messo i fondi europei
ancora in questo bilancio, però abbiamo discusso qui quelli che
sono i 120 milioni per l'anno in corso, i 48 milioni tra Stato,
Regione e fondi europei, i co-finanziamenti. Ora, questi non ci
sono nel bilancio, ma fanno parte degli investimenti nei settori
strategici. Questo abbiamo cercato di dirlo.
Allora, il bilancio, che qualcuno ha voluto battezzare in modo
diverso, non abbiamo detto che è un bilancio straordinario, ma lo è
nei fatti, perché è in una situazione di eccezionalità, ma è
eccezionale perché il patto che era con la legge che noi abbiamo
firmato, la legge del nuovo reparto fiscale, che ho avuto modo di
dire, prevedeva che quell'accordo non poteva essere cambiato, se
non con il consenso della Regione. E questo, vi inviterò a leggere,
è sancito anche da una sentenza 173 della Corte Costituzionale, che
ha detto che senza questa interpretazione, corretta, che noi
abbiamo fatto della legge del riparto fiscale, non si possono
cambiare le regole. Noi abbiamo sei ricorsi alla Corte
Costituzionale che aspettano ancora di essere discussi, laddove
però, questa si è già espressa in tal senso. Ha detto in modo
chiaro che non si possono cambiare unilateralmente le regole della
42, cioè la legge sul federalismo. Oggi del federalismo, come ho
già avuto modo di dire, che è morto, non ne parla più nessuno,
nessuno fa riferimento a questo. Ecco perché, quali certezze
possiamo dare noi? Su che cosa possiamo basare e cercare di avere
un riscontro oggettivo di quello che stiamo facendo? Come facciamo
a programmare gli anni futuri quando per il 2015 abbiamo queste
difficoltà? E con correttezza l'abbiamo detto. Noi abbiamo fatto
uno sforzo. Abbiamo anche detto che molte delle cose che sono state
inserite, lo sono grazie anche all'apporto, e lo vedremo anche
negli emendamenti, dei colleghi di tutte le forze. L'abbiamo
riconosciuto, abbiamo anche, per la prima volta, messo un fondo per
l'inclusione sociale, che può essere di riferimento. Quando la
collega Fontana ci ha chiamato per una legge presentata dal gruppo,
bene, quello è un fondo che va nell'inclusione sociale. La legge
che ha presentato va in questa direzione, può essere discussa e
presa da questo fondo, come per altri interventi che sono stati
ricordati, e che possa essere una discussione aperta. Difatti, solo
per dire, non è che abbiamo...perché sennò se dicevamo tutto chiuso
noi abbiamo detto non a caso che è aperto. Abbiamo detto che c'è
una disponibilità a discutere di una serie di problematiche.
Allora, è evidente che questo bilancio ha i sui limiti, non siamo a
dire che è tutto perfetto. È un bilancio che comunque, nel suo
equilibrio, quello che si riferisce a quello che, correttamente, il
collega Donzel ha detto, noi abbiamo ancora 562 milioni. Vero, ma
di questi 562, abbiamo i 242 che diamo alla sanità, che se fossimo
nel reparto nazionale, sarebbero, come è stato detto correttamente
da qualcuno, 20, minimo 20 milioni in meno, solo per la parte
gestionale. Quelli sono soldi che tiriamo fuori, gli altri no, gli
altri hanno il riparto nazionale.
E i 200 milioni per la scuola, per i vigili, quelle sono tutte
spese che, per carità, mi scuso, lo dico a un convinto, dunque, di
fatto ci obbligano a sostenere quello che da altre parti non
esiste. È un grosso vantaggio quello di decidere se tenerle per la
sanità o metterle in un altro posto. Bisogna ammetterlo, mentre da
altre parti, avete letto, la Toscana, 260 dipendenti e 300 posti
letto, siamo in Italia. Giugno, 7 ospedali chiusi in Piemonte.
Cioè, non so, tutti leggono le situazioni che si pongono nelle
vicine Regioni. Ora, questo deve farci riflettere un attimo.
Sicuramente noi abbiamo delle difficoltà. Non si può dare tutto a
tutti, perché, ripeto, anche se avessimo i soldi, al di là del
discorso della sanità, che è fuori dal patto, non possiamo andare
oltre. Allora, credo che le discussioni, la base politica su cui
abbiamo inquadrato il bilancio è un discorso serio.
È un discorso che andava fatto per far capire che se noi davamo
le carte come se fosse un discorso già chiuso, non è così, noi
vogliamo ribadirlo e accettiamo le sfide, giustamente lanciate, di
vedere che cosa siamo capaci di fare assieme. Questo sta anche al
discorso politico, quindi, in aula noi abbiamo discusso di
amministrazione, di come è evidente e giusto che ci sia, dandoci un
senso politico al tutto, perché l'amministrazione è quello che
deriva da delle scelte politiche. Su queste tematiche, quindi,
anche con gli emendamenti ci torneremo e in più abbiamo
sottolineato che ci sono dei cantieri aperti. Vogliamo fare una
seduta specifica per i trasporti; non abbiamo insistito a discutere
sui trasporti, lo faremo in quel momento, come su altre tematiche.
Ora, i progetti che tengono conto di tutti questi fattori ci
portano a dire che, fino a oggi, alcune tematiche come la
sburocratizzazione, come cercare di fare degli interventi che
vadano nella logica di favorire le piccole imprese, ci vedono
assolutamente d'accordo. Ci vedono concordi in questo, tant'è che
abbiamo detto stop alle grandi opere, specificando anche alcuni
concetti che i collegi hanno anche ripreso.
Qualcuno ha anche sottolineato i tempi per il bilancio. È vero,
se ci fosse un sistema normale, è vero, il bilancio potrebbe
essere, in qualche modo, fatto partire prima, cioè, dire cominciamo
a discutere su quali saranno le risorse sul bilancio, ma il
problema vero è che, a oggi, abbiamo sempre dovuto ritardare perché
non avevamo i dati su cui poter contare, se non per le entrate che
conosciamo. Nella sostanza credo che ci siano e ringrazio gli
interventi che hanno sottolineato questi aspetti, motivi per dire
che non è pensabile che non si arrivi a un chiarimento, che sia in
qualche modo...che possa fare in modo che ci si intenda su una
serie di progetti e di argomenti che, poi, facciano da nucleo
coagulatore tra forze politiche che possano decidere di poter
governare nel modo che si ritenga più opportuno, cambiando anche
modalità. Questo è nelle cose, non è che ci sono preclusioni su una
serie di interventi, non ci sono preclusioni. Credo che quando ci
si capisce sugli obiettivi e ci si trova nella situazione di
condividere che la base è il rispetto dell'autonomia, nel senso
bello del termine, autonomia come riferimento allo Statuto, alle
sue peculiarità, che non sono privilegi, lo abbiamo detto tutti
assieme. Amministrazioni che vadano nella direzione di
salvaguardare le peculiarità della montagna, l'abbiamo detto in
mille azioni, però non è sempre così facile fare questa cosa perché
i servizi in montagna - l'hanno detto studi fatti a suo tempo -
costano da un 20 a un 30 per cento in più che i servizi dati in
altri sistemi. Chiaro, quando noi diciamo 120 mila abitanti, che
cosa volete? Hanno ragione, 120 mila abitanti lo diciamo tante
volte, se non fossero distribuiti sulle valli laterali, non
avrebbero questo costo, ma il mantenere, con questa disponibilità
di servizi, la salute, le persone anziane, i giovani, i meno
giovani, costa e che tutto questo, credo, deve essere distribuito
nel modo più equo possibile, facendo partecipare tutti, secondo le
disponibilità.
Ora, credo che questo bilancio abbia il pregio di essere stato
schietto, di aver detto le cose per quelle che sono, di aver
presentato insieme una serie di proposte che chiaramente abbiamo
detto sono aperte, perché ci sono contributi, con ordini del giorno
o quello che sarà, e poi, credo, come ho detto, dopo questo
bilancio, si dovrà arrivare a un discorso politico che permetta, a
quel punto, di poter immaginare se si è così bravi da fare un
discorso di prospettiva, non dimenticando che i rapporti
finanziari, comunque, rimangono a oggi sospesi a una serie di
parametri che non dipendono solo da noi, come, purtroppo, per lo
Stato, come ho detto, italiano, non dipendono solo da loro. E
questo è un aspetto da non sottovalutare, perché tutte le volte
dimentichiamo che la crisi iniziata nel 2008 e voglio dire anche
alla collega Morelli, che la passata legislatura si è conclusa, non
certo raccontando che le cose andavano bene, ma tagliando a tutti
il 10 per cento, lì sì in modo lineare. Cosa che non ha fatto
questo bilancio.
Questo bilancio non ha tagliato in modo lineare e credo che lo
possiamo dimostrare in tutte le varie declinazioni. Questo bilancio
ha cambiato radicalmente sistema e l'ho detto. Ho detto che non si
può più continuare con il discorso del poter dare a tutti e di
poter dare contributi. Dobbiamo fare un discorso diverso, andando a
sottolineare anche gli interventi che i colleghi, sia Nogara che
altri, hanno voluto riprendere, come Grosjean sul tema
dell'agricoltura, che è un tema delicato che deve essere ripreso.
Sicuramente lì vanno fatte delle riflessioni, perché, giustamente,
qualcuno ha detto l'alpeggio...sì fontine d'alpeggio, cerchiamo di
valorizzarle. Come il vino o le malattie, che sono state,
purtroppo, collegate...le malattie dei nostri boschi o delle vigne,
come è stato ricordato dal collega Grosjean. Sono temi che devono
essere, sicuramente, alla base di scelte politiche che poi vanno ad
incidere sul bilancio e questo è vero. Questo deve essere nella
programmazione generale.
Nella sostanza, e concludo, credo che anche con gli enti locali
sicuramente è una fase di passaggio. Noi oggi, la 48 è una legge
che aveva un suo significato quando c'era un'attenzione, l'IRPEF
legata, come ha ricordato il collega Gerandin, quindi sempre due
anni indietro. L'anno scorso eravamo ancora nella fase ascendente,
quest'anno già paghiamo una riduzione e per l'anno prossimo, ecco,
non credo che ci siano tanti fiori da aspettarsi, quindi dobbiamo
tenere conto di questi passaggi, del fatto che abbiamo messo sulla
finanza locale, è vero, una serie di interventi che sono collegati
alle attività dei Comuni, ma che prima erano fatti con leggi di
settore, quindi, sicuramente, abbiamo ridotto le disponibilità solo
per i Comuni, anche se, posso dirlo, i Comuni valdostani, rispetto
ad altri - mi permetto di dirlo a chi conosce bene - non sono a
oggi nella situazione di dover fare delle scelte dolorose, perché,
tant'è che molti non hanno nemmeno azionato, tra virgolette, dei
sistemi di aumento di alcune tariffe, che potevano essere fatte,
perché non ce n'era bisogno. Evviva. Però questo è un modello
dell'autonomia, come il modello della sanità, come quello
dell'assistenza sociale, sono, credo, dei modelli a cui teniamo e
che vogliamo mantenere. Certo, ci sono da rivedere dei moduli che
devono essere alla base di un'attenzione specifica, che si
inserisce all'interno di un quadro di politica, che come dico, nel
rispetto della carta costituzionale nostra, principale, che è lo
Statuto, che quindi vuol dire difesa dell'autonomia, deve
permetterci di guardare con attenzione le scelte che abbiamo fatto.
In momenti in cui c'erano maggiori disponibilità, non vorrei
nemmeno che passasse il messaggio che perché molte delle forze sono
state coinvolte anche allora, tutto è stato, comunque, speso così a
vanvera. Non dimentichiamo, vediamo un po' che cos'era la Valle
d'Aosta, sotto il profilo della viabilità, delle valli laterali,
sotto il profilo degli impegni per il settore turistico-ricettivo;
guardiamo che cosa è stato fatto per l'innovazione, per la parte
industriale, insomma, cose ne sono state fatte in questi anni. Ci
sono stati anche degli errori commessi di cui, logicamente, bisogna
tenere conto. Oggi cerchiamo di ridurre i rischi di incorrere in
errori, perché le risorse sono ancora ancora meno, e, quindi,
doppiamente, sarebbe difficile cadere in errori, perché li
paghiamo. Credo che oggi sia una fase sicuramente di ponte e un
ponte, per me, ha un grosso significato. Ponte è quello che
raccorda, che permette di mettere insieme, di poter fare in modo
che ci sia la possibilità di questa permeabilità, che ci porta a
dire che c'è una possibilità di conoscersi, di avere una duttilità
nel trasporto che ne consegue che può portare a dei risultati molto
importanti. Solo con questo sistema, credo, si può bypassare la
difficoltà che oggi abbiamo, molte volte anche di dialogo. Oggi c'è
anche questa difficoltà. Molte volte su temi che ci accomunano non
riusciamo a dialogare nel modo giusto, perché non è vero che ci
sono così tanti problemi tra le singole parti, ci sono sicuramente
dei problemi, ma sono risolvibili. Credo che si possa avere, almeno
sotto questo profilo, un giusto ottimismo legato a una
disponibilità che oggi è emersa da parte di molte forze politiche e
questo, credo, che ci porti a dire che la discussione è stata sana,
corretta e soprattutto costruttiva. Grazie.
Si dà atto che dalle ore 22,38 la presidenza è assunta dal
Vicepresidente Follien
.
Follien (Président)
- Merci Président.
Continuiamo i lavori. Iniziamo con l'analisi degli ordini del
giorno. Iniziamo dall'ordine del giorno numero 1, sulla burocrazia
e semplificazione normativa. La parole au conseiller Farcoz.
Farcoz (UV)
- Oui Président, seulement pour demander une
suspension afin d'analyser les ordres du jour.
Presidente
- D'accordo, una sospensione di dieci
minuti.
Si dà atto che la seduta è sospesa dalle ore 22,53 alle ore
23,05.
Follien (Presidente)
- Colleghi riprendiamo i lavori.
Siamo all'esame dell'ordine del giorno numero 1, ordine del giorno
sulla burocrazia, semplificazione normativa. Per l'illustrazione,
la parola al collega Bertschy.
Bertschy (UVP)
- Presidente, una piccola mozione
d'ordine. Avevamo deciso di procedere con gli ordini del giorno
nella precedente Conferenza dei Capigruppo, però dobbiamo anche
darci un ordine per definire come procedere, perché possiamo dire,
ne stanno arrivando, avrete il piacere di vederne parecchi, visto
il lavoro che è stato fatto sugli emendamenti. Dobbiamo solo
capire...sì 1, 2, quanti ne facciamo di ordini del giorno questa
sera, questo che vorremmo capire anche per organizzarci. Ce ne sono
parecchi di...no, ma non è un problema. Vi ricordate che già l'anno
scorso a un certo punto della notte abbiamo cominciato a lavorare.
Noi riportiamo su tutti, stiamo qua, non è un problema. Cerchiamo
solo di capire, ne facciamo 1,2,3?
Presidente
- La parola al Presidente Rollandin.
Rollandin (UV)
- Chiedo scusa. Adesso, andando
nell'ordine con cui ci sono stati distribuiti, senza entrare nel
merito, vediamo a che punto arriviamo e, non so, mettiamoci
d'accordo sull'ora. All'inizio si pensava di fare questa sera
quelli che erano già stati presentati e poi, domani mattina,
naturalmente quelli che verranno ulteriormente presentati domani.
Se questo non è nelle intenzioni vediamo dove fermarci...non è che
adesso uno in più, uno in meno. Se le discussioni sono ampie,
allora, credo che sia giusto fermarci a un certo punto. Sono le
undici, vedo che, valutiamo, non c'è alcuna forzatura nel senso
che, nel momento in cui si dice ci fermiamo, ci fermiamo. In questo
senso ci sembrava...no, non voglio, era questo, avevamo detto
quelli che sono già stati presentati, mentre gli altri li
discutiamo domani. Se invece vogliamo cambiare non c'è alcun
problema.
Président
- La parole au collègue Bertschy.
Bertschy (UVP)
- La proposta che abbiamo condiviso è
questa. È chiaro che però dobbiamo darci un orario, perché possiamo
andare avanti su un ordine del giorno per tre ore, come per cinque
minuti, quindi diamoci un orario e poi chiudiamo e sappiamo dove
siamo arrivati. Faccio una proposta, poi se altri colleghi non sono
d'accordo, per noi sarebbe meglio lavorare su un orario, che almeno
sappiamo come muoverci.
Presidente
- Possiamo proseguire i lavori? Ci diamo come
orario limite quello della mezzanotte. Per l'illustrazione
dell'ordine del giorno n. 1, la parole au Conseiller Viérin.
Viérin L. (UVP)
- Merci, Président.
Intanto in premessa, al di là degli ordini del giorno di
stasera, sarete investiti anche di altri ordini del giorno e siamo
stati obbligati a trasformare in ordine del giorno tutta una serie
di emendamenti che, tecnicamente, a volte, anche solo per dei
refusi non sono stati accettati. Per questi motivi che lanciamo,
anche oggi, un appello sia all'Ufficio di Presidenza del Consiglio,
soprattutto all'Ufficio di Presidenza, e anche agli uffici
competenti dell'Assessorato delle finanze di avere un minimo di
raccordo, perché parliamo di burocrazia, ma siamo, veramente, in
presenza di uffici regionali - sia da parte del Consiglio che
dall'altra parte dell'amministrazione regionale - che da giorni si
parlano, non si capiscono, uno dice che bisogna scrivere in un
certo modo, l'altro che bisogna scrivere in un altro e oggi abbiamo
una serie di emendamenti che non sono stati accettati perché la
formulazione non è esatta, ma non nei termini dei contenuti, ma in
termini di come sono stati costruiti.
Allora, invito gli uffici anche da un punto di vista tecnico,
parlatevi magari perché quello che ci è stato riferito nella
riunione di sospensione...abbiamo chiesto che per i nostri
emendamenti fossero illustrate le motivazioni tecniche che non li
avevano fatti accettare e ci è stato detto che agli uffici del
Consiglio era stato detto che tecnicamente andavano scritti in un
altro modo. Al di là della volontà politica che gli amministratori
mettono in campo per dire io vorrei, vorremmo proporre un
emendamento che va nella direzione di rifinanziare un certo
settore, pensiamo agli asili nido, se poi viene formulato dagli
uffici in un certo modo, noi ci permettiamo - non ci vogliamo
sostituire ai tecnici - di dire che i tecnici facciano i tecnici e
che i politici facciano i politici.
Qualcosa che non funzione c'è e c'è stato, se no non ci sarebbe
questa moria di emendamenti che, veramente, oggi, obbligano a
rivedere nel giro di un'ora tutta la strategia che ci vede
impegnati con l'ordine del giorno. Per carità, faremo delle
discussioni sicuramente più politiche, e va bene, però sappiamo
anche bene che gli ordini del giorno, tante volte, in quest'aula
sono stati disattesi. Una piccola nota di disappunto, quindi, che
poi sarà codificata attraverso i nostri rappresentanti all'interno
dell'Ufficio di Presidenza. In questo senso va sottolineata e siamo
pronti, anche, magari, a una riunione
ad hoc
su questo. Al
di là di questa mozione d'ordine, veniamo al primo ordine del
giorno che ci vede impegnati su un tema. Abbiamo parlato per mesi e
per anni, all'interno di quest'aula, di costi della politica che si
sono poi trasformati in costi della democrazia, forse al collega
Borello questi argomenti...solo per dire che magari l'ora è tarda,
se possiamo discutere serenamente in certi temi, esistono i
corridoi per poter fare altro.
Allora, i costi della politica si sono trasformati in costi
della democrazia, abbiamo spesso parlato di funzionari, di
dirigenti, di apparato, di riduzione dei costi vivi, di emolumenti
e spesso abbiamo parlato anche e, forse più al di fuori di questo
palazzo, del tema della burocrazia. Ogni tanto torna nelle
iniziative, crediamo che oggi ci sia veramente, al di là del calo
delle risorse dell'amministrazione, anche un esubero di personale
all'interno dell'amministrazione stessa, che forse complica in
parte le procedure per giustificare certi crismi che giustificano
certi mantenimenti di situazioni organiche. Siamo a arrivati
veramente al limite, tante volte per leggi che abbiamo pure fatto
noi, abbiamo fatto degli sportelli unici pensando che andavano a
semplificare e lo sportello unico non fa che sovrapporre le
pratiche che già i comuni dovevano fare. Per l'autorizzazione ci
vogliono 60 giorni, noi intendiamo massimo 60 giorni, gli uffici,
spesso, intendono minimo 60 giorni che si sommano ai 60 giorni di
un altro. Gli uffici...da un ufficio all'altro ci scriviamo la
mail, perché la mia competenza si ferma qui, dopo di che arriva la
competenza dell'ufficio vicino. Allora, spesso è vero, in questo
caso che non sono le responsabilità dello Stato e dell'Europa,
tante volte siamo noi qui a complicare. Spesso sono anche le
persone che fanno la burocrazia, però tante volte le norme le
facciamo noi amministratori. Allora, diciamo spesso, anzi dovremmo
dire che, invece che fare una legge e di dire quest'anno abbiamo
fatto 20 leggi, se riuscissimo ogni volta a togliere una legge,
forse sarebbe qualcosa di intelligente perché ogni volta che si fa
una legge la si sovrappone a un'altra, che si sovrappone a una
procedura e che complica la procedura che c'era prima e poi nascono
le
pièces de lo Charaban
e andiamo a sentirle e ci
arrabbiamo anche perché deridono la politica, ma questa è la
realtà.
Oggi, al di là del settore agricolo che è già stato citato, ma
per un'autorizzazione di qualsiasi cosa ci vogliono tempi biblici.
Allora, un piccolo aiuto per chi lavora, per un settore produttivo,
per il singolo cittadino è, oggi, quello di semplificare, dal punto
di vista legislativo, quindi di fare una disamina che forse,
parzialmente, negli anni è stata fatta per capire quali sono le
leggi che possono essere abrogate. Fare una disamina per evitare la
sovrapposizione di norme. Sappiamo che una volta gli uffici erano
oberati e avevamo anche il personale impegnato in tante altre
attività. Oggi, con le risorse ridotte forse una riorganizzazione
del personale potrebbe far sì che si riesca a utilizzare le persone
giuste al posto giusto per semplificare e ridurre i tempi.
Proponiamo, quindi, una cosa molto semplice: la semplificazione
normativa-amministrativa, la sburocratizzazione e, al di là di
andare a scomodare casi ed esempi, che spesso poi ci fanno
arrabbiare anche come amministratori, perché chi ci è passato lo sa
che, poi ti metti lì con il compitino a dire, benissimo, adesso
voglio andare a capire dove si annida il ritardo, dove si annida la
burocrazia e non vorrei citarne, ma in queste settimane abbiamo
cercato di andare negli uffici e capire l'iter per aprire una
pratica. L'iter per qualsiasi tipo di...anche nei settori più
disparati, ci sono cose incredibili perché se non c'è la PEC non si
dialoga, però per la PEC bisogna aprire la mail e se non si apre la
mail tutti i giorni, magari un parere è stato mandato tre giorni
prima, ma da una settimana l'altro ufficio non ha aperto la
PEC.
Poi ci sono i disguidi del sistema informatico, non andiamo a
disturbare l'AGEA e la AREA, in questi casi, parliamo di uffici
regionali, comunali nostri, tutto il nostro apparato. Gli uffici
giustamente dicono che "le leggi le avete fatte voi, cercate di
svegliarvi", tra virgolette. Non addossiamo, quindi, delle
responsabilità agli altri,
in primis
addossiamole a noi
stessi. La nostra idea è questa, non pensiamo che l'Assessore
Perron non abbia niente da fare, al di là di questo periodo
dell'anno, perché sappiamo che è molto impegnato con il Casinò e
con tante altre cose, però noi abbiamo pensato che all'Assessorato
del bilancio, che è un po' più spoglio, diciamo, di altre deleghe -
con tutto rispetto - durante il periodo di "non bilancio" e per
altri impegni che potrebbero, effettivamente, veder impegnato il
tempo anche su questo dossier, visto che c'è patrimonio, visto che
c'è tutta la questione comunque della gestione del patrimonio
regionale che è un altro
volet
incredibile, su cui da anni
si sta cercando di lavorare per metter un po' di ordine, noi
crediamo che avere una delega, all'interno dell'assessorato,
denominata semplificazione e sburocratizzazione, potrebbe vedere
impegnato questo settore per fare da raccordo, semplificando.
Non vogliamo creare un ufficio per semplificare altri uffici,
che sia ben chiaro, non si crea alcuna struttura. Si dà una delega
in quell'assessorato che, con strutture che già si occupano,
diciamo, di normative piuttosto che di semplificazioni, chiaramente
in accordo con la Presidenza, abbiamo dato un'indicazione che è su
quell'Assessorato, per non andare ulteriormente ad appesantire
altri settori. La nostra è una proposta che potrebbe dare un senso,
in questo momento, di riduzione dei costi della democrazia, anche
di far risparmiare alla comunità, se non altro, tempo e denaro che
sono poi le questioni che fanno arrabbiare veramente il cittadino,
il quale, giustamente, se la prende con gli amministratori.
Presidente
- Grazie Consigliere Viérin. Per la risposta
da parte del Governo la parola al Presidente Rollandin.
Rollandin (UV)
- Volevo solo specificare che - il collega
ricorderà - da parte delle associazioni, industriali, sindacati era
stato chiesto di fare un tavolo per la sburocratizzazione, che è
stato istituito ed è stato, in qualche modo, inserito sotto il
coordinamento del segretario generale.
Voglio solo dire...a me sta benissimo che vada, voglio solo
ricordare che a oggi...non è che, come tale ripeto quella che è
stata una scelta fatta dai vari componenti, quindi, non ci sono
problemi nel merito di attivare questi meccanismi. Credo che sia
importante, poi, al più presto, al di là, se si vuole, come dico,
attribuire al segretario generale la colpa, o a chi si vuole,
oppure all'assessorato in accordo con il segretario, cioè possiamo
modificarlo come vogliamo. Quello che chiederei al più presto su
questo, è di fare una riunione con la commissione, allargata ai
Capigruppo o a chi è interessato, per dire qual è lo stato delle
cose, in modo che si capisca quali sono i filoni che vogliamo
scegliere, perché su questo ci sono dei dossier alti così.
Se chiediamo alla parte interessata che cosa si deve fare, vi
faccio leggere quello, per capire dove possiamo andare e cosa non
dobbiamo fare. È sicuramente un dato importante. La proposta, una
delle proposte potrebbe essere questa. Se questa, sarebbe da
modificare "al segretario generale", ma solo in questa condizione
perché lo sta già facendo. Se no, mi sembra che, siccome c'è già
questo tavolo aperto, tutto lì...poi ripeto, se ci sono
altre...comunque siamo d'accordo, concordiamo di votare.
Si dà atto che dalle ore 23,20 la presidenza è assunta dal
Vicepresidente Rosset.
Rosset (Presidente)
- Ci sono richieste per la replica?
Ha chiesto la parola il Consigliere Viérin, ne ha la facoltà.
Viérin L. (UVP)
- Se non ci sono altri interventi, due
considerazioni. Intanto, il sottoscritto, purtroppo si ricorda di
questa cosa e visto che è due anni che non è in Giunta, vuol dire
che sono già passati due anni e che di grossi risultati non ne
abbiamo ancor visti e, la seconda considerazione è che, al di là
dei tecnici, anche qui, bisogna che in questo gruppo ci siano gli
amministratori e che, quindi, siamo favorevoli a una leggera
modifica, ma che faccia un raccordo tra l'Assessorato, l'Assessore
e il Segretario generale, perché l'Assessore competente dovrebbe
raccogliere - da un punto di vista politico - da tutti gli altri
Assessori e dal Presidente le esigenze amministrativo-politiche di
indirizzo. Ci chiediamo oggi, abbiamo ancora voglia di avere uno
sportello unico, che è diventato di fatto un livello superiore, che
ha complicato ancora ciò che già esisteva? I Comuni negli anni
'80-'90 funzionavano con un dipendente, oggi ne abbiamo 10 per ogni
Comune e, appunto, gli uffici sono quelli che sono, nel senso che
ognuno ha le competenze. Il mondo è diventato più complicato e
tutto è diventato diverso. Però, oggi, il raccordo deve essere
politico, perché se l'amministratore non segue ciò che poi succede
da un punto di vista tecnico, eh beh, c'è uno sbilanciamento tra
ciò che è una volontà amministrativa e ciò che invece è un ruolo
tecnico. Esamina ciò che è una situazione esistente le soluzioni
che sicuramente saranno dei faldoni che si sono moltiplicati, ma di
soluzioni tecnico politiche non ne abbiamo viste. Sulla burocrazia
si sono addirittura fatti dei congressi veri però questo non si è
tradotto in niente.
L'altra cosa e l'ultima considerazione è che la delegificazione,
cioè il ridurre, il togliere delle leggi, anche qui deve avere e
vedere una volontà politica, perché i tecnici ti potranno anche
fare le migliori relazioni di questo mondo, ma non è nel loro ruolo
di pianificare il futuro di una comunità in senso di indirizzo
politico. C'era un interessante libro di Asterix e Obelix
su...quindi è già, non è da oggi che la questione è all'attenzione
anche dell'ironia e non solo in Valle d'Aosta, però, ci sembra,
forse la crisi che accentua, anche, magari, le discrasie, tutto ciò
che oggi irrita maggiormente la comunità, ma noi siamo disponibili
a dare il nostro apporto, però non penso che sia il ruolo, oggi,
del Consiglio dei consiglieri, sia piuttosto un ruolo
tecnico-politico, che in modo snello, senza andare a fare grossi
comitati e istituire, appunto, altri enti che complicherebbero il
tutto, di riuscire a vedere nell'immediato, almeno su quelle prime
azioni che avete visto, cosa si può iniziare a fare.
Presidente
- Ha chiesto la parola il Presidente
Rollandin, ne ha la facoltà.
Rollandin (UV)
- Sì, grazie Presidente.
Il suggerimento era legato al fatto che c'era già questo
raccordo. Nulla toglie che possa essere mantenuto all'Assessore,
che poi si avvarrà di questo gruppo di lavoro già esistente, quindi
si mantiene quello che è il testo e poi ci sarà l'accordo con
l'Assessore.
Presidente
- Non ci sono altri interventi? Possiamo
mettere in votazione? Ha richiesto la parola il Consigliere
Chatrian, ne ha la facoltà.
Chatrian (ALPE
) - Sì, grazie Presidente.
Solo per portare un nostro contributo su questo tema, che anche
nella passata legislatura abbiamo affrontato più volte. Riteniamo,
quindi, utile farla necessaria in questo momento, affrontare,
comunque, tale problematica, per trovare delle soluzioni, quindi
ben venga anche l'apporto di natura politica e ben venga, comunque,
avere tutti gli attori attorno a un tavolo. Due considerazioni. La
prima.
Da un anno e mezzo, due a questa parte, da quando le risorse
sono diminuite nettamente all'interno del bilancio regionale, ci
sembra che ci sia stata quasi la volontà di inventarsi dei processi
nuovi a fronte di obiettivi dati a certi dirigenti, a certi
coordinatori, anche dirigenti di secondo livello, quasi un
complicare il processo, che forse, qualche anno fa, dava delle
risposte più puntuali e a oggi, avendo meno dossier, meno lavoro da
fare, dobbiamo inventarci qualcosa all'interno della singola
struttura. E potremmo fare degli esempi concreti in certi settori.
Il primo nell'Assessorato dell'industria e dell'artigianato, dove
le collaborazioni con altri enti, vedi Finaosta, Vallée d'Aoste
Structure, Chambre, lì penso che stiamo inventando l'impossibile e
per un piccolo imprenditore o artigiano, proprio si sta dando il
meglio di sé. Ben venga, quindi, questa proposta per andare nel
merito e trovare delle soluzioni alternative. Facciamo solo
attenzione perché forse il mondo esterno a quest'aula chiede
semplificazione, quindi non andiamo a inventarci nuovi
procedimenti, per poi premiare tramite obiettivi, dirigenti o alti
funzionari, e complicare i processi che, magari, a oggi
funzionavano, perché c'è carenza di lavoro. Il nostro apporto,
quindi, ci sarà, voteremo comunque convintamente questo ordine del
giorno proposto dai colleghi e saremo presenti per portare il
nostro contributo fattivo con degli esempi molto chiari e diretti.
Grazie.
Presidente
- Grazie collega Chatrian. Ha chiesto la
parola il collega Donzel, ne ha la facoltà.
Donzel (PD-SIN.VDA)
- Grazie Presidente.
Sicuramente il tema sollevato dal collega dell'UVP è un tema
importantissimo, da apprezzare che venga posto in quest'aula.
Semplicemente, abbiamo appreso in aula di questo testo. La nostra
riserva non è tanto nel merito, perché, ripeto, è lodevole e
meritevole che sia stata posta questa questione sempre più urgente,
ma è nella scelta dell'attribuzione di un compito a un Assessore
disoccupato. Insomma, abbiamo, poco tempo fa, sistemato un
consigliere, Presidente di commissione, che non aveva gran che da
fare, in una commissione, in un Consiglio di amministrazione, il
collega La Torre. Adesso non so se sono i fautori del Rollandin bis
che meritano degli incarichi aggiuntivi, non è nostro compito
andare a trovare, recuperare lavoro per l'Assessore al bilancio,
per cui, dal nostro punto di vista, abbiamo un'altra sensibilità.
Abbiamo lavorato fino all'altro giorno perché le commissioni
consiliari si riappropriassero, il Consiglio si riappropriasse di
alcune specifiche competenze. Francamente condividiamo il merito,
ma di delegare all'Assessore e a una Giunta, con la quale per il
momento c'è un dialogo, non c'è condivisione su delle strategie,
faccio degli esempi concreti. Se non riduciamo le dirigenze avremo
un proliferare di leggi inventate per giustificare le dirigenze,
come hanno detto dei colleghi. Se non facciamo delle azioni
specifiche, importanti, rischiamo di fare la fine della
sburocratizzazione del collega Marquis, che dopo un anno ha
prodotto una legge in più, anziché togliere le quattro esistenti.
Quindi, come dire, sì all'argomento, ma no al modello che è stato
proposto. Quindi, la nostra è un'astensione.
Presidente
- Grazie. Ci sono altri interventi? Se non ci
sono altri interventi...la parola al Consigliere Viérin, ne ha la
facoltà.
Viérin L. (UVP)
- Per ringraziare per la disponibilità il
Governo e la maggioranza e i colleghi dell'ALPE. Siamo felici che
questo tema produca e sortisca un effetto, al di là dei formalismi
e delle formalità, crediamo che se si vuole cambiare sia importante
incidere, quindi siamo felici di poter portare il nostro contributo
e un po' forse in controtendenza, rispetto a ciò che era stato
detto nell'altro Consiglio, prendendo atto che, quando abbiamo
cercato di fare dei gruppi di lavoro in Consiglio, non andava bene,
perché erano dei gruppi del Consiglio che non producevano effetto.
La
task force
, ad esempio, piuttosto che quello sugli Enti
locali, qualcuno c'è, non c'è più, altri non vanno perché i
Consiglieri non devono...ecco, oggi noi abbiamo fatto una proposta
diversa, proprio tenendo in conto queste sensibilità. Qualcuno
aveva detto che questi gruppi erano inutili. Proviamo e ci terremmo
a sottolineare che non si aumentano né le strutture, né i costi e
neanche l'apparato di un Assessorato, semplicemente si aggiunge a
ciò che è già un Assessorato, al di là della persona che lo
conduce, intersecandola con quella che è già una struttura
esistente della Presidenza, un ruolo che è quello di delegiferare e
di semplificare. Noi crediamo che questo sia un compito della
Giunta, perché come Consiglieri abbiamo la potestà legislativa,
sicuramente in capo a un'iniziativa, ma su tutto ciò che è il
pregresso e su tutto ciò che è la parte operativa di
un'amministrazione, questa sia in capo alla Giunta. L'ossimoro di
vedere dei Consiglieri che non sono minimamente coinvolti invece
nell'azione amministrativa, non è un nostro compito, e ringraziando
per la disponibilità, speriamo che, almeno questo dossier,
cambiando formula, rispetto ad altre che non sono state accettate,
possa sortire gli effetti desiderati.
Presidente
- Grazie Consigliere Viérin.
Non ci sono altre richieste di intervento? Possiamo mettere in
votazione l'ordine del giorno, così come è stato formulato?
Votazione aperta. No, la parola, non ho toccato niente io, le
garantisco. Riapriamo la votazione? Votazione aperta. Possiamo
chiudere? Votazione chiusa.
Esito della votazione:
Presenti: 35
Votanti: 32
Favorevoli: 32
Astenuti 3: (Guichardaz, Donzel e Fontana)
L'ordine del giorno viene approvato. Proseguiamo con l'ordine
del giorno n. 2. È l'ordine del giorno del gruppo di ALPE. Qualcuno
intende...non c'è titolo. Ha chiesto la parola la Consigliera
Morelli, ne ha la facoltà.
Morelli (ALPE)
- Merci, merci Président.
Anche il nostro ordine del giorno va nel senso della
semplificazione o forse meglio della definizione, di una migliore
definizione di ruoli, del coordinamento, dell'innovazione e,
naturalmente, anche del contenimento e dell'ottimizzazione della
spesa. Si riferisce a un argomento di cui abbiamo già parlato in
Consiglio regionale, ed è la promozione e il marketing
turistico.
Credo che sia superfluo ricordare l'importanza del settore
turistico che è da tutti condiviso sia per quanto riguarda la
produzione del reddito e le ricadute sull'indotto che per quanto
riguarda la valenza occupazionale. Volano però dello sviluppo
turistico è sicuramente una promozione efficace, adeguata e mirata.
La nostra considerazione parte dalla constatazione che attualmente
di promozione turistica si occupano diversi soggetti sia
all'interno dell'amministrazione regionale che per quanto riguarda
organismi, enti che sono, diciamo, collaterali all'amministrazione
regionale. E riteniamo che sia ormai improcrastinabile
l'ottimizzazione delle risorse anche in questo senso al fine di
evitare le sovrapposizioni, gli sprechi, lo scarso coordinamento
che esiste attualmente in questo campo.
La proposta è - che non abbiamo voluto definire con un
emendamento che andasse a fissare paletti e limiti precisi perché
ci pareva una situazione, una condizione difficile da inquadrare in
un emendamento - un ordine del giorno che vada a impegnare la
Giunta di concerto con la commissione consiliare competente, che
già sta lavorando sull'argomento, per arrivare alla definizione,
alla creazione di un'unica struttura, all'interno
dell'amministrazione regionale, quindi che non vada a procurare
costi aggiuntivi, ma che sia in grado di coordinare tutta quanta la
promozione. Può essere un punto di partenza che può poi evolversi
anche sotto altre forme, con l'ingresso di una partecipazione
privata come avviene in altre regioni. È da definire, da studiare
bene assieme, magari anche sulla scorta delle esperienze che hanno
fatto altre regioni. La nostra proposta, quindi, va in questo
senso, consci del fatto che è assolutamente importante, prioritario
tracciare meglio i ruoli di una struttura di promozione per la
nostra regione. Voglio citare un esempio,
en passant
,
l'Assessorato della cultura ha ideato la card dei castelli. La card
dei castelli è un'ottima idea che potrebbe essere estesa anche ad
altri servizi così come avviene in Trentino. Abbiamo avuto modo di
verificarlo direttamente, la Regione Trentino ha ideato la
guest
card
, cioè la card che viene consegnata agli ospiti e che
comprende una serie di servizi che facilitano il soggiorno degli
ospiti e dà accesso oltre che alle visite dei castelli, dei
monumenti e delle esposizioni, anche ad altri servizi. Quindi la
card dei castelli può essere un'idea valida da implementare.
Riteniamo che queste proposte sia corretto studiarle, approfondirle
per addivenire a una soluzione che bene si attagli alla nostra
realtà.
La nostra proposta va in questo senso, di incaricare...abbiamo
immaginato un tempo di 90 giorni che ci sembra un tempo ragionevole
per giungere alla creazione di una struttura unica di promozione
turistica, di commercializzazione in grado di coordinare tutti i
diversi soggetti coinvolti al fine di veicolare un'immagine forte
della Valle d'Aosta e di ottimizzare dunque le risorse.
Presidente
- Grazie Consigliera Morelli. Qualcuno intende
prendere la parola per la risposta? Nessuno? Da parte della Giunta
nessuno risponde? Non ci sono altre richieste di intervento. Chiudo
la discussione. Ha chiesto la parola l'Assessore Marguerettaz, ne
ha facoltà.
Marguerettaz (UV)
- Sì, grazie Presidente.
Direi che quest'ordine del giorno ricalca un po' una risoluzione
che è stata presentata poche settimane fa e rispetto a questo tema
non è che c'è un'avversità. Gli argomenti, le premesse sono
sicuramente condivisibili. Però qua si arriva già a una definizione
e si anticipa un lavoro che è un lavoro in corso oggi nell'ambito
della commissione. Ricordo che nell'ultima audizione ho avuto modo
di chiedere alla IV Commissione di proseguire con i lavori
soprattutto per il fatto che siamo alla fine del 2014, sicuramente
è stato un anno particolare, ci sono stati dei momenti di blocco
dell'attività istituzionale, ma le direttive dell'office che sono
state prorogate di 1 anno, oggi devono molto probabilmente essere
riprorogate perché non abbiamo preso una decisione, che doveva
nascere dall'attività della commissione.
Anche perché, giustamente, quando si parla di struttura unica,
bisogna ovviamente capire le attività degli Assessorati,
dell'Office, di altri enti, dei Comuni. Può darsi, quindi, che la
soluzione sia una struttura unica come può darsi che si possano
adottare altre soluzioni: è un lavoro in corso; senza ovviamente
dare delle valutazioni, dei giudizi, quest'ordine del giorno non
aggiunge nulla all'attività che stiamo facendo per cui vi chiederei
veramente o di ritirarlo o di accettare un voto di astensione
perché tutta l'attività è un'attività in corso. Se è vero che è
un'attività in corso, le conclusioni devono poi essere tirate al
termine di questi lavori. Questo non vuol dire che l'attività di
coordinamento non ci sia. Lei giustamente ha citato la card dei
castelli, ma non è che la card dei castelli è stata fatta in
solitudine dall'Assessorato della cultura. È un'attività che stiamo
facendo insieme tra assessorati e con i privati perché c'è
l'accordo con l'Adava, c'è un'attività dove modestamente stiamo
cercando di mettere insieme i pezzi. Per cui non è detto che senza
questa struttura unica non ci sia un lavoro di coordinamento.
Sempre meglio si può fare, per carità! Però direi che, colleghi
dell'ALPE, questo ordine del giorno, sicuramente porta
all'attenzione del Consiglio questo tema, ma che è all'attenzione
della commissione per cui noi riteniamo che si possa, terminate
queste sedute di Consiglio, riattivare velocemente e arrivare per
la fine dell'anno per lo meno a delle indicazioni chiare per le
direttive dell'office che, ripeto, competono al Consiglio regionale
previo questo passaggio che abbiamo in commissione e poi lavorare
su questo tema per trovare la soluzione che, torno a dire, può
essere una struttura unica come no, ma lo possiamo tranquillamente
decidere insieme.
Presidente
- Per la replica la parola alla Consigliera
Morelli, ne ha la facoltà.
Morelli (ALPE)
- Merci Président.
Assessore lei dice non c'è avversità, mi lasci dire che non c'è
nemmeno la volontà però. Non c'è nemmeno la volontà di ragionare su
questa opportunità che noi continuiamo a considerare un'opportunità
assolutamente valida e necessaria. Lei parla delle direttive
dell'Office. Non c'entra l'Office con la struttura di promozione e
di pubblicità. L'Office ha altre funzioni, ha un'altra
mission
, ha un altro ruolo. Se arriviamo a confondere il
ruolo dell'office che è di accoglienza e di informazione, questo
c'è scritto nella legge, di questo si è sempre parlato, con una
struttura di promozione e di commercializzazione, beh allora non ci
capiamo.
Manteniamo l'ordine del giorno perché riteniamo che sia
importante invece fissare un ruolo diverso da quello dell'Office du
tourisme. Si tratta qui di promozione e di commercializzazione. E
riteniamo che il ruolo di coordinamento all'interno, anche solo
dell'amministrazione regionale, sia un ruolo importante. Molto
spesso i turisti che vengono in Valle d'Aosta non sono informati,
non sono coscienti di tutte le possibili offerte che la nostra
regione può dare loro. Ma proprio perché non vi è un coordinamento,
perché l'agricoltura promuove la sua parte, i beni culturali
promuovono la loro parte, l'artigianato promuove un'altra parte,
vengono organizzati eventi in modo separato, talvolta coordinato,
ma talaltra no. Ci sembra che il ruolo di coordinamento sarebbe un
ruolo assolutamente indispensabile. Dispiace Assessore questa
mancanza di interesse nei confronti di questa proposta che non vuol
essere niente di presuntuoso, assolutamente. Credo che il nostro
gruppo si sia impegnato nella commissione competente e non dipende
da noi convocarla. Ogni volta che la commissione competente è stata
convocata per parlare di turismo credo che noi abbiamo partecipato
e fatto la nostra parte. E continueremo a farlo nonostante questa
vostra posizione di chiusura. Ci sembra che si perda l'opportunità
per trovare una soluzione in tempi più brevi. Ce ne rammarichiamo
molto.
Presidente
- La dichiarazione o intervento? Ha chiesto la
parola il Consigliere Viérin, ne ha facoltà.
Viérin L. (UVP)
- La questione del coordinamento della
promozione dei vari Assessorati è una questione che non è di oggi,
come non è di oggi il ruolo reale che vogliamo dare all'Assessorato
del turismo. Che se oggi siamo qui, giustamente, a fare una
discussione sul coordinamento della promozione unica della Valle
d'Aosta è perché probabilmente qualcosa in generale non funziona.
Nel senso che abbiamo un assessorato che dovrebbe prendere, che è
quello al turismo, tutti i pezzi che hanno altri assessorati in
termini di organizzazione o di competente e spararli fuori dalla
Valle oltre che in Valle, ma soprattutto fuori dalla Valle con un
prodotto che però deve tenere in conto delle diverse sensibilità.
Il castello di Fénis è stato per anni l'immagine della Valle
d'Aosta, ancora oggi è il castello che fa più presenze. Questo per
dire che la scelta di un'immagine per promuovere la Valle è
importante se coordinata con tutto ciò che viene fatto attorno. Ora
noi crediamo che la vera dicotomia oggi sia che spesso, ma non
forse per responsabilità né tecnica né politica, ma comunque per
un'impostazione che c'è, non sempre l'Assessorato abbia la capacità
di promuovere nell'insieme tutto ciò che viene fatto, ma non solo
dall'amministrazione, pensiamo agli impianti a fune dove è stato
fatto una grande discussione sul fatto che ogni comprensorio andava
a promuovere se stesso dopodiché si è detto no, andiamo,
promuoviamo lo sci in Valle d'Aosta nel suo insieme, e quindi anche
tutto il mondo fuori dall'amministrazione effettivamente ha un peso
compreso l'AIAT che non solo si deve confrontare con l'Assessorato
del turismo, ma dovrebbe confrontarsi anche con gli altri settori
non solo regionali.
Noi crediamo, quindi, che l'iniziativa, come è stato giustamente
illustrato, non voglia creare una nuova struttura che forse nella
formulazione lascia intendere diversamente, ma che di fatto la
struttura dell'Assessorato che già oggi si occupa di promozione
dovrebbe coordinare tutte le altre. Non so se è modificabile, se si
può trovare un punto di sintesi tra ciò che dice l'Assessore e ciò
che dice la collega Morelli perché in pratica, in parte per come
l'abbiamo intesa noi, state dicendo comunque che c'è una volontà di
sinergia, ma non è con questo atto che si vuole creare una nuova
struttura, si vuole fare funzionare quella che c'è, coordinando
l'esistente.
Se possiamo permetterci di dare un piccolo suggerimento, se si
potesse riformulare leggermente, evitando la creazione di una
struttura unica di promozione, ottimizzando la struttura competente
che si occupa di promozione e che meglio si raccordi o che si
raccordi effettivamente, ma non solo, con gli altri assessorati
competenti, e anche con chi si occupa di turismo e promozione sul
territorio, forse sarebbe, per quanto ci riguarda, maggiormente
condivisibile, condividendo quello che è stato detto in premessa,
ricordandoci che la commercializzazione spesso non può essere fatta
dall'Amministrazione regionale. In quel caso forse subentrano altri
enti paralleli o comunque tutto ciò che ruota attorno. Questo per
dire che condividiamo totalmente i contenuti di maggior raccordo
così come intesa, siamo solo contrari alla creazione di una nuova
struttura, proprio nell'ottica di tutto ciò che ci stiamo dicendo,
come giustamente confermavano i colleghi che è proprio quello che
invece vogliono intendere dicendo che bisogna fare funzionare
meglio ciò che già esiste. Grazie.
Presidente
- Ha chiesto la parola l'Assessore
Marguerettaz, ne ha la facoltà.
Marguerettaz (UV)
- Colgo l'invito, se nell'ordine del
giorno dove si parla di impegno anziché scrivere "alla creazione di
una struttura unica" si mette "alla definizione di una strategia
unica" in modo tale che non ci sia questo equivoco. Perché, ed è
ovvio, a quel punto può aggiungersi anche la parola
commercializzazione e potrebbe essere un po' una forzatura, quindi
se possiamo scrivere "alla commissione consiliare competente alla
definizione di una strategia unica di promozione turistica in grado
di coordinare"...
Presidente
- Possiamo...ricapitoli. Ha chiesto la parola
la Consigliera Morelli, ne ha facoltà.
Morelli (ALPE)
- Sì, credo che si possa accogliere questa
modifica anche se non è esattamente la stessa cosa, ma è comunque
un'apertura a discuterne all'interno della commissione e per
giungere comunque a un'unica azione di promozione. Dire strategia
mi sembra un po' vago, però credo che sia accettabile. Se l'impegno
è quello di andare a discutere e a cercare la soluzione più
adeguata, credo che si possa accettare.
Presidente
- Mettiamo, quindi, definizione di un'azione
di promozione? Va bene? Anziché strategia? La strategia unitaria di
promozione? Che vuol dire? Signora Morelli, possiamo mettere in
votazione? Votazione aperta. Votazione, hanno tutti votato?
Votazione chiusa.
Esito della votazione:
Presenti: 35
Votanti: 35
Favorevoli: 35
L'ordine del giorno è approvato all'unanimità. Chiudiamo la
giornata e con la buona notte ci rivediamo domani mattina alle ore
9.
La seduta termina alle ore 23,58.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK