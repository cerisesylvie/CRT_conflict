Consiglio Regionale della Valle d'Aosta - Oggetto del Consiglio n. 311 del 17 dicembre 2013 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 311 del 17 dicembre 2013 - Resoconto
OGGETTO N. 311/XIV - Reiezione di mozione: "Impegno per la
presentazione alla competente commissione consiliare di una
proposta per la semplificazione dei procedimenti amministrativi
regionali".
Presidente
- Per l'illustrazione, la parola al collega
Bertschy.
Bertschy (UVP)
- Merci Madame la Présidente.
La semplificazione amministrativa e la riduzione dei costi della
burocrazia rappresentano un fattore chiave per eliminare vincoli e
liberare risorse per lo sviluppo e la competitività delle imprese e
dare effettività ai diritti dei cittadini senza aumentare la spesa
pubblica. Con questo pensiero ci avviciniamo ed abbiamo proposto
questa mozione per far sì che anche il nostro Consiglio regionale
possa confrontarsi su un tema che è sulla bocca di tutti, è in ogni
programma elettorale, è un impegno di ogni politico, ma che poi,
purtroppo, si scontra e si insabbia nelle difficoltà dell'agire e
delle norme che stanno intorno a questo impegno. Ed allora noi
vogliamo provare, immaginando che non siamo artefici di una novità
assoluta in questo senso, a sforzarci di dare il nostro contributo
e, soprattutto, a ragionare su questo tema.
Intanto, a chi ci rivolgiamo? Ci rivolgiamo, innanzitutto, a noi
stessi, alla nostra struttura amministrativa, ai nostri dirigenti,
ai nostri funzionari, agli Enti locali, ai Comuni, a chi sta
intorno all'amministrazione pubblica, a tutto quello che abbiamo
legiferato e, soprattutto, a quello che dobbiamo ancora legiferare.
Ci rivolgiamo a questo mondo perché, oltre a quello che si scrive e
che va interpretato, bisogna avere un atteggiamento diverso di
fronte a questa grande burocrazia che ci sta soffocando; un
atteggiamento diverso che è fatto da chi ci lavora e che deve
ritrovare l'energia per uscire da questa difficoltà e che deve
soprattutto ritrovare anche la dimensione per far capire al
cittadino che siamo vicini alle nostre imprese, ai nostri
cittadini, siamo vicini e stiamo cercando di rivolgerci a loro con
tutta la nostra volontà del fare.
Non vogliamo che si confonda la trasparenza con la burocrazia e
la semplificazione. Sono due mondi diversi e non è sufficiente
pubblicare tutto per aver semplificato tutto, anzi, a volte
l'utilizzo esasperato delle nuove tecnologie crea condizionamenti
ancora più forti per tutti coloro che le nuove tecnologie oggi non
le sanno ancora utilizzare; quindi una burocrazia che sappia
sviluppare sulle nuove tecnologie il proprio percorso, ma che si
renda anche conto che ci sono persone vicino che non sono ancora
così preparate per poterle utilizzare. Quindi una prima
riflessione...chi lo sa? magari qualche decentramento di qualche
funzione in più, un'organizzazione ancora diversa sul
territorio.
Poi il tema del linguaggio che si vuole utilizzare, perché,
quasi quasi...anzi, tolgo il "quasi quasi", perché personalmente, a
volte, faccio fatica a comprendere certe norme e mi immagino il
cittadino che le affronta per la prima volta o l'utente che si deve
semplicemente confrontare con un modello, con un sistema per avere
un contributo o un servizio...il linguaggio è importante. La norma
è una cosa, semplificare la norma e farsi comprendere è un'altra
cosa. Occorre quindi una modulistica che sia facilmente
comprensibile dal cittadino in maniera trasparente, ma anche per
ridurre i tempi e gli spostamenti. Oggi, per esempio, per alcune
funzioni, diciamo al cittadino: "È meglio che vieni direttamente
negli uffici che ti spiego, perché è talmente complicato quello che
stai leggendo che forse è meglio che tu venga da me". Sappiamo bene
che spostarsi in Valle d'Aosta costa caro...e poi avremo occasione,
forse ancora in questo Consiglio, di parlare un po' di autostrada.
Qualche esempio da chi sta lavorando come noi, e qualche obiettivo
che si sta ponendo...intanto, il Governo italiano ha provato a
scrivere
"Le 100 procedure più complicate da semplificare.
Aiutaci ad individuare le procedure agli adempimenti più onerosi
che gravano sulle imprese e sui cittadini sui quali è necessario
intervenire"
. È un sito, c'è un sistema di lavoro. Noi, oggi,
attraverso l'URP abbiamo la possibilità di fare delle segnalazioni;
però, a nostro avviso, si può valorizzare questo percorso, renderlo
più visibile, magari progettando un qualche cosa che sia, anche in
questo senso, innovativo.
Io sono andato a raccogliere un po' di materiale, sia sulla
normativa europea che...sempre un po' per fare gli esempi di chi
vive vicino a noi, e ho visto che un po' tutti stanno andando nella
direzione di cercare di rendere il cittadino, quando si parla di
cittadino si intende anche l'impresa, protagonista di quell'azione
che può controbilanciare il problema nel quale ci siamo andati a
ficcare in tutti questi anni, perché il funzionario, per quanto
possa essere preparato, tende a normare le cose per complicarsi un
po' meno la vita in termini di responsabilità e, forse, complicarla
un po' di più agli altri. E lo dico in senso lato: non parlo del
dirigente dell'Amministrazione regionale, parlo del funzionario nel
suo complesso, e quindi ad ogni norma ne aggiunge un pezzettino.
Allora, per bilanciare un po' questo potere che la burocrazia
attraverso questo sistema di lavorare si è data negli anni, forse è
il caso che noi, come politici, facciamo da intermediari, ma anche
che la gente possa esprimere il proprio pensiero, possa dire che
cosa ne pensa e possa, soprattutto, procedimento per procedimento,
dal semplice servizio delle badanti fino ad andare a cose molto più
complesse, dire: "A me sembra che questo procedimento mi complichi
la vita e forse ci sono delle cose che possiamo togliere". Questo è
un po' lo spirito con il quale ci avviciniamo a questa mozione che
riteniamo importante. L'ho esposta in maniera molto banale, l'ho
esposta in maniera molto semplice perché non volevo complicare
l'esposizione di una cosa che poi diventerà complicata.
Tuttavia, anche al nostro interno, abbiamo delle cose che
possono veramente essere verificate: lo sportello unico, il famoso
"sportello unico dei cittadini", quello sportello delle imprese che
oggi avrebbe e dovrebbe già dare delle risposte, e forse non dà
delle risposte perché non siamo ancora stati capaci di organizzarlo
bene, ci sono provvedimenti fermi da un po' di tempo che andranno
verificati...però, per esempio, basta andare per la strada per
sentirsi dire dal primo impresario che passa che gli abbiamo
complicato la vita! Allora, al di là delle colpe e delle
responsabilità che non è sempre il caso di andare a ricercare, se
facciamo una cosa per migliorare un sistema, renderlo più
efficiente, renderlo meno burocratizzato e dare delle risposte alle
imprese che, oggi, non devono spendere...è inutile che citiamo i
dati che ci hanno fatto ben osservare, per esempio l'altro giorno,
per la presentazione della società in cambiamento...le imprese,
oggi, devono dedicare il loro tempo, visto che l'economia ha una
sua importanza, al lavoro...per rendere produttive le proprie
imprese. Il lavoro non è quello di passare dei pomeriggi negli
uffici e soprattutto di inseguire delle autorizzazioni che, da
altre parti, anche solo in Europa, sono più semplici!
Ci sono cose che...un ragazzo, un giorno, mi ha avvicinato per
dirmi che aveva un biglietto che si era dimenticato di farsi
rimborsare...aveva un biglietto che gli avanzava del trasporto
pubblico per un valore simbolico che era inferiore ai 2 euro e
questo rimborso era avvenuto qualche tempo dopo. Ciò gli aveva
fatto piacere, ma, per rimborsare 2 euro, c'era stato bisogno di un
mandato, di andare in banca, di ricevere il mandato e di fare
perdere tempo alle persone. Probabilmente, anche qui...sicuramente
ci sarà un motivo per tutto questo, però è chiaro che se misuriamo
l'efficacia di un tempo-lavoro, di persone che devono mettersi a
fare un provvedimento, un mandato, il tempo-lavoro di una persona
che deve andare a ricevere 2 euro, qualcosa non ritorna in termini
di efficacia e di quello che stiamo facendo! Lo dico per esasperare
la cosa, perché ripeto: ci sarà un motivo se tutto ciò funziona in
questi termini, però, da fuori del Palazzo, è un motivo che non si
può comprendere.
Io non vado oltre, ci sono una serie di esempi che vorrei fare,
ma quello che vorrei garantire è che questa mozione, per noi, è un
impegno importante in termini politici, è un impegno che abbiamo
speso verso la gente, verso chi ci ha sostenuto...credo che sia un
impegno che un po' tutte le forze politiche abbiano voglia di
portare avanti in maniera determinata. Vi chiediamo, rispetto a
questo impegno, un impegno che per noi è ancora più pressante: a
presentare alla competente commissione consiliare, entro 60 giorni,
una proposta per ridurre, entro 6 mesi, il peso della burocrazia su
tutti i procedimenti regionali, a creare un meccanismo migliore di
quello attuale per la valutazione della semplificazione da parte
degli utenti, cittadini e imprese. Grazie.
Presidente
- Grazie. Apriamo la discussione generale. La
parola alla collega Certan.
Certan (ALPE
) - Grazie Presidente.
Aggiungerò alcune considerazioni a quelle già fatte dal collega
Bertschy. Si parla spesso, e credo anche spesso a sproposito, di
"burocratizzazione", di "sburocratizzazione"...credo che sia sulla
bocca di tutti ogni giorno, quando c'è qualche cosa che non
funziona lo si utilizza spesso.
Credo che però ha fatto bene il collega Bertschy a puntualizzare
che, oggi, è possibile, sicuramente, andare a ridurre quella
discrasia che si forma spesso fra uffici e cittadini. Io porto
alcuni esempi che sono stati fatti durante le audizioni per il
bilancio regionale dalle parti sociali. L'esempio fatto da quasi
tutti gli intervenuti è che è venuta fuori chiara la richiesta di
avere regole chiare, semplici e, soprattutto, di avere poi certezza
e risposte ufficiali, perché spesso si dicono alcune cose, ma poi
queste non hanno un seguito nei fatti. Porto un altro esempio - che
credo faccia parte di un progetto che, in parte, in Valle d'Aosta,
si è realizzato - riguardante una piattaforma per tutti i Comuni e
gli Enti locali per cercare di creare dei siti, delle piattaforme
sulle quali i cittadini possano appoggiarsi per avere documenti,
documentazione, eccetera...si è parlato di firma elettronica, di
messaggi, ad esempio che, attraverso i siti ufficiali, possano
essere inviati ai cittadini messaggi sms, che possano essere
inviati da parte dell'amministrazione ai cittadini per
informarli...tutta una serie di modulistica deve essere e può
essere messa sul sito, in modo che il cittadino non debba recarsi
di persona negli uffici, evitando, chiaramente, anche un utilizzo
del tempo del personale nei vari uffici e, quindi, favorendo
un'accelerazione. Credo che abbia fatto bene il collega a parlare
di come favorire, in una regione di montagna, favorire (ed evitare
quindi gli spostamenti) l'acquisizione di tutta una serie di
documentazione attraverso il web. Credo che, quando abbiamo parlato
di questa iniziativa, parlassimo di favorire, ma anche, nello
stesso tempo, di essere per esempio puntuali
sull'autocertificazione, perché sicuramente potrebbe essere un modo
per sburocratizzare...però, nello stesso tempo, bisognerà che siano
chiare anche le regole sul controllo delle autocertificazioni,
perché non sempre poi viene fatto il controllo da chi di dovere.
Inoltre, penso che sia assolutamente necessario regolare tutto
quello che può evitare lo scaricabarile, perché spesso la
burocratizzazione è proprio la conseguenza di una mancanza di
responsabilizzazione da parte di qualcuno o di troppa
responsabilizzazione, quindi credo che sia importante lavorare su
questo.
Termino citando quanto scritto nel "Rapporto sulla situazione
sociale della Valle d'Aosta", nei "Cambiamenti e continuità nella
società valdostana - Quaderni della Fondazione", che è stato
presentato la scorsa settimana, dove, nel capitolo riservato al
digitale e a tutta la parte dell'informatizzazione, la società
dell'informazione dice proprio che:
"Nell'era digitale, grazie
alle possibilità offerte da molti nuovi strumenti, in particolare
da quelli di ultima generazione, sono enormemente cresciute le
opportunità di acquisire, divulgare e scambiare informazioni per
cui si sostiene che si stia affermando una sorta di
personalizzazione della comunicazione".
Proprio su questo è
riservato un capitolo che è importante, e che dice:
"non può
stupire che si sia quindi di fronte ad una sorta di
personalizzazione dell'informazione, in cui ogni utente sceglie un
proprio percorso di fruizione dei contenuti e di acquisizione delle
informazioni"
. Ecco, la discrasia che, a volte, avviene fra
cittadini abituati a muoversi e a navigare molto bene in questi
ambiti, e che poi si ritrovano con...quindi credo che sia
importante anche parlarne, fermarsi ed analizzare questo
fatto...
"Ad oggi, sono circa 25.000 i valdostani presenti su
Facebook, ma solo una piccola percentuale ha deciso di iscriversi
alle pagine ufficiali delle pubbliche amministrazioni"
. Anche
per l'Amministrazione regionale...(ricordo che, come Amministratori
comunali, avevamo seguito tutto un progetto di IN.VA. sul rendere
il più fruibile possibile le pagine dell'Ente locale) questa
notizia dovrebbe essere abbastanza chiara: perché le pagine o i
siti ufficiali delle pubbliche amministrazioni non sono così
interessanti come invece altri? Quindi questa nostra mozione può
aprire tutta una serie di considerazioni e azioni, ma anche
percorsi che credo potrebbero essere condivisi. Grazie.
Président
- Merci. La parole au collègue Fabbri.
Fabbri (UVP)
- Merci Madame.
Ho sentito tante suggestioni da parte di chi mi ha preceduto e
vorrei intervenire anch'io su questo problema
du pouvoir des
bureaux
, della burocrazia, diciamo pure dell'eccesso di
burocrazia che, con la crisi attuale, è ancora più urgente
effettuare.
Premetto che, a mio avviso, esistono due tipi di burocrazia: una
buona burocrazia (senza la quale non è possibile lo sviluppo della
società ed il vivere civile), e una cattiva burocrazia, quella cioè
che degenera, che diventa oppressiva e che ottiene l'effetto di
comprimere ed ostacolare il cittadino, sia il cittadino
imprenditore, sia il cittadino che si rivolge all'Amministrazione
per essere sostenuto, ma direi anche che opprime chi è un operatore
di burocrazia, cioè chi opera nel pubblico.
Ho sentito con molto piacere la collega Certan che ha puntato
sullo sviluppo del web che è senz'altro un modo per superare questo
eccesso di burocrazia. Faccio un esempio: l'ultima trasmissione dei
CUD da parte dell'INPS, che ha generato sicuramente grossi
problemi...è stato un inizio, secondo me, di porre la gente di
fronte a questi problemi, e cioè: è ora che tutti quanti - chi può,
almeno - usino questo tipo di mezzo. Dunque, dicevo della
burocrazia che, spesso, viene definita come un mostro che si
autoalimenta, instancabile produttrice di complicazioni e
difficoltà. In tutti i nostri programmi elettorali è stata accusata
ed è stato un
leitmotiv
l'affrontare questo tipo di
problema. Anche ultimamente, il Presidente, nel presentare la legge
finanziaria ha riproposto la questione, anche perché, come dicevo
prima, la crisi aumenta notevolmente i danni provocati da questo
eccesso di burocrazia.
Ebbene, colleghi, con questa nostra mozione, oltre a sollecitare
il Governo a presentare entro tempi relativamente brevi e ad
attivarsi per cercare di risolvere tutti insieme il problema, ci
sembra di poter individuare, nel coinvolgere i cittadini e le loro
rappresentanze, uno strumento nuovo ed efficace per poter
affrontare e risolvere questo problema..."risolvere" forse è una
parola un po' troppo ottimistica, ma comunque, se non altro,
ridurre. Infatti, chi più di coloro che si confrontano giornalmente
con la burocrazia può evidenziare i problemi e le criticità a cui
va incontro nel quotidiano? Vi invitiamo dunque, cari colleghi, ad
accettare e a condividere questa mozione.
Vorrei concludere dicendo che la burocrazia è un meccanismo
gigantesco che richiede un impegno gigantesco e che deve essere
affrontato da giganti e non da pigmei. Tocca quindi a noi
sconfiggere la burocrazia cattiva, lasciando in vita solo quella
buona che è connessa allo svolgersi della vita democratica.
Grazie.
Presidente
- Grazie.
Il y a quelqu'un d'autre? La parole à la collègue Fontana.
Fontana (PD-SIN.VDA)
- Grazie Presidente.
Ho firmato questa mozione perché la condivido in pieno. È un
argomento che abbiamo affrontato tante volte, il Presidente lo sa:
già nell'altra legislatura era un cavallo di battaglia anche della
maggioranza, perché ci eravamo resi conto che così non si poteva
andare avanti. Abbiamo problemi con gente anziana, non tutti hanno
un computer o la capacità di collegarsi a queste nuove tecnologie -
l'abbiamo affrontato tante volte - e tante volte si scoraggiano e
magari non chiedono i servizi. Noi abbiamo sempre detto che i
servizi sono tanti, effettivamente, e tante volte non sono a
conoscenza delle persone, perché costoro vanno negli uffici e tante
volte non hanno le informazioni giuste...la gente si scoraggia e
lascia perdere.
Io avevo insistito molto sull'autocertificazione: questo mi
sembrava veramente un mezzo che ci permette di andare a
semplificare questa problematica. È vero che poi ci vanno i
controlli, perché magari più di una volta le persone non si rendono
conto che le autocertificazioni vanno fatte come si deve; però,
secondo il mio punto di vista, bisogna andare in questa direzione,
spiegando che chi non dice il giusto va incontro al penale. Questa,
secondo me, sarebbe una soluzione che va a sgravare veramente tutti
quei casi laddove si tratta di persone sole che non possono magari
contare sui figli perché i figli lavorano...perché sappiamo che
poi, a seguire le persone, sono i figli, e questi ultimi hanno
comunque anche problemi.
Questo argomento è un argomento che dobbiamo veramente
affrontare ed abbastanza velocemente, anche perché non si può
andare avanti così. I servizi sono tanti... Io avevo chiesto anche
all'Assessore Fosson, più di una volta, di fare dei piccoli
opuscoli su cui ci fosse scritto tutto l'elenco dei servizi offerti
dall'USL, non solo dell'USL, ma anche di tutti gli altri
Assessorati, in modo che le persone si rendano conto di che cosa
hanno diritto.
Poi, veramente, bisogna vedere insieme come si può fare, in
commissione...io mi auguro che venga votata anche dalla
maggioranza, perché questo è un interesse di tutti e dobbiamo
andare nella stessa direzione...come si può fare a semplificare
questo, perché è la politica che deve dare le direttive. Noi
diciamo sempre: "Semplificare, semplificare"...è come sentire il
Governo: "facciamo...faremo" e non ci muoviamo mai! È ora di dire
basta! Diamo veramente una svolta a questo e cominciamo a dare dei
segnali, perché la gente ne ha veramente bisogno, perché è stanca.
È stanca di fare file, è stanca di non capire quando le spiegano le
cose perché queste sono complicate...non è semplice! Cerchiamo,
almeno noi della pubblica amministrazione, di andare incontro e di
vedere che cosa possiamo fare. Mi auguro che la maggioranza voti
questa mozione, perché va in quella direzione. Grazie.
Presidente
- Grazie collega. Altri? Possiamo chiudere la
discussione? No. Ha chiesto la parola il collega Chatrian.
Chatrian (ALPE)
- Sì, grazie Presidente.
Un breve intervento a seguito dell'intervento della collega
Certan. Vorrei soffermarmi sulla prima considerazione inserita su
questa mozione che ha ben illustrato il collega Bertschy:
"Considerata l'importanza di dare delle risposte concrete in un
momento di crisi economica ai cittadini ed alle
imprese"
...penso che questa frase riassuma molto bene che cosa
noi dovremmo mettere in campo nei prossimi mesi. Qualcosa in questi
anni è stato fatto, ma, a mio avviso, a nostro avviso, la macchina
è ancora comunque lenta. Abbiamo meno risorse, ma proprio perché
abbiamo meno risorse, probabilmente dobbiamo, tutti insieme...e
quando dico "dobbiamo", noi diamo la nostra disponibilità per
trovare, cercare, studiare e proporre delle soluzioni
alternative...per fare che cosa? Uno: per migliorare e mettere in
campo una macchina pubblica più rapida; due: questa macchina, però,
deve garantire certezze, a nostro avviso.
Distinguerei due macrofiloni. Il primo filone, che è quello
politico, quindi, la scelta, il dibattito; una volta che c'è stato
il dibattito in quest'aula, si prende una decisione, si decide al
di là della maggioranza e opposizione, si decide...benissimo, c'è
la seconda sfida. Quindi la politica deve confrontarsi, ha i suoi
tempi (probabilmente, anche su questo dovremmo essere più rapidi),
ma l'importante è che ci sia confronto, innanzitutto.
La seconda
volet
, invece, la seconda distinzione è
sull'applicazione. Io penso che anche su questo, sull'applicazione,
la politica possa fare e debba fare qualcosa. Quando dico questo
che cosa voglio dire? Voglio dire che la politica deve monitorare i
processi, deve guidarli e, soprattutto, deve accompagnarli. Io
penso che questo sia anche il compito della politica, compito del
Governo regionale, ma anche compito di ognuno di noi, di ogni
singolo Consigliere: monitorare, guidare, accompagnare il processo
e, se il processo non dà dei risultati positivi, integrarli,
modificarli e andare a rivedere quello che è il modello messo in
campo e perché non dà delle risposte puntuali. Io penso che su
questo, dal singolo cittadino, al piccolo artigiano, alla media
impresa, si aspetti veramente, da parte nostra, un cambio di rotta,
un cambio di velocità, un cambio di cultura, perché non possiamo
più permetterci i tempi...non dello scorso quinquennio, ma
dell'amministrazione pubblica in generale...non abbiamo la
bacchetta magica, ci mancherebbe! Ho anche avuto l'opportunità di
fare il responsabile di un settore importante all'interno
dell'Amministrazione regionale e conosco le difficoltà di
interagire e di mettere insieme le varie Strutture, le diverse
Strutture, i diversi Dipartimenti, i diversi Assessorati, anche. E
proprio su quelli io dico che dobbiamo cambiare tutti
mentalità.
Per cambiare mentalità e per dare delle risposte certe, sicure
ed anche rapide dobbiamo però voltare pagina, e quando dico
"voltare pagina" vuol dire che non possiamo più permettere certe
lungaggini, e soprattutto il fatto che il cittadino e le imprese
non abbiano risposte certe dall'Amministrazione regionale; quando
dico "risposte certe" intendo che queste devono essere su aiuti
indiretti, su istruttorie fatte, non concluse, mancanza di
pratiche, ci sono dei giorni, una durata, una durata certa,
delibere applicative che vanno ad applicare praticamente il disegno
di legge o la proposta di legge applicata dal Consiglio
regionale...dopodiché, però, il processo deve essere chiaro,
snello, diretto, efficace, con dei tempi certi. In questo momento
non è così, Presidente Rollandin, lei lo sa: abbiamo discusso più
volte, anche solo delle leggi di settore, ancora nel 2012, 2013, al
di là della mancanza delle risorse, al di là...il cittadino non
aveva però delle risposte certe dall'Amministrazione regionale! Io
penso...noi pensiamo che non possiamo più permetterci questo. Per
mettere in campo non è sufficiente il web, il web è solo uno
strumento, è uno strumento interessante, ma lo strumento va
guidato. Ci deve essere una testa pensante per guidarlo, per
accompagnarlo.
La politica deve mettersi in discussione da subito e poi, però,
deve esserci l'applicazione che deve dare delle risposte certe e
puntuali. Penso che sia una sfida che dobbiamo affrontare in questo
quinquennio, visto e considerato che le risorse sono nettamente
ridotte ed inferiori. Sicuramente dobbiamo migliorare quella che è
la macchina amministrativa ed essere puntuali nel rispondere nel
momento in cui la politica ha deciso, e nel momento in cui
quest'Assemblea ha preso certe direzioni, certe scelte, dobbiamo
essere più efficaci e più efficienti. Grazie.
Président
- Merci. La parole au collègue Rosset.
Rosset (UVP)
- Merci Madame la Présidente.
Gentili colleghi, per quanto possa sembrare astratta questa
mozione, vi prego di prestare adeguata attenzione. Il collega
Bertschy l'ha illustrata egregiamente, ma vorrei che tutti voi, per
un momento, provaste a mettervi nei panni di qualunque aspirante
commerciante, professionista, agricoltore, poco avvezzo ad
Internet, che si ritrova ad affrontare la giungla dei permessi,
delle autorizzazioni, delle richieste più o meno sensate che
ciascuno degli uffici coinvolti nell'avvio delle attività gli
richiedono. Bene, vi assicuro che è facile cadere vittime di un
esaurimento nervoso, per non parlare degli anziani, delle persone
con più difficoltà che, già non solo per capire se esista il
Bon
de chauffage
- l'abbiamo vista in questi giorni la difficoltà
di comprendere - hanno bisogno di aiuto...figuriamoci poi per
assemblare le carte da consegnare per qualsiasi pratica o
iniziativa che debbano avviare!
Allora, mai come ora, per uscire dal baratro recessivo, è
necessario creare ed offrire agli utenti di qualsivoglia servizio
certezze e snellezze nelle procedure. Lei, Presidente, già da
diversi anni lo cita, lo propone ed io sono convinto che voglia
attivare un'azione di snellimento. Ebbene, è giunto il momento. Non
si possono più attivare, aspettare amministrativi che, per incuria,
si sovrappongono, o quando per ottenere un'autorizzazione è
necessario produrre 4 o 5 copie anche in uffici che sono
vicinissimi, primo piano, secondo piano: questo è un sintomo
d'inefficienza. Quest'Amministrazione si sta catalizzando per
questa vetustà, per le scelte operative bisogna attivare un
cambiamento, non rimanere alla macchina da scrivere, ma dobbiamo
dare quel senso di efficienza. Ora, nel rapporto difficile con la
burocrazia, ci sono alcuni aspetti duri non già a morire, ma anche
solo ad essere modificati. Tra i principali cito: l'inerzia, la
ripetitività delle non risposte, l'incapacità di disporre di un
percorso burocratico lineare, un percorso burocratico definito in
termini di tempi e di tappe da affrontare, una serie di fattori che
rischiano di creare un pericoloso "effetto domino" e di
condizionamento rispetto all'impegno ed alla volontà
imprenditoriale non solo degli imprenditori, ma anche del comune
cittadino di cambiare le cose, di sviluppare risorse, di proporre
innovazione e formazione.
A noi, quindi, a noi, il compito di procedere speditamente, ma
soprattutto seriamente, non soltanto a parole, ma con fatti, per
intraprendere i bisogni che la comunità abbisogna e tradurli in
risposte efficaci attraverso un'efficiente macchina
amministrativa.
Président
- Merci. D'autres? Pas d'autres? On peut fermer
la discussion générale. La discussion générale est fermée. Pour la
réplique, la parole au Président Rollandin.
Rollandin (UV
) - Merci Madame la Présidente.
Je crois que les interventions des collègues ont été sans doute
utiles et je crois qu'on a abordé ce thème avec une attitude qui
vise à construire quelque chose de nouveau et, surtout, à réduire
les difficultés pour les personnes qui sont obligées - car ce n'est
pas un choix - de faire face à des démarches et, donc, de venir en
contact avec l'administration publique, soit les Communes, soit
l'Administration régionale (dans ce sens on parle surtout de
l'Administration régionale). Et bien, je crois que le thème qui a
été évoqué avec des exemples, avec des données, correspond à ce qui
est évidemment une analyse qui a été faite dans le temps et que je
crois nous allons partager, dans le sens d'imaginer que, de plus en
plus, il y a l'exigence de simplifier, de réduire l'impact de la
soi-disant bureaucratie.
La scelta che è stata fatta...vorrei ricordare che sia nel
programma 2008-2013 che nell'attuale programma noi avevamo messo,
come punto qualificante il discorso...cito:
"...riversato
particolare attenzione agli obiettivi finalizzati a semplificare i
procedimenti e gli adempimenti a carico degli utenti e ad
incrementare i livelli di efficacia, efficienza, economicità e
trasparenza dell'azione amministrativa, nonché a rinnovare
l'apparato burocratico nel suo complesso. In particolare, le
finalità strategiche in attuazione delle quali sono scaturiti gli
interventi di snellimento e di razionalizzazione sono le
seguenti:...
(quello che è stato fatto nei 5 anni, come
ricordava la collega Fontana, più volte siamo ritornati su questo;
io vorrei ricordare brevemente quello che si è cercato di fare, e
poi dirò alcune cose nel merito) ...
accrescere la soddisfazione
con azioni di snellimento e semplificazione delle procedure
amministrative...
(e possiamo dare tutto quello che è stato
fatto nei singoli settori, l'efficienza dell'Amministrazione
regionale è una conseguenza)
...l'organizzazione
amministrativa...
e
...valorizzare le competenze
professionali"
e, per tutti questi
interventi...
"razionalizzazione del sistema
pubblico"
...abbiamo ridotto tutte le procedure nei singoli
settori, dall'agricoltura, al commercio, i predetti interventi
hanno consentito di ottenere importanti risultati con rilevante
impatto prevalentemente esterno: riassetto di molte sezioni del
sito Internet regionale, digitalizzazione di procedimenti rivolti
all'utenza, semplificazione della modulistica e di iter procedurali
(questi, prevalentemente interni).
Ora, qui si pone un problema molto delicato, che è stato
accennato sia dalla collega Fontana che, successivamente, dal
collega Rosset: il modo con cui c'è un approccio a Internet e ai
sistemi informatizzati. È evidente che c'è tanta buona volontà
anche negli anziani. Noi abbiamo anche previsto dei corsi specifici
per gli anziani, abbiamo fatto in modo che, a poco a poco...però è
un aspetto graduale, non va a toccare tutti; quindi questo rimane
sicuramente un problema, come rimane un problema per tante
categorie che non hanno ancora la capacità o la possibilità di
essere così brave con il sistema informatizzato, per cui hanno
difficoltà nell'accedere a un sistema che, oggi, permette la
trasmissione dati tutto per via informatica.
Da quello che è il funzionamento dello sportello unico, questa è
stata la grande richiesta di cui si è cercato, comunque, di tenere
conto, per cui abbiamo fatto delle proroghe più volte per il
sistema. È perché non tutti, ancora adesso, sono in grado di
trasmettere i documenti per via informatica! Questo è ancora,
purtroppo, un dato oggettivo. Ecco perché poi il sistema non trova
le coordinate per dare le risposte nei tempi certi, per dare una
validazione di quella che è la documentazione, senza ricordare che,
nell'Amministrazione, noi abbiamo già fatto un passo importante,
che è stato molto apprezzato: quello di non richiedere più
documenti che sono già stati portati in un certo settore, in un
certo Assessorato. Questo, comunque, come indicazione...se uno dice
dove sono e sono informatizzati, quei documenti sono validi anche
per le altre pratiche, cosa che prima non avveniva: se io portavo
tre pratiche in tre Assessorati diversi dovevo ripetere gli stessi
miei documenti di base che venivano richiesti. Oggi non è più così!
Ci sono ancora delle difficoltà, sicuramente. Non ho voluto dire
con questo che è stato fatto tantissimo. È stato fatto molto, per
cercare, comunque, di fare entrare nell'ambito di quella che è la
parte attiva, cioè i dipendenti ai vari livelli regionali, la
consapevolezza che lavorano in questa direzione per favorire
l'utenza, per accelerare, per dare delle risposte più concrete. Non
è così semplice! Non è così semplice, perché ci sono tutta una
serie di procedure che sono, in qualche modo, nel tempo,
standardizzate e che hanno difficoltà ad essere cambiate, con
un'aggravante: che molti dei progetti che noi portiamo avanti sono
collegati con fondi europei. Alla riprova ci sono state tutta una
serie di difficoltà oggettive che sono state collegate e
collegabili con dei progetti che prevedevano una serie di riscontri
che, a livello europeo...noi da più anni - ma non solo noi -
diciamo che devono essere cambiati, ci sono controlli di 1°
livello, 2° livello, successivo controllo, che non servono a nulla
e che bloccano, di fatto, il sistema! Provate ad andare a vedere
che cosa succede, ancora oggi, nelle politiche del lavoro e nei
sistemi di riferimento di tutto il sistema contributivo, e vedrete
che questa è ancora una delle barriere insuperabili, perché
pretendono che sia mantenuto questo! Tutto ciò non come scusante,
ma per dire che le difficoltà ci sono.
Ora, ripeto, noi abbiamo quindi già previsto questo tema da
tempo. Non solo, ma in più, il 4 ottobre, noi abbiamo previsto
l'adozione di misure atte a migliorare il livello e la qualità dei
servizi offerti, siano essi interni che esterni
all'Amministrazione, con un documento specifico. Adesso arriverà la
delibera in cui tutti i settori dell'Amministrazione prevedono di
attivare i meccanismi di semplificazione...tutti! Questo per dire
che cosa? Per dire che, francamente, vogliamo dire che ci abbiamo
provato. I risultati io li lascerò giudicare anche a voi, e credo
che sarebbe opportuno che ci possa essere - nella commissione che
credete voi - la possibilità di illustrare che cosa è stato fatto,
quali sono i sistemi che sono stati previsti, per dire come e in
che cosa potremmo ancora migliorare questo sistema, perché,
francamente, su questo noi riteniamo...e poi non lo dirò io, ma lo
dirà la Struttura, lo diranno quelli che stanno seguendo, il
Segretario generale che sta seguendo questa procedura...con grande
difficoltà, perché non è facile fare accettare i cambiamenti! Non è
facile convincere tutti che si deve modificare, si deve impostare
in modo diverso, ridurre la tempistica, accettare le
certificazioni, le autocertificazioni...anche perché sulle
autocertificazioni si sono costruite una serie di difficoltà
interpretative per cui, alla fine, si scopre che qualcuno ha
barato, dico qualcuno, e mette...certo, sì, sì, si prende la
responsabilità...però dico che lo scoprire che poi qualcuno ha
barato mette a volte in crisi il sistema, per cui dicono: "ma,
allora, se noi chiedevamo invece una documentazione che potevamo
accertare, questo non succedeva!"...lo dico per spiegare alcune
delle rimostranze che ci vengono presentate a questo livello.
Per quanto ci riguarda, io credo che noi, sulla mozione...non
solo condividiamo quello che è l'obiettivo, però, credetemi, non è
ipotizzabile, né nei 60 giorni, né poter dire che cosa viene fatto
nei 6 mesi. Noi riteniamo di poter continuare a lavorare in questa
direzione, e di avere la disponibilità di andare a spiegare, in
particolare la delibera che verrà adottata adesso da tutti i
settori dell'Amministrazione, su come viene impostata la
semplificazione, l'accelerazione delle pratiche, quindi, in
attuazione di un percorso che è già in atto! Dopodiché, possiamo
valutare assieme se questo è sufficiente, se vi sono dei
cambiamenti, se ci sono delle situazioni, ma non pensiamo di
rivoluzionare nei 60 giorni o nei 6 mesi...questo lo dico senza
timore di smentita, perché questo è impossibile! Guardate, ci sono
dei settori per cui, per una serie di ancoraggi con altre norme, si
è obbligati a seguire delle procedure vecchie, stantie, che non
sono modificate, che non dipendono da noi.
Quindi, io non vi chiedo di ritirare la mozione, perché non so
se è nel vostro...però, noi, ripeto, su questo, se voi insistete a
mantenere questa mozione, siamo disponibili a venire in commissione
ad illustrare quello che è stato fatto e quello che si sta facendo
per dirvi se questo è sufficiente...voi potete valutare se questo è
sufficiente o meno. Nel momento in cui ci sono suggerimenti, noi
siamo prontissimi ad accoglierli, a discuterli, a vedere insieme
qual è il percorso. Però, credetemi, non è così facile...io, in 60
giorni, non posso portarvi altro che quella che è, oggi, la
delibera in cui tutti i settori sono coinvolti, tutti! ...con una
gradualità, con una possibilità di operare al meglio, con una
verifica dei risultati! Con una verifica, perché alla fine
verifichiamo che cosa è stato modificato...perché qual è il
beneficio alla fine della fiera? ...perché è questo che noi
dobbiamo valutare! In questi termini, noi siamo pronti e
disponibili, quindi questo è un impegno che noi manteniamo, e
possiamo andare quando volete, perché abbiamo tutto pronto su
quello che si sta facendo e su quello che si vuole fare. Se
ritenete, noi siamo disponibili; altrimenti, se mantenete questa
mozione, come dico...ma proprio perché, materialmente, non è
pensabile che in 60 giorni si dia...quello che è il discorso dei 6
mesi, in quanto quello che c'è siamo disponibili a darlo.
Noi ci asterremo quindi su quella che è la mozione.
Presidente
- Grazie. Ha chiesto la parola il collega
Bertschy.
Bertschy (UVP)
- Merci.
Intanto grazie per la risposta rispetto anche alla possibilità
di informazione che viene data a qualche collega come me, nuovo,
rispetto al lavoro fatto.
La mozione, però, per noi vuole essere non tanto un semplice
documento, ma uno stimolo, una scossa, un'energia che diamo anche a
lei in merito a questa questione, perché è vero che 60 giorni sono
pochi, le lungaggini per le quali i cittadini e le imprese oggi si
trovano ad affrontare...ma non solo per l'Amministrazione
regionale, c'è un mondo che sta dietro alla burocrazia...e poi, ci
ricordiamo tutti - quelli tra noi che sono stati in certi congressi
- un grandissimo congresso che aveva lanciato questo grande
progetto di semplificazione...se oggi dobbiamo raccogliere i
risultati - e non ne faccio una colpa all'uno o all'altro - e
sentire che cosa pensa la gente di questa semplificazione, siamo
distanti da un modello ideale!
Certo che, in Valle d'Aosta, i Comuni sono attaccati alla
Regione, la Valle d'Aosta è attaccata all'Italia, l'Italia è
attaccata all'Europa, e ci sono delle complicazioni una dopo
l'altra. Però quello che speravamo venisse raccolto come un
elemento un po' nuovo e da valorizzare era anche l'impegno e la
trasparenza verso i cittadini e le imprese...c'è una seconda parte
della mozione che va spinta, che va amplificata, perché ci possono
dare un contributo anche per migliorare l'attuale organizzazione.
In ogni caso, non è una mozione che crea un conflitto politico,
questa. Per noi è un obiettivo che vogliamo lanciare all'interno
del Consiglio, siamo sicuri che ci state lavorando...e che sia uno
stimolo, per noi, di produrre un lavoro per andare a verificare che
cosa si può fare di meglio e, per voi, se non l'accoglierete, di
continuare a lavorare con la stessa energia.
Sicuramente, se non verrà raccolto il punto 2°, noi ci muoveremo
con un disegno di legge o con qualche altra cosa, perché è
importantissimo che i cittadini e le imprese possano raccontare
quello che non va...non nei bar o nelle strade, ma dircelo, dircelo
in maniera ufficiale, dircelo con gli strumenti che riterremo più
opportuni.
Président
- Merci. La parole au collègue Chatrian.
Chatrian (ALPE)
- Sì, grazie Presidente.
È stato un confronto sereno, Presidente Rollandin, ma non
sufficiente. Lei ci ha illustrato che cosa, in parte, avete fatto
in questo quinquennio e, soprattutto, che cosa intendete fare per
il domani, da come ho potuto capire, da come abbiamo potuto capire.
Ma l'"abbiamo tutto pronto" non ci soddisfa dal punto di vista
politico, nel senso che...lei capisce che l'amministrazione
pubblica parla esclusivamente per atti.
La nostra volontà, oggi, con questa mozione, era di mettere,
nero su bianco, un impegno forte. Penso che nel dibattito di questa
sera, su questo tema, in un clima sereno, in un clima costruttivo,
in un clima che vuole incidere, che vuole comunque modificare
l'impianto della nostra Amministrazione pubblica...sappiamo
perfettamente che, per modificare, la sfida è molto alta, lo
sappiamo...è anche culturale, è culturale al suo interno, è
culturale all'esterno, è culturale per le imprese e anche per il
singolo cittadino. Siamo consci e conosciamo...non dico
perfettamente, ma abbastanza bene...come posso dire? i punti di
forza ed i punti di debolezza del nostro modello, ma mai come in
questo momento, visto e considerato non solo la crisi, ma le
risorse interiori che noi abbiamo...e apro una parentesi su questo:
lei, da politico, navigatissimo, non navigato, navigatissimo, ci ha
fatto un passaggio. Voi conoscete i fondi europei: FSE,
PSR...d'accordo, sappiamo le difficoltà organizzative e di
percorso, di rendicontazione, del settennio, del cofinanziamento,
conosciamo e sappiamo. Però, dove noi possiamo incidere e, a nostro
avviso, dobbiamo incidere...secondo noi è sui nostri fondi. Io
penso che siamo tutti d'accordo sul fatto che dobbiamo fare meglio
e dovete fare meglio, sui nostri fondi, anche se non abbiamo la
bacchetta magica per fare meglio.
Noi, oggi, con questa nostra mozione volevamo garantire a questa
maggioranza molto risicata, molto in difficoltà nei vari
Consigli...in questi 5 mesi, più volte siete stati in grandissima
difficoltà nei disegni di legge che avete presentato, e nella
scorsa settimana abbiamo affrontato un bilancio sul quale io penso
che le proposte che la minoranza ha messo sul tavolo vi abbiano
anche aiutato, aiutato a modificare in parte la finanziaria
licenziata nel mese di novembre...come per dire: "abbiamo fatto un
certo pressing su certi temi, su certi articoli e su certi dossier
e qualcosa, forse, è stato integrato"...merito della minoranza,
merito della maggioranza...senza la maggioranza le proposte della
minoranza non sarebbero state accolte.
Ieri, l'Assessore Marguerettaz, nel suo discorso, davanti agli
imprenditori, agli
hôteliers
valdostani, ha voluto
marcare...io non penso che ci siano i bravi anche in questo e i
cattivi...o che cosa. Lo stato dell'arte è questo. Io penso che
certe modifiche che sono state apportate alla finanziaria vadano in
una direzione corretta...no, facevo come...nel momento in cui noi
portiamo il nostro contributo, questo va nella direzione di
migliorare quello che è l'impianto. Ecco, lo spirito di questa
nostra mozione è...non era, è questo. Chiedo ancora ai colleghi di
maggioranza che...quando c'è un impegno, quando è scritto nero su
bianco, la classifica si muove meglio, l'asticella si può alzare e,
tutti insieme, forse andiamo in una direzione...se non condivisa,
quanto meno approvata all'interno di quest'aula. Se, invece,
l'impegno è: "mi prendo io l'impegno, vi dico che cosa stiamo
facendo, se è già tutto pronto" è un impegno che lascia comunque un
po' il tempo che trova.
Dopo l'intervento che ho ascoltato attentamente del Presidente
Rollandin, avrei gradito veramente sentire: "qualche cosa abbiamo
fatto, si poteva fare di più, si poteva fare meglio, noi siamo
pronti. Benissimo, approviamo questa vostra mozione"...una mozione
che, oltretutto, nei due impegni...il primo è un impegno veramente
approvabile:
"a presentare, entro 60 giorni, alla Commissione
consiliare"
...potremmo anche modificarla a 90, Presidente
Rollandin, a 90, e non c'è nessun problema penso...e, il 2° punto:
"a creare un meccanismo per la valutazione della
semplificazione"
, quel meccanismo che anche nel mio intervento
precedente avevo esplicitato, quello della verifica. Come dire?
Penso che la situazione sia sotto gli occhi di tutti. Abbiamo una
macchina ancora lenta, a mio avviso...scusi, Presidente Rini, un
minuto e termino...e dobbiamo ristrutturarla, dobbiamo rivedere
l'impianto, dobbiamo, per forza, anche dal punto di vista
culturale, modificare questo nostro percorso.
Io chiedo ancora ai colleghi della maggioranza di ripensarci e
di approvare questa mozione, perché la carta che canta, l'impegno
preso in quest'aula, comunque, può creare le condizioni per
migliorare e sburocratizzare questo peso della macchina pubblica,
che è ancora troppo lenta, che non è ancora efficace, e che, in
questo momento, purtroppo, non dà certezze ai quesiti che i
cittadini e le imprese, in questo momento, stanno indicando e
fornendo all'Amministrazione pubblica. Grazie.
Président
- Merci. La parole à la collègue Certan.
Certan (ALPE)
- Sì, grazie Presidente.
Guardi, Presidente Rollandin, io condivido alcune cose che lei
ha detto. Sul fatto delle procedure vecchie e spesso stantie,
spesso doppie, che si raddoppiano e triplicano, per carità, siamo i
primi a riconoscerlo, e non c'è problema a riconoscere neppure che
qualcosa, sicuramente, è stato fatto; ma questo della
sburocratizzazione è uno dei temi che si usa - l'ho detto prima,
nel mio precedente intervento - spesso anche a sproposito, in tutti
i momenti, in tutte le salse, si dice spesso "fa fine e non
impegna". Ecco, noi oggi volevamo impegnare, anche senza far fine,
ma impegnare, proprio come hanno detto anche i colleghi Chatrian e
Bertschy. Se vi è necessità di tempi maggiori, per carità, lo
possiamo capire...non è una questione di tempi, è una questione per
cui, se non si inizia mai, si sarà sempre in ritardo. Riguardo a
questo, i cittadini hanno dato spesso il segnale di essere più
avanti dell'Amministrazione.
Ancora adesso, lei ha detto che molti documenti, se
sono...diciamo reperibili sul web o sui siti, non si richiedono
più...guardi, le posso assicurare, anche per esperienza personale e
per i tantissimi cittadini che si lamentano che non è così, perché,
in alcuni uffici...lo so, l'informativa è qualcosa che è stato
fatto, ma non è per tutti così. Purtroppo - e lei l'ha toccato
questo argomento - bisogna ancora insistere sul fatto della
formazione, e ciò non può essere demandato a nessun altro, se non
all'Amministrazione, il fatto di fare formazione.
Un'altra cosa poi che mi preme sottolineare, è quella che lei ha
detto, ovvero che spesso è anche un problema di cultura, un
problema culturale...sì, è vero, però io credo che solo con delle
regole certe e con un'amministrazione che si attivi in questo senso
anche il problema culturale può essere superato, perché a livello
di burocratizzazione è una questione culturale, a livello di
rifiuti è una questione culturale e andiamo avanti, e quindi
aspettiamo...
on vieilli en attendant
...su altre cose è una
questione culturale...certo che è una questione culturale, ma chi
mette anche un po' gli obiettivi culturali di una società se non
un'amministrazione? Quindi in questo andava il nostro impegno della
nostra mozione: di metterci veramente a disposizione per lavorare
insieme e per cercare veramente di mettere degli obiettivi che,
ripeto, non neghiamo essere...ci sono stati dei tentativi, però
forse non tutti hanno...bisogna anche insistere, bisogna
riproporli, bisogna ammodernarli...proviamo a farlo insieme, ma
facciamolo!
Accogliamo con piacere la vostra disponibilità a venire in
commissione. Lavoreremo anche in commissione, non ci siamo mai
sottratti; però credo che questo impegno non cambi la vita, in
questo caso, né alla maggioranza, né alla minoranza. Grazie.
Presidente
- Grazie. La parola alla collega Fontana.
Fontana (PD-SIN.VDA)
- Grazie Presidente.
Ho apprezzato l'intervento che ha fatto il Presidente, perché ho
visto che c'è la buona volontà di condividere la nostra mozione e
perché quello che è stato fatto dalla maggioranza va in quella
direzione. Capisco anche là dove dice: "è difficile, ci stiamo
provando".
Io vi faccio una proposta: visto che questa buona volontà c'è,
noi vi ascolteremo come lei ha detto, perché a noi interessa sapere
quello che è stato fatto; però, dall'altra parte, chiediamo anche a
voi di votare questa mozione e di ascoltare anche quello che noi
abbiamo da dire a voi...magari abbiamo delle proposte per cui
possiamo forse insieme migliorare questa situazione. È reciproca la
cosa, non costa niente! Se ce la facciamo, è un merito di tutti e
va nella direzione per cui ci guadagnano i cittadini. Proviamoci
almeno! Sono pochi 6 mesi? Prolunghiamo i tempi! Noi accettiamo
quello che ci dite voi, perché capiamo la buona volontà e lo sforzo
che è stato fatto; però, da parte vostra...vorremmo anche che voi
cercaste di capire che noi abbiamo la volontà di lavorare e di
proporre! Poi non è detto che ce la faremo, perché sappiamo che è
una materia molto difficile, ma dateci almeno questa opportunità di
confronto!
Presidente
- Grazie. La parola al collega Ferrero.
Ferrero (M5S)
- Grazie Presidente.
Purtroppo, da parte nostra vi è, ovviamente, rammarico per
questa decisione...ma non è che ci colga molto sorpresi. Conosco
bene la situazione degli uffici regionali e so che, al di là delle
belle parole, già la legge 241 del '90 e le successive leggi di
recepimento che sono state poi adottate dalla Regione,
sostanzialmente, sono, per il 60-70 percento, inattuate, vale a
dire che vengono richiesti ai cittadini documenti che sono in
disponibilità dell'Amministrazione o che potrebbero essere
richiesti ad altri Enti pubblici. Potrei portare decine di
esempi...farò una specie di lista e la pubblicheremo anche sul
nostro sito, in maniera che sia chiaro. È successo, di recente, per
una pratica personale, che un Assessorato - l'Assessorato della
sanità - richiedeva la trasmissione via posta elettronica della
documentazione, ma, entro il termine stabilito, richiedeva di
presentarsi anche all'ufficio con la ricevuta della presentazione e
la documentazione in formato cartaceo.
Noi abbiamo maturato una convinzione, che è quella per cui il
malfunzionamento dell'autocertificazione e della semplificazione è
funzionale, sostanzialmente, alle code che si formano alla
Presidenza della Giunta il martedì e, agli Assessori, sempre il
martedì e negli altri giorni. Gli uffici che funzionano, gli uffici
che fanno bene il loro lavoro e i dirigenti che danno risposte,
ovviamente non fanno comodo ad un certo tipo di politica che, del
clientelismo e del piccolo favore, del privilegio e della
"spintarella" ha fatto la sua fortuna.
Presidente
- Grazie, colleghi. La parola al collega
Gerandin.
Gerandin (UVP)
- Merci Madame la Présidente.
Solo due brevi considerazioni, anche a seguito dell'intervento
del Presidente che, in parte, su alcuni aspetti condivido...quando
dice che non è facile cambiare abitudini è assolutamente vero, noi
veniamo da un sistema che ci ha abituati a produrre tanta carta e
ad avere, a volte, poche risposte. È vero che è un processo che
deve coinvolgere tutti, su questo non c'è ombra di dubbio, perché
non possiamo lavorare per settori...o funziona, o c'è una catena, o
c'è veramente un percorso condiviso da tutti, oppure il percorso si
inceppa. È anche vero che, come ha detto lei, Presidente: "noi ci
abbiamo provato"...indubbiamente si è provato, però io vorrei
aggiungere una cosa. È vero il "ci abbiamo provato", però io
aggiungerei che ci abbiamo creduto un po' poco, la verità forse è
un po' questa, nel senso che...e faccio poi un esempio, quello
legato allo sportello unico, dove noi continuiamo a rincorrere un
po' quelle che sono le imposizioni che ci calano dall'alto, dallo
Stato. Lei ha citato giustamente il fatto che noi abbiamo fatto un
atto nel quale non possiamo richiedere due volte gli stessi
documenti, ma ciò deriva dalla norma nazionale che ci ha obbligati
comunque ad applicare queste regole...sì, comunque...
Voglio fare un esempio molto significativo, quello che riguarda
lo sportello, che forse è l'esempio più emblematico di una norma
che lo Stato ci impone, nel senso che il discorso della
trasmissione per via telematica è obbligatorio, la documentazione è
obbligatoria, però, Presidente, abbiamo fatto veramente poco perché
decollasse. Noi siamo in una realtà talmente piccola per cui
potremmo essere di esempio, anche sullo sportello, per il resto
dell'Italia. Quando parlo di questo è perché è chiaro a tutti che,
in una realtà come la nostra, in cui abbiamo il comparto unico del
pubblico impiego, in cui abbiamo tutti lo stesso contratto,
comunali e regionali, si potrebbe fare uno sforzo e non abbandonare
questi uffici nei quali la gente va, fa la richiesta e poi inviano
nei vari Assessorati e Dipartimenti per i vari pareri. Dove si è
inceppato il meccanismo? Si è inceppato quando queste pratiche
devono poi essere reinviate ai Comuni per l'aspetto urbanistico.
Allora, su questo, occorre un po' più di coraggio, nel senso che il
fatto di fare degli uffici dove la gente si reca, fa la domanda in
via telematica...ma che ci sia un ufficio che ti dia delle risposte
anche dal punto di vista urbanistico, risolverebbe tanti di questi
problemi. Ho fatto un esempio emblematico, perché su questo ci
eravamo già confrontati in differenti vesti nelle quali c'era,
probabilmente, una sensibilità leggermente diversa. Ma su questo si
potrebbe fare veramente tanto, basterebbe che alcune risorse di
finanza locale allocate a monte e con un costo zero...perché il
fulcro, il punto fermo deve essere il costo zero...e,
assolutamente, con una mobilità volontaria del personale, perché
non vorremmo mai andare a toccare degli aspetti che sono molto
difficili. Ecco, su questo avremmo probabilmente dovuto fare
qualche cosa di più.
Personalmente avrei condiviso le sue perplessità se avessimo
chiesto di risolvere i problemi dei 60 giorni, avrei condiviso la
sua perplessità, però io...almeno, noi, chiedevamo semplicemente
una proposta da condividere sui 60 giorni. Se voi, come dite, avete
già un piano, avete già comunque tutto...illustratecela! Questa
potrebbe essere una base di partenza: illustratecela e condividete
la mozione! Almeno, a nostro avviso...noi non chiediamo di
risolvere i problemi, sarebbe da folli chiedere di risolvere i
problemi in 60 giorni, ma che veniate ad illustrare quello che è
stato fatto e come intendete muovervi. Io penso che non vi sia
nulla che vi impedisca di non accettare e di non votare questa
mozione.
Presidente
- Grazie. Non ci sono altri? Ci sono altre
richieste? Possiamo mettere in votazione, colleghi? Apriamo la
votazione. Grazie. Colleghi, votate.
Presenti: 35
Votanti: 17
Favorevoli: 17
Astenuti: 18 (i colleghi Baccega, Bianchi, Borrello, Farcoz,
Follien, Fosson, Isabellon, La Torre, Lanièce, Marguerettaz,
Marquis, Péaquin, Perron, Restano, Rini, Rollandin, Testolin e
Marco Viérin)
Il Consiglio non approva.
Passiamo al punto 24 all'ordine del giorno.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK