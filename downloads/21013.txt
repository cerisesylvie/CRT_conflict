Consiglio Regionale della Valle d'Aosta - Oggetto del Consiglio n. 981 del 3 dicembre 2004 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 981 del 3 dicembre 2004 - Resoconto
OGGETTO N. 981/XII - Disegno di legge: "Disposizioni per la
formazione del bilancio annuale e pluriennale della Regione
autonoma Valle d'Aosta (legge finanziaria per gli anni 2005/2007).
Modificazioni di leggi regionali".
Président - Nous continuons l'examen du projet de loi n° 53,
hier on s'était quittés en examinant l'article 28.
Sur l'article 29 la parole au Conseiller Frassy.
Frassy (CdL) - Su questa Conferenza transfrontaliera del Monte
Bianco avevamo avuto più volte modo di soffermarci anche in
passato, per cercare di capire se quella che poteva essere un'idea
interessante dal punto di vista sostanziale e gestionale producesse
poi dei risultati. Nel recente passato dobbiamo dire che i
risultati più evidenti di tale conferenza sono stati gli impegni
finanziari, che hanno coinvolto la Regione soprattutto e che
avevano visto invece un disimpegno degli altri "partner". Ci
ricordiamo che lo scorso anno, in seno di discussione della legge
di bilancio, era emerso che non erano stati ancora nominati i
componenti ministeriali nell'ambito della Conferenza "Espace Mont
Blanc". Vorremmo capire se sono state superate queste
problematiche, se è stato definito l'assetto degli organi, ma anche
un problema di natura statutaria. Un anno fa su tale vicenda
eravamo ancora agli esordi rispetto a dei principi che avremmo
volentieri sottoscritti, ma ci eravamo resi conto che non si erano
fatti molti passi in avanti. Vorremmo capire ad oggi qual è la
situazione.
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Credo che se il Consigliere Frassy può
riproporre... perché questo tipo di informazione credo che più
compiutamente possa essere esaurita dall'Assessore Cerise, che in
questo momento non c'è.
Presidente - L'Assessore Cerise si è scusato perché ha un
problema di salute in famiglia.
La parola al Consigliere Frassy.
Frassy (CdL) - Ci sembra paradossale che su delle questioni che
non sono delle novità per questa amministrazione... ci sembra
paradossale che deliberazioni che adottate in Giunta sull'"Espace
Mont Blanc" non siano patrimonio comune della Giunta. Possiamo
capire che l'Assessore al bilancio non abbia il "polso tecnico" del
dettaglio, ma che nessuno ci sappia dire se questa cosa funziona...
una volta l'Assessore Cerise, che non era Assessore, rappresentava
l'Amministrazione regionale... ed è sempre e soltanto l'Assessore
Cerise, che, nonostante sia Assessore, continua a rappresentare
l'Amministrazione regionale? Era emerso proprio lo scorso anno
l'esigenza che vi fosse un alleggerimento degli impegni
dell'Assessore Cerise e i fatti oggi sembrano darci ragione, in
quanto la nomina in quell'organismo era stata fatta di un
componente di questo Consiglio che non aveva altri impegni di tipo
esecutivo. Vorremmo capire allora, oltre l'Assessore Cerise, chi vi
è a rappresentare la Valle d'Aosta in questa conferenza, penso che
dovrebbe essere un dato facilmente reperibile.
Presidente - Consigliere Frassy, capisco le sue argomentazioni,
purtroppo se da parte del Governo non vi sono risposte, non posso
che andare avanti, o qualcuno mi chiede una sospensione in attesa
dell'arrivo dell'Assessore Cerise, oppure non so cosa fare.
La parola al Consigliere Frassy, per mozione d'ordine.
Frassy (CdL) - Per mozione d'ordine, chiediamo una sospensione
per fare una riunione dei Capigruppo di minoranza.
Presidente - Il Consiglio è sospeso per 10 minuti.
Si dà atto che la seduta è sospesa dalle ore 9,26 alle ore
9,58.
Presidente - Continueremo nell'esame della legge finanziaria e
della legge di bilancio con dichiarazioni di voto congiunte alla
fine dell'esame delle due leggi, tutte le interrogazioni e le
interpellanze vengono rinviate al prossimo Consiglio, salvo quelle
riguardanti la situazione della "Tecdis", in modo particolare le
nn. 9 e 24, e si esamineranno i progetti di legge nn. 36 e 52.
Questo è l'accordo che la Conferenza dei Capigruppo ha raggiunto
nella riunione che si è appena terminata. Continuiamo l'esame
dell'articolo 29.
La parola al Consigliere Frassy.
Frassy (CdL) - Assessore, quando avevamo affrontato la
discussione del bilancio dello scorso anno, in riferimento al
capitolo dell'"Espace Mont Blanc" erano emerse alcune situazioni
dalle quali si era potuto evincere come questa "intuizione" della
Conferenza "Espace Mont Blanc" avesse difficoltà a trovare un suo
assetto stabile. Un anno fa i 2 delegati del Ministero
dell'ambiente non erano ancora stati nominati, vi era una serie di
problematiche legate anche alla definizione dello statuto della
conferenza stessa e, se non ricordiamo male, all'epoca era lei che
rappresentava l'Amministrazione regionale come Vicepresidente della
Conferenza "Espace Mont Blanc". Volevamo capire se a un anno di
distanza erano state risolte queste problematiche di tipo
organizzativo e funzionale, in considerazione del fatto che i
finanziamenti continuano ad essere messi a bilancio e ci sembrava
che fossero stati evidenziati dei problemi di finanziamento da
parte degli altri "partner". Vorremmo capire qual è la situazione
attuale, se permane sempre la sua rappresentanza in esclusiva
dell'Amministrazione regionale o se vi sono state altre scelte
nell'ambito della stessa.
Président - La parole à l'Assesseur au territoire, à
l'environnement et aux ouvrages publics, Cerise.
Cerise (UV) - La questione dell'"Espace Mont Blanc" è
relativamente complessa. Questa conferenza era fino a 3 anni fa una
conferenza tripartita alla quale i Ministri dell'ambiente avevano
conferito l'incarico di fare delle proposte in 4 settori, che sono:
il turismo sostenibile, l'agricoltura di montagna, i trasporti e il
quarto non mi viene in mente adesso, ma poi sarò più preciso. Sulla
base di questo mandato, la conferenza in questi anni ha elaborato
delle proposte, ha individuato delle criticità, soprattutto
nell'aspetto ambientale, di tale realtà. Questi progetti sono stati
resi noti ai singoli Ministeri. Tre anni fa la conferenza si è
posta due tipi di problemi. Il primo era quello di capire quale
poteva essere un suo statuto giuridico che gli consentisse di
operare più efficacemente per quanto riguarda le entità politiche e
amministrative che sono coinvolte, tenuto conto che ci troviamo di
fronte a tre situazioni istituzionali diverse: partecipano infatti
alla conferenza per la Valle d'Aosta la Regione e la comunità
montana, sul versante francese una rappresentanza dei comuni, sul
versante svizzero partecipa il Cantone del Valais e una
rappresentanza dei comuni interessati. Il problema quindi era
quello di dare uno statuto giuridico che consentisse di avere un
riferimento istituzionale della conferenza, che fosse
rappresentativo e che superasse tali rappresentanze che sono
eterogenee in questo modo. L'altro problema era quello di avere un
quadro di riferimento programmatico sul quale articolare le
politiche di difesa ambientale, cioè quello di mettere in piedi un
progetto di sviluppo sostenibile. I Ministeri quindi dettero
mandato di proseguire su questa strada. Mentre la Francia e la
Svizzera, per quanto riguarda l'aspetto dello statuto giuridico,
hanno sottoscritto un protocollo della "Convenzione di Madrid", che
le consente di ipotizzare un'istituzione a carattere
transfrontaliero che può basarsi sull'accordo di Karlsruhe, non
avendo l'Italia sottoscritto questo protocollo, non è possibile
applicare tale accordo e di conseguenza questa ipotesi di statuto
giuridico che si fondava sulla possibilità di attuare tale accordo
in quest'area non ha avuto seguito, su questo vi è stato un parere
negativo del Ministero degli esteri. Per superare questa situazione
abbiamo messo in piedi con il Ministero dell'ambiente e con il
Ministero degli affari esteri un tavolo di lavoro, per capire qual
è la formula che potrebbe consentire la partecipazione italiana ad
una collaborazione transfrontaliera, che dovrebbe essere
perfezionata con uno statuto giuridico, in maniera che vada bene
agli altri due "partner".
Per quanto riguarda lo sviluppo sostenibile, il "dossier" va
avanti, si stanno facendo tutte le procedure, compreso un serrato
confronto con tutti i soggetti che sono poi gli attori all'interno
di una comunità, che possono avere parte in causa con il processo
di sviluppo, operatori commerciali, turistici, amministratori,
eccetera. Per quanto concerne gli aspetti finanziari, che danno
luogo a questa modifica dell'articolo 29, il problema è stato
sollevato dall'Assessorato delle finanze, in quanto la vecchia
formulazione della legge recitava:
"realizzazione e recupero
funzionale di strutture afferenti ad aree naturali protette e a
Espace Mont Blanc"
. Così leggendo, l'interpretazione è stata
quella di dire: "in questo modo si possono finanziare solo
interventi di investimenti", cioè non venivano ammesse le spese
correnti. Con la modifica si renderebbe possibile l'effettuazione
di tutte le spese correnti, perché poi l'"Espace Mont Blanc" spese
di investimento non ne fa, sono tutte spese correnti, fra queste la
partecipazione al segretariato che è l'organismo che cura l'aspetto
amministrativo dell'"Espace Mont Blanc". Questa è in sintesi la
situazione, peraltro manca una rappresentanza di nomina
ministeriale del quale aspettiamo il nominativo, l'altro è il Dott.
Angelini.
Presidente - La parola al Consigliere Frassy.
Frassy (CdL) - Una breve considerazione. Ringrazio l'Assessore
per l'aggiornamento che ci ha dato su questa vicenda, anche se
purtroppo constatiamo che è un aggiornamento che evidenzia la
"politica dei piccoli passi", perché gran parte di quelli che erano
gli aspetti irrisolti di un anno fa si sono riportati a un anno
dopo. Alla luce di quello che l'Assessore ha evidenziato, ossia la
motivazione di questa modifica legislativa, quella di consentire la
gestione di spese correnti, come lei ha ricordato, abbiamo la
preoccupazione che la spesa per il triennio, che qui è autorizzata
in complessivi euro 360 mila di cui 120 mila per anno, rischi di
non essere la spesa esaustiva, perché quando la Regione può attuare
in base alla modifica dell'1bis ogni altra iniziativa utile... non
vorremmo che ogni altra iniziativa utile potesse essere finanziata
con altri capitoli. Diciamo questo perché in precedenza i
finanziamenti erano molto più corposi, nel senso che non erano 120
mila euro, ma erano oltre 600 mila euro; perciò l'ipotesi di tale
modifica legislativa temiamo che faccia apparire un minor
finanziamento, ma apra la porta ad una gestione non più
controllata. Se non è così e ci rassicura in merito, siamo più
felici.
Président - La parole à l'Assesseur au territoire, à
l'environnement et aux ouvrages publics, Cerise.
Cerise (UV) - Non è così, perché questo capitolo non era
totalmente di pertinenza dell'Assessorato dell'ambiente, ma era
condiviso con l'Assessorato dell'agricoltura, tanto è vero che
recitava: "realizzazione o recupero funzionale di strutture
afferenti ad aree naturali protette", che non sono di competenza
dell'Assessorato dell'ambiente, ma dell'Assessorato
dell'agricoltura; nei dettagli, la quota parte era questa. Cosa
abbiamo fatto quindi? I 120 mila sono stati estrapolati da un
capitolo, che era un capitolo condiviso per la parte che riguardava
solo "Espace Mont Blanc".
Presidente - Pongo in votazione l'articolo 29:
Consiglieri presenti: 30
Votanti: 25
Favorevoli: 23
Contrari: 2
Astenuti: 5 (Comé, Frassy, Lattanzi, Tibaldi, Viérin Marco)
Il Consiglio approva.
Presidente -Sull'articolo 30 la parola al Consigliere
Tibaldi.
Tibaldi (CdL) - Siamo a 10 anni dell'istituzione dell'ARPA,
Agenzia regionale per la protezione dell'ambiente, istituita con
legge n. 41/1995, qui stiamo provvedendo a finanziarne il
funzionamento per il 2005, esattamente 10 anni dopo. Possiamo dire
che questo organismo ha incrementato la coscienza ambientale dei
cittadini, ha permesso di aumentare gli strumenti di controllo del
territorio e non solo del territorio. L'ARPA ha acquisito autonomia
nel corso degli anni, da una concezione satellitare e
disorganizzata siamo arrivati recentemente alla costituzione di una
nuova sede, vorremmo sapere dall'Assessore competente alcune
delucidazioni su questa nuova struttura che è stata inaugurata
recentemente e soprattutto, alla luce degli stanziamenti previsti,
cioè 4,5 milioni di euro per il 2005 e che sono stanziamenti che
crescono nel corso degli anni e raggiungono per il 2005 questa
quota significativa, non sarebbe male fare il punto sulla
situazione dell'organico impiegato e dei vari servizi erogati.
Servizi che vengono erogati in prevalenza per l'ente pubblico, ma
anche ai privati e, come si sa, i servizi dei privati hanno anche
un costo per coloro che li richiedono. Come consiglieri, ogni anno
siamo gratificati dal ricevere un rapporto annuale sullo stato
dell'ambiente e dai dati che emergono si può constatare qual è lo
stato di salute dell'aria, delle acque, del suolo valdostano. In
questa sede forse è più opportuno soffermarsi sugli aspetti
inerenti il funzionamento di tale agenzia. Chiediamo lumi
all'Assessore competente in merito alla nuova sede che è stata
istituita, sulle spese che sono state affrontate e soprattutto
all'organico, al funzionamento del medesimo, i dipendenti impiegati
e i servizi che ad oggi vengono svolti.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Mi riservo di farle avere il "dossier" sull'ARPA,
perché l'ARPA è una struttura complessa. L'ARPA ha finalmente preso
sede in rue Grande Charrière davanti all'Assessorato
dell'agricoltura. È un investimento che credo oscilli attorno ai
5,5 milioni di euro, si compone di una parte laboratoristica dove
si fanno tutti gli esami che possono essere richiesti nell'ambito
di accertamenti di tipo ambientale e quelli legati agli alimenti,
il nucleare, la qualità delle acque, la presenza di polveri
nell'aria. Si tratta di una capacità di leggere la realtà
ambientale ed igienica a 360 gradi. Vi sono anche degli apparecchi
interessanti e innovativi, come hanno potuto vedere coloro che
hanno presenziato il giorno dell'inaugurazione. Circa l'organico,
qui vado a mente, sono circa 60 unità e questa struttura si
caratterizza per un'elevata specializzazione dei suoi addetti, cioè
si è passati da tecnici che avevano la caratteristica di essere o
chimici, o biologi ad una gamma di tecnici che comprendono geologi,
ingegneri, tutta una serie di categorie professionali in grado di
dare questo tipo di risposta.
Per l'Assessorato dell'ambiente, ma per la collettività
valdostana l'ARPA è il punto di riferimento per conoscere
l'ambiente, d'altra parte in questo senso vi è un quotidiano
scambio di informazione, perché l'ARPA è quella che dà voce
all'ambiente, cioè ci rappresenta con una certa precisione tutte le
criticità che possono riguardare l'ambiente, ma anche le evoluzioni
dei fenomeni. Ha poi ancora un compito di supporto per quanto
riguarda l'USL, in particolare per quanto riguarda gli aspetti
degli alimenti, supporta poi il Corpo forestale valdostano che
sovente si rifà agli esami dell'ARPA per individuare delle ipotesi
di reato. Effettivamente si rivolgono all'ARPA cittadini e la
stessa Magistratura quando vi sono ipotesi di fatti che ledono
l'ambiente o incidono sulla qualità della vita dei cittadini.
Quello che ho citato prima è un documento molto importante della
qualità sullo stato dell'ambiente, ma ne voglio citare altri, fra
cui quello della qualità delle acque superficiali, che è un obbligo
di tipo comunitario, ma che fa seguito ad una campagna di rilievi
oculata e puntuale. L'ARPA ha elaborato un documento che è stato
aggiornato e che sarà oggetto di approfondimenti amministrativi, ma
anche legislativi sulla qualità dell'aria. Come sapete bene, la
qualità dell'aria è uno di quei parametri dal quale possono
scaturire dei condizionamenti anche per la vita dei cittadini, vi è
una valutazione globale che è stata fatta sullo stato della qualità
dell'aria in Valle, dal quale si devono trarre degli elementi per
ridefinire le politiche in quei settori che hanno forte incidenza
in questo settore, trasporti, industria, energia.
Presidente - Pongo in votazione l'articolo 30:
Consiglieri presenti: 33
Votanti: 25
Favorevoli: 22
Contrari: 3
Astenuti: 8 (Comé, Frassy, La Torre, Lattanzi, Salzone,
Stacchetti, Tibaldi, Viérin Marco)
Il Consiglio approva.
Presidente -Sull'articolo 31 la parola al Consigliere
Tibaldi.
Tibaldi (CdL) - Anche qui sul Mont Avic vi è da chiedere
qualcosa. Questa è un'importante area protetta della Valle d'Aosta,
che ha visto in questi anni una crescente valorizzazione del suo
sito e tale valorizzazione è stata permessa grazie agli
stanziamenti finanziari che la Regione ha erogato a favore
dell'Ente Parco, che è un parco regionale. Erogazione che si
ripropone anche nel corso del triennio che stiamo esaminando e
anche con una cospicua dotazione per il 2005.
Da un punto di vista ambientale e naturalistico, il parco ha
visto una crescita in termini qualitativi per quanto riguarda le
strutture che sono state realizzate nel luogo di accesso che si
trova a Gran Villa con un edificio ricettivo di particolare pregio
e con una sentieristica che è stata migliorata nel corso del tempo.
Un grosso lavoro resta da fare per quanto concerne la strada di
accesso al parco, che si inerpica tortuosamente su un versante che
è piuttosto fragile da un punto di vista idrogeologico, le cui
opere di consolidamento sono necessarie, sono urgenti, per poter
permettere l'accesso di mezzi di una certa dimensione, sto pensando
ad esempio a pullman che possono però portare scolaresche a
visitare questo sito. Qui la dotazione finanziaria che verrà
impiegata si riferisce alla realizzazione di infrastrutture
tecniche. Pensiamo che questa dotazione vada nella direzione di
potenziare il servizio stradale, che permette l'accesso al
parco.Vorremmo chiedere conto di quanto stiamo argomentando
all'Assessore competente. Recentemente ci siamo recati a visitare
il parco e il villaggio che apre le porte a questo sito, ma abbiamo
constatato che, nonostante le risorse impiegate, i lavori sono
fatti a "pezzi e bocconi" in diverse porzioni del tracciato
stradali, ma un intervento organico non è percepibile e i lavori da
fare sono ancora cospicui. Qui si stanziano nel triennio 9 milioni
di euro, di cui 3,3 nel 2005; chiederemmo all'Assessore di
illustrarci rapidamente quello che si farà nel triennio alla luce
di questa esigenza che è sentita non solo dalla gente del luogo, ma
immaginiamo dai turisti e dagli appassionati di natura che amano
recarsi in questi luoghi.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Questa spesa non ha una grande storia, qui tale
finanziamento serve alla realizzazione di tale intervento di messa
in sicurezza della strada per quanto riguarda il tratto appena
sotto Veulla, in particolare finanzia la realizzazione della
galleria che attraversa i calanchi. È stato fatto un appalto di
servizi per la progettazione, il progetto è disponibile, di
conseguenza si parte con l'esecuzione dell'opera. È un intervento
molto costoso e complesso, perché si tratta di materiale morenico
di origine glaciale depositato, quindi tutta roccia inconsistente.
Gli interventi fin qui eseguiti seguono in realtà una logica:
quella di mettere in sicurezza il tracciato e risolvere quelle
situazioni di eccessiva modestia del tracciato esistente, per cui
questo non era utilizzabile correttamente. Vi sono dei tratti che
sono rimasti come erano prima, perché, tutto sommato, non hanno una
priorità. Le priorità sono state quelle di rimuovere laddove era
troppo stretto o dove vi erano dei pericoli; questo finanziamento
va in tale direzione.
Presidente - Pongo in votazione l'articolo 31:
Consiglieri presenti: 31
Votanti: 28
Favorevoli: 25
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Presidente -Sull'articolo 32 la parola al Consigliere
Tibaldi.
Tibaldi (CdL) - Su tale articolo il nostro gruppo ha già posto
l'attenzione, in quanto è un argomento che è oggetto di
un'interrogazione che è all'ordine del giorno in questo Consiglio,
ma che è rinviata in seguito ad un accordo intervenuto fra
Capigruppo. Non vogliamo qui chiedere all'Assessore di anticipare
una risposta, che verrà poi fornita nel momento opportuno, ma
vogliamo porre una domanda sulla cifra che viene qui stanziata e
che equivale a 1,5 milione nel triennio 2005-2007 a favore di
interventi di delocalizzazione di edifici a rischio idrogeologico,
legge che venne predisposta e approvata all'indomani del tragico
evento alluvionale del 2000 e che aveva l'obiettivo di venire
incontro a quelle situazioni di disagio che avevano riguardato i
cittadini e le loro abitazioni. Questa cifra è spalmata su 3 anni
con 500 mila euro per ogni anno, vorremmo sapere se tale cifra è
stata indicata in modo fittizio o se vi sono delle situazioni di
delocalizzazione che hanno visto la concretizzazione nel corso di
questi primi 2 anni di applicazione, in particolare se tali cifre
vedranno una regolare liquidazione o se sono cifre che servono sono
a riempire "nero su bianco" dei capitoli di bilancio.
Presidente - La parola al Consigliere Viérin Marco.
Viérin M. (SA) - Volevo chiedere all'Assessore se ci crediamo
ancora, questa è la domanda. Insieme alla domanda vorrei chiedere
anche alcune considerazioni da parte dell'Assessore sugli utilizzi
inerenti all'anno che sta finendo e se questi impegni per il
prossimo futuro siano impegni che andiamo ad inserire laddove vi
sono domande in sospeso. Vorrei sapere se questi impegni che
andiamo ad inserire a bilancio nella finanziaria rispondono a delle
richieste già pervenute all'Amministrazione.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Questa materia è disciplinata, oltre che da tale
dispositivo di legge, anche da una deliberazione di Giunta che
norma tutta la procedura ed individua i meccanismi con cui dare
luogo alla delocalizzazione. Al momento piani di delocalizzazione
non ne abbiamo; è chiaro che può essere che abbiamo delle
situazioni, adesso che i comuni stanno completando la cartografia
degli ambiti inedificabili, per le quali si avrà cognizione
dell'assoluta impossibilità a recuperare, o a mitigare il rischio,
per cui la delocalizzazione sarà obbligatoria e ci presenteranno i
piani, però al momento non ne abbiamo.
La cifra ci sembra credibile, non lascia spazi ad eccessi di
capitale immobilizzato da un lato e potrebbe comunque rispondere
nel caso di una delocalizzazione di qualche villaggio o di qualche
gruppo di case, quindi in una prima fase si può immaginare del
tutto sufficiente, tenuto conto della possibilità di utilizzare la
disponibilità sul triennio.
Presidente - La parola al Consigliere Viérin Marco.
Viérin M. (SA) - Capisco, Assessore, che questa domanda è stata
provocatoria e ha colto anche nel segno, nel senso che lei
giustamente ci ha risposto che piani non ve ne sono al momento, ma
poi dice che un domani ve ne potranno essere, visto che i comuni
devono approvare le cartografie, e io le ricordo che questo devono
farlo nel 2005, quindi si arriverà alla fine dell'anno, perché
pochi comuni sono sulla dirittura di arrivo.
L'altra questione è legata all'entità, nel senso che 500 mila
euro per anno è circa 1 miliardo di vecchie lire e con questo
importo non si possono fare dei grandi piani di delocalizzazione,
di mezze frazioni, di 5 case, di 6 case, perché non so cosa
potremmo finanziare! Prendiamo atto che tale cifra è stata messa lì
per dire abbiamo messo qualcosa e teniamo a questo problema, ma
alla fine non lo si vuole affrontare.
Presidente - La parola al Consigliere Tibaldi.
Tibaldi (CdL) - Per dichiarare l'astensione del nostro gruppo,
non perché non si condivida la legge regionale n. 11/2002 che venne
votata favorevolmente, di cui si auspicava una più celere
applicazione. A distanza di 2 anni prendiamo atto che al momento
non vi sono piani di delocalizzazione, evidentemente i comuni hanno
tardato ad approfondire la questione, forse la "cinghia" di
trasmissione amministrativa fra comuni e Regione non ha funzionato
come doveva e apprendiamo che queste somme sono state
presuntivamente iscritte nei rispettivi capitoli di bilancio. Per
queste ragioni, essendo stati i nostri sospetti confermati
dall'Assessore, annunciamo il nostro voto di astensione.
Presidente - Pongo in votazione l'articolo 32:
Consiglieri presenti: 29
Votanti: 22
Favorevoli: 19
Contrari: 3
Astenuti: 7 (Comé, Frassy, La Torre, Lattanzi, Stacchetti,
Tibaldi, Viérin Marco)
Il Consiglio approva.
Presidente - Sull'articolo 33 la parola al Consigliere
Frassy.
Frassy (CdL) - È bizzarro questo articolo, perché va ad
introdurre un'esenzione dal punto di vista dell'obbligo del
pagamento della tassa regionale dovuta a chi pratica la caccia in
questa regione, il presupposto sembrerebbe essere dovuto al fatto
di incrementare i cacciatori che si dedicano al prelievo di specie
di avifauna selvatica responsabile di gravi danni all'agricoltura.
È bizzarro perché non sappiamo se sia gestibile, ce lo spiegherà
poi l'Assessore, ma è difficile pensare che vi possa essere un
cacciatore che si dedichi esclusivamente alla caccia di queste 2
specie che avete indicato nella relazione tecnica, salvo che vi sia
qualche nostalgico del vecchio tiro al piccione e che possa essere
attirato da questa esenzione della tassa. Devo però dire, da una
serie di considerazioni fatte anche in ambienti dove la caccia è
praticata con determinazione e convinzione, che non è la tassa che
devono pagare che li può convincere a prendere o a deporre la
doppietta; perciò ci sembra un provvedimento bizzarro che crea la
"breccia" per una serie di situazioni di evasione rispetto alla
dovuta tassa che si pretende nei confronti di chi pratica questa
attività.
Ci piacerebbe capire per quale motivo avete individuato
responsabile di danni all'agricoltura solo e soltanto l'avifauna,
perché forse i danni maggiori all'agricoltura provengono più dai
quadrupedi, dai cinghiali che non dall'avifauna. Ribadisco allora
la bizzarria di questo articolato che esonera dalla tassa, che
individua solo delle specie limitate e ci domandiamo quale sia
stato l'ispiratore, perché ci auguriamo che l'Assessore Vicquéry
non avesse in testa questo problema, ma che vi sia stato qualcuno
che lo abbia posto, se è stata l'Associazione dei cacciatori, se
sono stati dei gruppi riconducibili a quella associazione... se
l'Assessore ci dà dei lumi su come è nata tale norma e su come
pensa di gestirla, sul perché è limitata a queste fattispecie e non
include invece altre fattispecie.
Presidente - La parola al Consigliere Viérin Marco.
Viérin M. (SA) - In parte mi ha anticipato il collega di "Forza
Italia", anche perché facciamo delle battaglie da sempre sul
cinghiale, battaglie perse o semi perse. Ci pare molto strano
questo articolo: in primo luogo, perché si parla di avifauna,
mentre i danni maggiori all'agricoltura derivano da altri fenomeni;
in secondo luogo, perché si dà mandato alla Giunta di anno in anno
di individuare le questioni. Su certi aspetti si dà mandato ai
tecnici, su questo aspetto si dà mandato all'Esecutivo; è vero che
poi la Giunta fa un deliberato su una proposta tecnica, però mi
sembra una cosa un po' strana. Ribadisco anch'io la richiesta di
sapere dalla Giunta se questa proposta è stata formulata a seguito
delle richieste di associazioni di vario genere, o se è stata una
proposta proveniente dall'Esecutivo stesso.
Un'altra domanda che pongo, sempre sullo stesso articolo, è di
aspetto tecnico; al comma 5, quando si dice
"l'autorizzazione di
spesa per il 2005 è determinata in euro 168 mila"
, non riesco a
capire la spesa per cosa: la spesa per la carta che la Giunta deve
utilizzare per fare la deliberazione, o la spesa per alcuni
incarichi di pareri per poter decidere quali specie si possono
cacciare senza pagare la tassa regionale? Un articolo di questo
genere dovrebbe essere, anziché una spesa, o una minore entrata per
quello che sono i "carnet", o una minore entrata per minori danni
causati al settore dell'agricoltura. Mi sarei aspettato
nell'articolato queste due voci, ma non l'autorizzazione di spesa
per il 2005, determinata in 168 mila euro; qui mi sembra sia
inconfondibile lo stridere di queste due cose.
Presidente - La parola all'Assessore all'agricoltura, risorse
naturali e protezione civile, Vicquéry.
Vicquéry (UV) - Della serie: il Consiglio regionale deve
occuparsi dei grandi problemi di politica fino alla piccola, in
tutti i sensi, avifauna, ma è un ruolo che ci compete e ci compete
anche drammaticamente, perché negli ultimi 3 anni vi è stato un
aumento enorme di ghiandaie, soprattutto nella zona dei frutteti,
con grossi danni ai meleti. Da dove nasce questa richiesta? Nasce
da forti pressioni delle associazioni degli arboricoltori, che ci
chiedono di intervenire e fra le misure che tentiamo di portare
avanti, vi è anche quella di esentare dalla tassa regionale i
cacciatori di avifauna che stanno drammaticamente diminuendo. Mi è
stato spiegato che erano Veneti, Bergamaschi che andavano alle
ghiandaie ed erano capaci a cacciarle; finita questa generazione,
abbiamo dei problemi di sostituzione e anche gli interventi della
Forestale sono costosi e il rapporto costo-beneficio è negativo,
perché impieghiamo le guardie forestali ad appostarsi per sparare
alle ghiandaie, sparano a una o due, dopodiché, sembra che queste
ghiandaie siano molto intelligenti e, appena sentono lo sparo, si
danno un segnale e spariscono; ripeto: è una battaglia persa.
L'unica possibilità concreta era quella delle reti, su questo
abbiamo discusso con l'Istituto faunistico di Bologna e ci è stata
negata l'autorizzazione, perché vi è una normativa europea in
materia che vieta di mettere delle reti per le ghiandaie, in quanto
le reti catturerebbero tutti gli uccelli, che morirebbero, per cui
è invalicabile questo limite. Siamo molto pessimisti e, se avete
occasione di vedere come attaccano i meli, vi rendereste conto che
è a rischio la produzione annuale addirittura. Questo è un timido
tentativo di cercare di avvicinare i cacciatori che non sono più
idonei a cacciare ungulati, quindi a incentivare coloro che non se
la sentono più di andare in montagna per cacciare camosci e
quant'altro, organizzando insieme a questo dei corsi di
avvicinamento e di formazione per la caccia alla ghiandaia.
Sono molto pessimista, ma non potevamo intervenire sulla
normativa statale e togliere la tassa di concessione governativa,
potevamo intervenire solo sulla nostra. L'importo è limitato, dal
punto di vista tecnico finanziario, quel comma V è solo una
normativa dell'Assessorato delle finanze che autorizza la spesa
così come era autorizzata lo scorso anno: di 168 mila euro, perché
questo è quanto percepisce il Comitato caccia. Il Comitato caccia
deve percepire l'80% della tassa di concessione, per cui andava
determinato l'importo della spesa. A titolo cautelativo possiamo
dire che abbiamo impegnato la stessa spesa dello scorso anno, nel
senso che, se poi ci saranno delle minori entrate, significherà che
la misura avrà avuto degli effetti positivi ma, essendo molto
dubbiosi, abbiamo determinato la stessa entrata. Ripeto:
prendiamola come un timido tentativo di intervenire, di certo il
problema è valdostano e la zona più colpita è la zona de La Plaine
di Aosta, ma sta colpendo anche la bassa Valle ed è diventato un
problema non indifferente.
Presidente - La parola al Consigliere Viérin Marco.
Viérin M. (SA) - L'Assessore è stato molto chiaro, ha fugato i
dubbi sul comma 5 perché l'articolo è completamente sostituito,
quindi andava ripreso anche il finanziamento del Comitato caccia,
altrimenti spariva dall'altra parte.
Sul discorso del punto c) siamo perplessi perché avremmo gradito
che ci si fosse riferiti ad altre specie, perché, finito il periodo
venatorio, torneremo a fare un ragionamento sui capi di cervi della
Coumba Freida, nel senso che mi risulta che parecchi cacciatori non
abbiano prelevato il capo specifico di "tot" anni, femmina, maschio
e così via, e vorrei capire chi andrà a prenderli quei capi, se
sarà la Forestale, o se saranno i cacciatori e se questi dovranno
pagare qualcosa. Mi sembra che qui le due specie che hanno già
dimostrato di recare danni al mondo agricolo sono proprio i
cinghiali da parecchi anni e ultimamente in alcune zone i cervi.
Avremmo gradito che fossero stati inseriti, con il discorso che la
Giunta, previo parere tecnico, avesse valutato di anno in anno il
ragionamento da fare sulle varie specie, quindi ci asterremo per
questo motivo ed eventualmente nel prosieguo dei prossimi mesi
presenteremo un emendamento relativo a questo articolo.
Presidente - Pongo in votazione l'articolo 33:
Consiglieri presenti: 32
Votanti: 27
Favorevoli: 22
Contrari: 5
Astenuti: 5 (Comé, La Torre, Salzone, Stacchetti, Viérin
Marco)
Il Consiglio approva.
Presidente - Vi è l'emendamento n. 1 dell'Assessore Cerise, di
cui do lettura:
Emendamento
Dopo l'articolo 33 del Capo VI è aggiunto il seguente
articolo 33bis:
"Articolo 33bis
(Modificazione della legge regionale 6 aprile 1998, n.
11)
1. Dopo il comma 5 dell'articolo 1 della legge regionale 6
aprile 1998, n. 11 (Normativa urbanistica e di pianificazione
territoriale della Valle d'Aosta) è aggiunto il seguente comma
5bis:
"5bis La Regione attua, altresì, ogni attività per la
comunicazione, la promozione, l'educazione e la formazione in
materia ambientale, utile al conseguimento delle finalità di cui al
presente articolo (obiettivo programmatico 2.2.1.09 capitoli 67390
parz., 67460 parz.).""
Presidente - La parola al Consigliere Tibaldi.
Tibaldi (CdL) - Constatiamo che sono belle parole, perché la
Regione attua - leggiamo - altresì ogni attività per la
comunicazione, la promozione, l'educazione, la formazione in
materia ambientale, utile al conseguimento delle finalità di cui al
presente articolo, ci riferiamo a un articolo della legge n.
11/1998, cioè la legge sul Piano territoriale e paesistico. Diciamo
che il tenore letterale è piacevole, ma vorremmo sapere come la
Regione procede all'attuazione delle attività qui indicate e,
trattandosi di legge finanziaria, quali sono gli stanziamenti
previsti, perché qui non vi è nessuna indicazione di soldi che si
vogliono mettere in un determinato capitolo. Si poteva mettere un
emendamento del genere nella "omnibus" a questo punto. Questa è una
norma che va a modificare la legge n. 11/1998, ma non ha alcuna
attinenza con il disegno di legge che stiamo esaminando. Chiediamo
all'Assessore come mai è stata inserita d'urgenza con tale articolo
33 bis nell'articolato e non è stato approfondito adeguatamente nel
corso della "legge omnibus" che stiamo esaminando nelle varie
commissioni. È molto generica questa definizione e per di più non è
supportata da un intervento economico conseguente, di qui le nostre
perplessità.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Quest'anno nei settori del bilancio abbiamo
individuato l'obiettivo programmatico 2.2.1.09, che va sotto il
nome di ambiente e sviluppo sostenibile, raggruppando in questo
settore tutti quegli interventi che afferiscono all'ambiente: una
parte della difesa del suolo, gli acquedotti, le depurazioni, il
recupero e il ripristino ambientale. Succede che, richiamando la
legge n. 11, questa fa uno specifico riferimento allo sviluppo
sostenibile, ma così come era formulato, ipotizza e supporta gli
investimenti che si fanno nel campo ambientale, ma intesi come
investimenti e non come sostegno a delle iniziative di tipo
promozionale. Da qui il legame con la norma finanziaria, con questo
dispositivo andiamo a dare fondamento giuridico alle spese che
andremo a fare sui capitoli 67390 e 67460, che sono i capitoli sui
quali gravano le spese di "environnement" e quella pubblicazione
che si fa sull'ambiente, le iniziative che si fanno con i giovani
di "trekking" in natura e altre iniziative di promozione
ambientale, oltre che tutto il settore dell'educazione ambientale
che si fa nelle scuole e che adesso avrà un piccolo incremento,
perché si avviano delle iniziative per quanto riguarda gli aspetti
legati alla raccolta differenziata dei rifiuti, eccetera.
Vi è poi - con questo vorrei rispondere a quanto aveva chiesto
ieri il collega Comé - un problema di comunicazione ambientale con
l'ARPA, perché quest'ultima elabora dei documenti, che sono dei
documenti molto importanti, anche puntuali, ma sono illeggibili per
il pubblico. Abbiamo dato all'ARPA come compito quello di
elaborarci una strategia di comunicazione, per fare in modo che,
quando si dice che vi sono certi parametri nell'aria o nell'acqua,
il cittadino possa capire di cosa si tratta dal punto di vista
della salute e dell'ambiente. Vi sono poi altre iniziative come
quella di dedicare nel corso dell'anno, riprendendo qualcosa che si
faceva nel passato, qualche settimana a un tema specifico
dell'ambiente, ad esempio, quest'anno si volevano approfondire gli
aspetti legati all'elettromagnetismo; quindi è norma finanziaria
perché va a dare supporto giuridico a un capitolo di spesa, che
altrimenti non lo avrebbe.
Presidente - La parola al Consigliere Comé.
Comé (SA) - Ieri avevamo avuto occasione di parlare del capitolo
67460, che è l'impegno per l'anno di 128 mila. Lei prima, su una
richiesta del Consigliere Tibaldi, diceva che l'ARPA in questi anni
ha enormemente qualificato il personale, ha personale che ha fatto
dei corsi di specializzazione... e anche un aumento di livello di
professionalità, mentre vediamo che qui lei ha preso questi 128
mila euro che gli altri anni erano comunque dati all'ARPA...
(interruzione dell'Assessore Cerise, fuori microfono)
... ma come no! Vediamo che vi è una riduzione notevole per
quanto riguarda i trasferimenti all'ARPA rispetto agli assestati
degli altri anni. Questo è un po' un passaggio come "Finaosta" e
Regione per quanto riguarda i lavori del Monte Bianco. Lei si è
appropriato di questi 128 mila euro per gestire, togliendo delle
competenze a un'agenzia che, a suo dire, si è altamente qualificata
e quindi sarebbe stata in grado di portare avanti le manifestazioni
a carattere ambientale e anche una promozione per sensibilizzare
tutti i cittadini rispetto a questa tematica; per queste
motivazioni ci asterremo sull'emendamento.
Presidente - Pongo in votazione l'emendamento che introduce
l'articolo 33bis:
Consiglieri presenti: 30
Votanti: 24
Favorevoli: 20
Contrari: 4
Astenuti: 6 (Comé, La Torre, Lavoyer, Salzone, Stacchetti,
Viérin Marco)
Il Consiglio approva.
Presidente - Sull'articolo 34 la parola al Consigliere
Tibaldi.
Tibaldi (CdL) - È vero che "il metano ti dà una mano", recitava
un noto "slogan" oggi un po' meno diffuso, ma è anche vero che la
Regione dà una grossa mano al metano e alla metanizzazione del suo
territorio e non abbiamo nulla da eccepire. Abbiamo seguito più o
meno sin dagli esordi con la "Digrava" il processo di
metanizzazione della nostra Regione, abbiamo visto l'evoluzione
della società nel corso degli anni e poi la sua uscita di scena e
l'acquisizione da parte di "Italgas" di tutto il discorso
gestionale e distributivo a livello locale del gas.
Qui vi è uno stanziamento di 700 mila euro per il triennio
2005-2007 e la proroga dell'applicazione della legge regionale n.
44/1996 fino alla fine del 2007, cioè dello stesso triennio, ovvero
i contributi regionali e le formule di incentivazione vengono
estese a tutto il periodo. Saremmo contenti se l'Assessore facesse
il punto della situazione sulla metanizzazione, che ha avuto un
certo numero di adesioni all'inizio e poi abbiamo perso le tracce;
non sappiamo se questa attenzione e queste adesioni alla rete siano
continuate o abbiano registrato una flessione. Alla luce dei
contributi erogati, sembrerebbe che il processo andasse avanti,
seppure lentamente, ma chiediamo conferma all'Assessore
all'energia.
Si dà atto che dalle ore 11,06 presiede il Vicepresidente
Nicco.
Presidente - La parola all'Assessore alle attività produttive e
politiche del lavoro, Ferraris.
Ferraris (GV-DS-PSE) - Con il passaggio delle azioni della
Regione dalla "Digrava" a "Italgas", "Italgas" aveva preso
l'impegno di completare il processo di metanizzazione per alcuni
paesi della Valle centrale, fra cui Arnad, Saint-Marcel, Gressan,
Jovençan. Posso poi dare al Consigliere Tibaldi una situazione più
precisa. È successo però che la convenzione che regolava i rapporti
fra Regione e "Italgas", presentava per "Italgas" l'impegno di
proseguire la rete di metanizzazione, si è interrotta quando si è
avviato il processo di liberalizzazione. "Italgas" ha sostenuto il
fatto che, a fronte di concessioni venticinquennali o trentennali,
si andava a concessioni di durata molto inferiore, le ultime norme
portano le concessioni al 2010 e di conseguenza "Italgas" - che nel
frattempo aveva sdoppiato le proprie attività in due: una per
l'attività di distribuzione, l'altra per la gestione della rete -
sostiene che ampliare la rete di metanizzazione non è più
remunerativo, perché vi sono dei tempi di concessione delle reti
che si sono ridotti, dopodiché vengono fatte delle gare e "Italgas"
dice che non è sicura di poter gestire la rete per la fase
successiva, quindi gli investimenti non avrebbero un ritorno
temporale sufficiente. La stessa società al momento si rifiuta di
fare degli allacciamenti anche per tratti molto brevi, avevo
risposto tempo fa a un'interpellanza del collega Curtaz, che poneva
il problema di Gressan, dove vi erano una ventina di utenti in una
zona circoscritta attorno alla Centrale laitière, in cui il
collegamento sarebbe stato fattibile con un costo di rete molto
limitato ma, anche a fronte di questa possibilità che non
comportava grandi spese economiche, la "Italgas" si è dichiarata
non disponibile ad affrontare i problemi.
Visto che la questione presenta delle problematicità, vi è una
condivisione sulla necessità di ampliare la rete di metanizzazione
della Valle per gli evidenti vantaggi sia in termini economici, sia
in termini di inquinamento ambientale, per cui ho convocato per la
prossima settimana una riunione con il CELVA perché i titolari
delle concessioni sono i comuni e, a fronte di una palese
inadempienza di "Italgas", si tratta di trovare soluzioni
alternative, tra cui anche la possibilità che siano altre imprese
che intervengono per la costruzione della rete. La situazione,
quindi, oggi è tale per cui il processo di liberalizzazione che è
stato avviato nel Paese presenta delle problematicità per territori
come il nostro in cui la concentrazione degli utenti è molto
frammentata sul territorio e quindi il gestore della rete non trova
convenienza ad ampliare la rete. Siccome vi è una volontà
dell'Amministrazione di andare avanti e dei comuni di proseguire in
questa direzione, volevamo approfondire con il CELVA le soluzioni
possibili, non esclusa la rescissione della convenzione con
"Italgas" e procedere con strumenti alternativi. Il "disegno di
legge Marzano" consente agli enti locali il riscatto della rete,
però questa è una scelta di carattere politico che ha un peso
notevole e che deve essere approfondita. L'orientamento è quello di
trovare le soluzioni che consentano, attraverso altri operatori
sulla rete, di far sì che i comuni che avrebbero dovuto essere
metanizzati possano esserlo.
Presidente - La parola al Consigliere Tibaldi.
Tibaldi (CdL) - L'Assessore non solo conferma le nostre
perplessità, ma non ci dà buone notizie in materia, non dico per
colpa sua, ma questo atteggiamento di "Italgas", dovuto a un
processo di liberalizzazione della distribuzione dell'energia e del
gas naturale, ci lascia perplessi e spiego il perché. Venti anni fa
iniziò la sfida della metanizzazione della Valle d'Aosta con
"Digrava", con grossi capitali che vennero iniettati in questa
operazione, che sembrava promettere risultati eccezionali. I
risultati sono stati parziali, non so se l'Assessore ha evitato di
dire quali sono i punti allacciati, ma non sembra che vi sia stata
quella crescita auspicata, perlomeno in questi ultimi anni. In ogni
caso abbiamo fatto una grossa operazione finanziaria per realizzare
questa rete tramite "Digrava" e poi a un prezzo politico abbiamo
ceduto, per non dire regalato, a "Italgas" il "business". Cambia lo
scenario, l'energia diventa libera oggi "Italgas" può permettersi
di dirci: "non mi interessa allacciarvi, è troppo caro, la
conduttura necessaria per rifornire la tua azienda o abitazione con
il gas naturale ci costa troppo". Ecco il risultato che si è
prodotto, non per colpa sua, Assessore, ma sulla base di alcune
scelte politiche. Ricordo che qualcuno in quest'aula, forse lei
stesso o il suo predecessore Mafrica, diceva: "ma siamo favorevoli
a privatizzare anche noi, quindi cediamo a "Italgas" il pacchetto
societario". Forse qualcuno in quel momento ignorava l'enorme
sborso di denaro che è costato alla Regione per creare questa rete
di energia pulita, energia a costi più convenienti rispetto
all'utilizzo del gasolio, che oggi serve per il fabbisogno
energetico di riscaldamento in particolare delle case dei
Valdostani, ma che noi Valdostani possiamo acquistare a un prezzo
conveniente grazie agli "agréments"
del Governo che ci
permettono quello sconto sul litro di gasolio consumato, in quanto
l'uso è circoscritto alla zona di montagna.
Oggi forse è bene fare delle riflessioni. L'Assessore dice: "ci
incontreremo con il CELVA per farle". Ben vengano le riflessioni
con il CELVA, ma facciamole anche sul fatto che questo "business"
lo abbiamo consegnato su un "piatto d'argento" a chi oggi si
rifiuta di fornirci il servizio. Questi 700 mila euro ci pare di
capire che saranno contributi a favore degli utenti, che hanno
questo beneficio che la Regione riconosce ancora loro, ma che
"Italgas" può impedire che si realizzi. Sono contributi quindi
destinati a rimanere sulla carta, perché non so quale quota parte
di tali stanziamenti verrà utilizzata da chi chiede l'utilizzo di
energia pulita, coerente con quel ragionamento di sostenibilità
ambientale che faceva prima l'Assessore. All'articolo successivo
vediamo che tutte le precauzioni che abbiamo osservato per questa
sostenibilità ambientale anche in tale processo di sviluppo
energetico, che ci ha coinvolto come Valle d'Aosta in passato,
viene deriso da una società che oggi ci dice: "no, il gas non ve lo
do perché mi costa troppo fornirvelo". Non solo abbiamo delle
perplessità quindi, ma ci crea malumore questa decisione di
"Italgas", nei confronti della quale come Regione poniamo ancora
attenzione. Spero che l'Assessore, dopo la riunione annunciata
della prossima settimana, possa fare una proposta innovativa in
materia, per dire: "la Regione vi ha dato, la Regione adesso vi
chiede", anche perché il riscatto di questa rete che lei diceva non
so quanto sia percorribile, cioè la rescissione del contratto; cosa
facciamo? È vero, la "legge Marzano" la permette, ma con quale
azione andiamo a recuperare una rete di proprietà altrui che è
stata costruita con soldi nostri a una società come "Italgas"?
Penso che si rischi di aprire un capitolo di contenziosi che non si
risolverà nel breve periodo. Per queste ragioni confermiamo il
nostro voto contrario.
Presidente - La parola all'Assessore alle attività produttive e
politiche del lavoro, Ferraris.
Ferraris (GV-DS-PSE) - Una dichiarazione di voto ovviamente a
favore all'articolo, apprendo con piacere che anche "Forza Italia"
condivide alcune perplessità rispetto ai processi di
liberalizzazione del mercato, normalmente siamo sempre accusati di
voler regionalizzare tutto, adesso, nel momento in cui una parte di
gestione del gas che è stata privatizzata, vengono sollevate tutte
queste questioni. Per quanto riguarda l'operatività pratica, il
fatto che siano messi tali contributi non significa che questi non
potranno essere utilizzati qualora "Italgas" non intenda ampliare
la rete ma, essendoci la possibilità di far intervenire altri
gestori, questi verranno utilizzati nei confronti delle imprese che
intenderanno ampliare la rete regionale; d'altronde la
liberalizzazione vuol dire anche scegliere fra società diverse.
Presidente - Pongo in votazione l'articolo 34:
Consiglieri presenti: 31
Votanti: 22
Favorevoli: 19
Contrari: 3
Astenuti: 9 (Comé, Frassy, La Torre, Lattanzi, Lavoyer, Salzone,
Stacchetti, Tibaldi, Viérin Marco)
Il Consiglio approva.
Presidente - Sull'articolo 35 la parola al Consigliere
Tibaldi.
Tibaldi (CdL) - Camera valdostana delle imprese e delle
professioni: un ente che è stato istituito nel 2002 e che dopo 3
anni di "svezzamento" ancora non riesce a "camminare con le proprie
gambe". L'Assessore, rispondendo a una nostra interrogazione in
merito, ha detto che a giugno 2005 dovrebbe essere in grado di
"camminare" e noi lo auspichiamo vivamente, perché più volte
abbiamo sottolineato il ruolo di motore dello sviluppo che può
avere questo organismo in Valle.
Con tale norma, l'articolo 35 che qui è indicata nella
finanziaria, si prevede una cosa un po' bizzarra, nel senso che
mantiene ancora saldamente stretto questo "cordone ombelicale" che
vi è fra la Regione e tale neonato ente, che riesce a muoversi con
estrema difficoltà. Nella fattispecie si legge che la Regione
provvede direttamente per il 2005 alle spese necessarie
all'avviamento della Camera valdostana qualora il Consiglio de la
"Chambre" non deliberi e il bilancio preventivo non disponga delle
strutture necessarie al proprio funzionamento. I 2 commi successivi
precisano che questa gestione diretta da parte della Regione viene
interrotta, qualora il Presidente de la "Chambre" ne faccia
esplicita richiesta. Speriamo che questo sia un articolo di cautela
che non venga utilizzato con una reiterata ordinarietà, sennò
difficilmente vedremo il funzionamento di tale ente.
È auspicabile che questa Camera acquisisca una sua completa
autonomia funzionale e organizzativa. Tale potere sostitutivo della
Regione - anche qui peraltro è un articolo che non ha alcuna
attinenza con la spesa pubblica ed è un articolo che poteva essere
comodamente inserito all'intero della "legge omnibus" - viene
previsto nella finanziaria e non ne comprendiamo il significato;
tuttavia, sottolineiamo la necessità che questa possibilità di
esercizio di tale funzione non solo non costituisca un uso, ma men
che meno un abuso. Assessore, forse lei ci può rassicurare in
merito.
Presidente - La parola all'Assessore alle attività produttive e
politiche del lavoro, Ferraris.
Ferraris (GV-DS-PSE) - In tale caso concordo con quanto ha detto
il Consigliere Tibaldi, questo è un articolo che è stato messo in
modo prudenziale all'interno della finanziaria, ma la volontà della
Giunta è assolutamente di non volerlo attivare. Affinché non venga
attivato, è necessario che la "legge omnibus" giunga in porto in
tempi sufficienti affinché dal 1° gennaio la "Chambre" possa essere
operativa. È stato messo in modo cautelativo, per impedire che
l'attività de la "Chambre" venga a cessare nel caso in cui la
"legge omnibus" non giunga a conclusione entro i tempi necessari
per consentire alla Camera di partire il 1° gennaio. Condivido
quindi assolutamente la posizione espressa dal collega Tibaldi.
Presidente - La parola al Consigliere Frassy.
Frassy (CdL) - Siamo favorevolmente colpiti da questa concordia
che l'Assessore Ferraris ha espresso sul nostro ragionamento, ci
rammarichiamo di non poter concordare con l'articolato. Non so se
tale esigenza sia partita da la "Chambre", o se sia partita
dall'Assessorato, ma se mi trovassi nella condizione di essere il
Presidente de la "Chambre", oggi delle due l'una: o le faccio
questa richiesta perché mi sento debole e inadeguato e non nelle
condizioni di poter adempiere al mio mandato, e ne trarrei comunque
delle conclusioni; oppure, se è una decisione che è maturata
direttamente a livello politico, equivale a un commissariamento "de
facto" dell'attuale Presidente della Camera.
Ci troviamo in una situazione che ad altre latitudini ha creato
non delle reazioni concrete, ma delle reazioni a mezzo stampa di
indignazione, mi riferisco alla vicenda del "Toroc", quando, a
fronte della nomina del Dott. Pescante a supervisore di quel
meccanismo che gestiva spese fuori controllo, il Governo
giustamente ha detto: "da domani i conti pretendiamo di vederli
assieme e comunque non avete più possibilità di continuare a
indebitarvi". Il Dott. Castellani, in un momento di dignità poi
subito rientrata, aveva minacciato di dimettersi, non accettando la
supervisione, poi alla fine la posizione di rendita personale ha
avuto il sopravvento su questo "urlo di dignità". Prendiamo atto
che in questa Regione neppure l'"urlo di dignità" viene più
proferito, perché il Presidente della Camera, di fronte a una norma
del genere, o ha attestato la sua incapacità a gestire questo
strumento, oppure lo avete commissariato. Siamo allibiti di fronte
a tale norma che, nel silenzio di una legge finanziaria, mette una
seria ipoteca sull'emancipazione della Camera di commercio; di
conseguenza, il nostro voto non può che essere negativo.
Presidente - La parola all'Assessore alle attività produttive e
politiche del lavoro, Ferraris.
Ferraris (GV-DS-PSE) - La mia dichiarazione di voto, oltre ad
essere a favore all'articolo, è di essere d'accordo con il
Consigliere Tibaldi e di non essere d'accordo con il Consigliere
Frassy, perché questa norma ha un significato pratico. È stato
concordato ovviamente con il Presidente della "Chambre" ma, qualora
la "legge omnibus" non fosse approvata in tempi utili per
consentire alla Camera di operare autonomamente dal 1° gennaio, il
Presidente della Camera non avrebbe il finanziamento per
partecipare al Consiglio camerale a livello nazionale, perché non
avrebbe il rimborso delle spese; questo è lo spirito della norma,
quindi l'accostamento con le questioni olimpiche che si svolgono
vicino a noi non riguarda tale situazione.
Presidente - Pongo in votazione l'articolo 35:
Consiglieri presenti: 30
Votanti: 24
Favorevoli: 19
Contrari: 5
Astenuti: 6 (Comé, La Torre, Lavoyer, Salzone, Stacchetti,
Viérin Marco)
Il Consiglio approva.
Presidente - Sull'articolo 36 la parola al Consigliere
Frassy.
Frassy (CdL) - L'articolo 36 rifinanzia un capitolo che nello
scorso triennale non aveva finanziamenti, lo rifinanzia con una
previsione di 3 milioni di euro. Lei, Assessore, ha dato un
incarico di ricognizione delle infrastrutture sportive presenti sul
nostro territorio, incarico condivisibile nelle sue premesse, che
erano quelle di fare una verifica di quelle esigenze e di quegli
utilizzi delle strutture esistenti, prima di realizzare nuove
strutture, per evitare che si verificassero quelle situazioni che
nel passato hanno reso problematica la gestione di strutture che
erano potenzialmente all'avanguardia - mi riferisco a Courmayeur e
alla nota vicenda di Ayas - che però non hanno avuto facile vita
dal punto di vista gestionale. Ci domandiamo come si concilia
questo stanziamento a bilancio, se vi sono già delle progettualità
e su quali presupposti sono state realizzate, anche perché
immaginiamo che non abbia ancora avuto le risultanze di
quell'incarico.
Presidente - La parola all'Assessore al turismo, sport,
commercio, trasporti e affari europei, Caveri.
Caveri (UV) - Questo è esattamente il caso in cui ci dobbiamo
chiedere "se è prima l'uovo o prima la gallina", in quanto è
evidente che noi in questo momento ci basiamo su una manifesta
ovvietà, cioè che, comunque sia e tenendo conto del famoso elenco
di cui alla legge degli anni '80, avremo sicuramente, da un lato,
la necessità di interventi talvolta molto significativi su
strutture che in passato sono già state cedute agli enti locali e
che gli enti locali stessi non sono in grado di reggere a queste
spese, cioè se ci troviamo di fronte ad un intervento pesante nel
palazzetto dello sport di Châtillon, quel comune non è in grado di
reggere il rifacimento di tutte le saune, perché si tratta di
investimenti molto corposi; dall'altro, ci troveremo di fronte a
degli investimenti molto importanti, fra cui il tiro all'elica di
Châtillon, forse una struttura sportiva, non sapremo come la
faremo... o ludica nella zona dell'ex tiro a volo con una decisione
che dovrà essere assunta nel 2005. Vi sono delle strutture nuove
anche nel settore degli sport "de notra tera", sicuramente non
possiamo venir meno al fatto di avere un palazzetto dello sport che
abbia anche un significato polifunzionale a fronte del fatto che,
come la collega Charles ha più volte detto in quest'aula, la
"Saison culturelle" oggi fa i conti con strutture che hanno una
certa obsolescenza e talvolta non hanno neanche la capienza, per
cui certi spettacoli ad Aosta non si portano neanche per mancanza
di spazio.
Da tale punto di vista, questo è il credito sportivo... come
raccontavo ieri, noi in passato per la forte capienza della parte
di bilancio riguardante l'intervento diretto sulle infrastrutture
ricreativo-sportive abbiamo trascurato i vantaggi derivanti dai
rapporti con il credito sportivo. Credo che quest'anno siano 2 le
strutture che abbiamo finanziato con il credito sportivo, non a
valere tanto con la convenzione, ma a valere su una legge dello
Stato, che sono l'illuminazione del campo sportivo di Morgex e una
parte di interventi sul Palazzetto dello sport di Saint-Vincent,
però credo che nei prossimi anni questa sia una delle strade, cioè
quella di adoperare i tassi bassissimi del credito sportivo e anche
la multifunzionalità che il credito sportivo ci offre, perché non
riguarda solo le infrastrutture in sé, ma anche le infrastrutture
accessorie. Prudenzialmente abbiamo allocato questa cifra che ci
sembra abbastanza congrua, è chiaro che nelle prossime settimane
firmeremo il nuovo accordo con il credito sportivo e sono sicuro
che, quando presenteremo in Consiglio la nuova legge e discuteremo
quel piano dell'infrastrutturazione... è possibile che tale cifra
sia stata in questo momento sottostimata o sovrastimata, temo
semmai che forse è stata sottostimata.
Presidente - Pongo in votazione l'articolo 36:
Consiglieri presenti: 32
Votanti: 29
Favorevoli: 27
Contrari: 2
Astenuti: 3 (Frassy, Lattanzi, Tibaldi)
Il Consiglio approva.
Presidente - Sull'articolo 37 la parola al Consigliere Viérin
Marco.
Viérin M. (SA) - Volevo chiedere all'Assessore, anche perché non
è chiara la spiegazione rilasciataci in merito all'articolato,
perché riprende quanto dice l'articolo, il discorso della
funzionalità e lo svolgimento delle attività istituzionali
dell'ente, soprattutto si prevede 50 mila euro all'anno; volevamo
capire cosa si intende per
"beni funzionali allo svolgimento
delle attività istituzionali dell'ente"
.
Presidente - La parola all'Assessore al turismo, sport,
commercio, trasporti e affari europei, Caveri.
Caveri (UV) - Qui mi affido alla perizia della Dott.ssa Bertin,
che ci ha aiutato a stendere tecnicamente; si tratta degli aerei,
abbiamo ritenuto, come già spiegato ieri nel corso dell'intervento
in replica all'intervento del Consigliere Salzone, che una parte
dei finanziamenti dati all'"aeroclub Valle d'Aosta" sono stati
spostati nelle spese di investimento, perché si tratta
dell'acquisto di beni istituzionali collegati all'aeroclub. Si
tratta degli aerei, quindi, visto che in realtà, come spiegato
dottamente dal collega Marguerettaz, la tendenza da parte nostra è
quella di cercare di spostare nelle spese di investimento quelle
che sono spese di investimento per tutte le ragioni che sappiamo
rispetto alle spese correnti... in questo caso la parte che
l'aeroclub già normalmente adoperava per l'acquisto degli aerei...
ogni anno sono delle quote che sono attorno alla cifra che abbiamo
messo in bilancio quest'anno; in maniera trasparente, immaginando
anche il cammino esatto che deve seguire la pratica che è elencata
nell'articolo, abbiamo preferito spostare questa parte che mantiene
intatti i finanziamenti per l'aeroclub.
Si dà atto che dalle ore 11,39 riassume la presidenza il
Presidente Perron.
Presidente - Pongo in votazione l'articolo 37:
Consiglieri presenti: 33
Votanti: 30
Favorevoli: 28
Contrari: 2
Astenuti: 3 (Frassy, Lattanzi, Tibaldi)
Il Consiglio approva.
Presidente - Sull'articolo 38 la parola al Consigliere
Tibaldi.
Tibaldi (CdL) - Un articolo importante, perché prevede
interventi in materia di pubblica istruzione, in particolare
interventi cospicui in favore degli studenti universitari. Le fonti
di riferimento sono di carattere statale, perché abbiamo sia un
decreto del Presidente della Repubblica del 1982, sia una legge del
1991. Interessanti sono anche le norme, vi sono concorsi nel
pagamento dei buoni mensa a favore di tutti gli studenti che
frequentano l'Università della Valle d'Aosta e le somme previste
nel triennio sono sostanziose. Sarebbe opportuno avere qualche
dato: quanti sono gli studenti che stanno usufruendo dei buoni
mensa, ma soprattutto ci interessa il punto b), dove sono assegnati
benefici economici a favore di studenti non residenti nella regione
che frequentano i corsi attivati dalla nostra università. Ogni
ateneo deve avere una sua capacità di attrazione per la cultura che
sviluppa, non vorremmo che questa capacità di attrazione fosse
unicamente generata da tale forma di assistenza, seppure
condivisibile, per studenti che non risiedono nella nostra
regione.
La spesa è esigua, se vogliamo: sono 30 mila euro nell'arco di 3
anni ma, oltre ad avere qualche ragguaglio in più su questo
intervento della Regione, vorremmo sapere se un certo criterio di
reciprocità viene utilizzato da altre regioni o province italiane
nei confronti dei numerosi studenti valdostani che si riversano in
facoltà di fuori Valle. Non so se l'Assessore ha fatto un
approfondimento in merito, noi siamo generosi, non so se altre
realtà sono altrettanto generose con gli studenti valdostani che si
recano altrove; comunque, su questo discorso di reciprocità, che è
previsto da un DPR nazionale ed è lasciato alla sensibilità dei
singoli amministratori, non so se l'Assessore ha fatto un
approfondimento doveroso. Se alcune delucidazioni in merito possono
giungere da chi sovrintende la materia, le saremmo grati.
Président - La parole à l'Assesseur à l'éducation et à la
culture, Charles Teresa.
Charles (UV) - Ici, si je peux plaisanter, la Surintendance est
pour... sur les cantines scolaires, donc c'est quelque chose de pas
énormément important et je considère même les amendements plutôt
techniques à vrai dire, car il s'agit d'un acte dû. Dans la loi n°
30, qui est la loi sur le droit à l'étude universitaire, on ne
prévoyait pas de payer justement les frais de repas des cantines
scolaires aux universitaires, parce que la loi n° 30 a été faite
quand il n'y avait pas encore l'Université de la Vallée d'Aoste,
donc nous n'étions pas tenus à payer les frais pour les repas des
étudiants qui pouvaient venir à notre université. Celle-ci c'est
une conséquence d'une loi nationale obligatoire, donc nos étudiants
s'ils ont les conditions, peuvent toucher à ces mêmes subsides dans
leurs universités respectives et nous devons le faire pour
l'Université de la Vallée d'Aoste. Il y a donc une autorisation de
dépense pour les étudiants qui fréquentent notre université et qui
ne sont pas résidants en Vallée d'Aoste.
Presidente - Pongo in votazione l'articolo 38:
Consiglieri presenti e votanti: 31
Favorevoli: 28
Contrari: 3
Il Consiglio approva.
Presidente - Sull'articolo 39 la parola al Consigliere
Tibaldi.
Tibaldi (CdL) - Leggendo questo articolo abbiamo scoperto che
esiste un centro di documentazione del Comitato sindacale unitario
di Aosta e a tale ente possono essere concessi finanziamenti
annuali. Questi finanziamenti possono essere concessi se vi sono
delle disponibilità sul capitolo di bilancio e l'obiettivo è il
funzionamento di corsi sperimentali di scuola media per lavoratori
e corsi di alfabetizzazione, corsi monografici per adulti e
gestione di corsi di lingue per lavoratori stranieri. Vorremmo
sapere se questa erogazione viene elargita previa valutazione di
chi fa che cose, chi tiene questi corsi, se vi è un minimo di
garanzie educative e culturali nei confronti degli utenti e poi
come si procede, se questo centro di documentazione è un ente
esistente e finito a tutti gli effetti, se ha un suo bilancio,
perché i sindacati sul bilancio non hanno una fisionomia definita,
cioè chiedono ma, quando si tratta di gestire il denaro, hanno
sempre delle camere chiuse dove compongono i loro interessi. Questo
comitato sindacale è scritto, dunque esiste e vorremmo saperne
qualcosa di più, se avete fatto gli approfondimenti del caso, se
oltre ad erogare denaro vi sono modalità preventive con le quali
viene elargita questa concessione e se questo comitato deposita un
bilancio o ha una sua attività istituzionalizzata.
Président - La parole à l'Assesseur à l'éducation et à la
culture, Charles Teresa.
Charles (UV) - Cet organisme existe depuis les années '70, mais
il est vrai qu'il n'est pas très connu, mais peut-être vous avez
entendu parler dans les années '80 ou quoi "dei corsi delle 150
ore", il gérait déjà cette activité qui est plus connue que non le
sigle, c'est-à-dire pour ceux qui faisaient le cours pour prendre
la licence de la IIIe classe de l'école moyenne. Entre autres, cet
organisme va maintenant se transformer en CT (centres territoriaux)
et on vient de faire une réunion avec les syndicats et le collègue
Ferraris et moi-même... car dans le reste de l'Italie "centri
territoriali"... et centres territoriaux existent depuis 1997, donc
enfin il faut les transformer et ils passeraient sous l'égide de la
Présidence de la Région. A savoir que dans les années '80 les CEA
étaient aussi financés par les fonds européens et ont fait des
activités beaucoup plus élargies qu'ils ne les font de nos
jours.
La modification qu'il y a dans cet article à voir avec la
transformation de notre société... parce que si vous lisez à
l'alinéa a):
"il funzionamento dei corsi sperimentali di scuola
media per lavoratori..."
- c'est 150 ore -
"... e dei corsi
di alfabetizzazione"
et c'est là qu'on voit la transformation
de notre société. Il est à nouveau nécessaire dans notre société
d'enseigner l'italien aux extra communautaires. Pour tout le reste:
cours monographiques et gestion des cours de langue, cela était
déjà fait avant, mais maintenant il y a aussi les cours de langue
pour les travailleurs étrangers.
Presidente - Pongo in votazione l'articolo 39:
Consiglieri presenti: 33
Votanti: 30
Favorevoli: 27
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Presidente - Sull'articolo 40 la parola al Consigliere
Frassy.
Frassy (CdL) - Penso che su questo articolo qualche chiarimento
vada dato, soprattutto nell'ottica di fare il punto della
situazione. Una situazione che ci vedeva favorevoli quando si era
ipotizzato di fare questo censimento del patrimonio storico di
architettura minore, perché si trattava di acquisire una serie di
dati che ci consentissero di recuperare non solo la memoria, ma di
sottrarre al degrado dell'incuria e dell'abbandono una serie di
testimonianze che caratterizzano la vita della nostra Regione e un
passato che va conservato e valorizzato. Detto questo, abbiamo però
oggi dei dubbi che l'obiettivo sia stato perseguito e soprattutto
che l'obiettivo possa essere perseguito in tempi utili.
Qui ci troviamo di fronte a quello che è stato definito un
censimento. Ora, i censimenti normalmente - mi riferisco ai
censimenti nazionali - hanno una cadenza decennale, nel senso che a
10 anni da un censimento si presuppone che si modifichino le
situazioni che erano state oggetto di analisi, di conseguenza si
procede con un nuovo censimento. Fra i due censimenti, ossia nel
decennio che intercorre fra l'una e l'altra operazione, normalmente
vengono anzitutto estrapolati, analizzati, studiati i dati oggetto
del censimento e poi, per quanto di competenza dei vari settori
dell'economia, della sanità, si cerca di utilizzare quei dati per
finalizzare le azioni del futuro; perciò il censimento non è solo
la curiosità, ma è finalizzato a una serie di azioni concrete. Ora,
questo censimento è stato stabilito con una legge del 1991, di
conseguenza il termine dei 10 anni scadeva nel 2001,
successivamente è stato ulteriormente prorogato e siamo arrivati al
2004, perciò il censimento decennale si è prorogato di altri 3
anni, che fanno 14 anni: 14 anni, 16, 17 anni, è un censimento che
non finisce più.
Ci domandiamo "in primis" quali sono i problemi che portano a
questa continua proroga di quel termine iniziale, tenendo presente
che il termine di 10 anni in questo caso era il termine di
operatività dell'intero censimento, mentre normalmente i censimenti
occupano la durata di un anno e fanno la fotografia degli ultimi 10
anni, perciò il tempo che è intercorso è un tempo esagerato
rispetto all'abitudine della pubblica amministrazione
nell'affrontare i vari problemi con tempistiche normalmente non
delle più sollecite. Ci domandiamo anche qual è il risultato
dell'acquisizione di questi dati, perché abbiamo notato come più
deliberazioni di Giunta, di questa, ma anche della passata
legislatura, erano finalizzate al riordino dei dati acquisiti,
perciò vi è la sensazione che una parte di questi dati siano stati
acquisiti su supporti cartacei, che diventi problematica la
gestione di questi dati, tant'è che sono stati effettuati incarichi
per la trasposizione in sede informatica degli stessi dati
acquisiti ma, al di là di tutti tali incarichi che sono stati dati
nel corso di questo periodo, le domandiamo qual è l'utilità, cosa
si sta facendo rispetto ai dati acquisiti, quali sono le risorse
che sono state impegnate per portare avanti questo tipo di indagine
e soprattutto quali sono le prospettive, perché un censimento che
sia fine a sé stesso è un censimento difficilmente sostenibile e
condivisibile.
Il nocciolo della domanda perciò è quando e come si riuscirà a
dare concreta valorizzazione non tanto ai dati, ma quanto e
soprattutto al patrimonio, perché la cifra che è indicata nella
parte finanziaria dell'articolo 40 è una cifra significativa, ma
significativa per continuare a produrre carta, per continuare ad
implementare il sistema informatico, ma non è una cifra
significativa per poter avviare degli interventi di sostanza su
questo patrimonio che negli anni è stato censito e che con il
passare degli anni rischiamo di non trovare più, perché andiamo a
censire delle situazioni che a 17 anni di distanza hanno avuto
ulteriori compromissioni; perciò anche le ipotesi di intervento che
dovessero essere effettuate rischiano di non essere più attuali,
perché vengono ad essere studiate su situazioni che sono state
alterate dall'ulteriore decorrere del tempo. Vorremmo perciò capire
anche se lei ha in mente di procedere per "stralci" da un punto di
vista concreto di quegli interventi che noi auspichiamo possano
trovare concretizzazione in quei fondi globali di cui abbiamo
parlato ieri notte a proposito della valorizzazione dei borghi
valdostani. Immaginiamo che vi possa essere una correlazione fra
questi due aspetti, se così non fosse, vorremmo capire dov'è la
correlazione nel bilancio per poter iniziare a fare degli
"interventi stralcio" su recuperi, valorizzazioni e quant'altro
delle realtà emerse nel censimento che ormai si protrae da oltre
13-14 anni.
Président - La parole à l'Assesseur à l'éducation et à la
culture, Charles Teresa.
Charles (UV) - Recensement de l'architecture mineure: je dois
partager avec vous cette opinion sur la longueur de la recherche,
ainsi que je partage avec vous le sentiment que nous avons un grand
patrimoine aussi dans l'architecture mineure, qui n'appartient pas
à la Région, donc tout au plus on pourra faire une loi de
financement, mais cela existe déjà à travers les "fondi di
rotazione" ou d'autres formules: les restaurations sont faites en
payant un intérêt très bas, mais il y a certaines formules de ce
genre. D'abord, je vais dire que cela n'a rien à voir avec les
bourgs, car ils sont une autre réalité, ici c'est l'architecture
mineure qui est plutôt celle des différents villages, qui sont
épars dans nos nombreuses communes.
Pour venir à la longueur, vous citez une loi de 1991, mais en
réalité la recherche date d'encore plus loin, cette recherche a
commencé en 1986, donc c'est vraiment très loin dans le temps. Tout
de même c'est une recherche, moi j'ai voulu voir certaines fiches
qui avaient été préparées, elles sont préparées dans les détails
avec un soin extraordinaire pour prévoir aussi la sauvegarde de
certains éléments de construction des temps passés et donc d'une
architecture qui a des caractéristiques très spéciales de nos
hameaux de montagne en particulier. Il faut dire que cette
recherche a été faite par une structure, qui a son point de repère
dans l'Architecte Claudine Remacle, qui est une autorité dans ce
sens et qui connaît très bien toute notre architecture, entre
autres nous avons confié aussi à Claudine Remacle une étude sur la
"Maison Lagna Fietta", parce que vraiment c'est quelqu'un qui sait
faire ces choses très rapidement, parce qu'elle est un expert de ce
genre. Collaborent avec elle un certain nombre de chercheurs qui
étaient par le passé beaucoup plus nombreux, maintenant il y en a
moins de ces chercheurs, parce que ces chercheurs entre temps ont
trouvé d'autres activités. Voilà pourquoi la chose traîne un peu et
c'est... 3 derniers budgets que nous prorogeons de 3 ans ce travail
et je ne sais pas si avec le nombre de chercheurs actuels on pourra
définir dans les 3 ans ce qui nous reste à faire. Et qu'est-ce
qu'il nous reste à faire? Il faut dire d'abord ce qui a été fait,
donc le travail a vu la recherche sur 52 communes de la Vallée
d'Aoste, il en reste 22 communes et précisément de ces 22 communes
restent les bâtiments des localités suivantes: Bard, La Thuile,
Verrès, Pontey, Issogne, ceux-ci dans la vallée centrale, et après
autour de la ville d'Aoste, Jovençan, Gressan, Saint-Christophe,
Quart, Charvensod, Pollein, Brissogne, pour essayer de faciliter et
même de mettre un peu de hâte à tout l'ensemble, à la conclusion
nous aurions décidé de ne plus faire un très grand nombre de fiches
pour ces restantes communes, mais d'en faire peut-être un peu moins
et de ne choisir que les constructions les plus significatives.
Quant à la récupération, je vous l'ai dit, ce sont des bâtiments
qui appartiennent à la Région, ce sont des bâtiments que les
chercheurs choisissent en raison de leurs caractéristiques très
particulières. Qu'est-ce qu'on fera de tout cela? Moi je pense
qu'il faudra arriver à une publication de toute cette énorme
recherche; on ne peut pas risquer de disperser toutes ces fiches
qui ont été préparées, on pourrait peut-être commencer avant même
la conclusion, parce qu'on ne pourra pas faire un seul volume de
tout cela, mais on pourrait peut-être envisager avant la conclusion
de la recherche des publications.
Presidente - Pongo in votazione l'articolo 40:
Consiglieri presenti: 34
Votanti: 31
Favorevoli: 28
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Presidente - Pongo in votazione l'articolo 41:
Consiglieri presenti: 34
Votanti: 28
Favorevoli: 22
Contrari: 6
Astenuti: 6 (Comé, La Torre, Lavoyer, Salzone, Stacchetti,
Viérin Marco)
Il Consiglio approva.
Presidente - Pongo in votazione l'articolo 42:
Consiglieri presenti: 34
Votanti: 28
Favorevoli: 22
Contrari: 6
Astenuti: 6 (Comé, La Torre, Lavoyer, Salzone, Stacchetti,
Viérin Marco)
Il Consiglio approva.
Presidente - Pongo in votazione l'articolo 43:
Consiglieri presenti: 34
Votanti: 28
Favorevoli: 22
Contrari: 6
Astenuti: 6 (Comé, La Torre, Lavoyer, Salzone, Stacchetti,
Viérin Marco)
Il Consiglio approva.
Presidente - Pongo in votazione l'annexe A:
Consiglieri presenti: 34
Votanti: 28
Favorevoli: 22
Contrari: 6
Astenuti: 6 (Comé, La Torre, Lavoyer, Salzone, Stacchetti,
Viérin Marco)
Il Consiglio approva.
Président - A l'annexe B il y a les amendements n° 2 et n° 3 de
l'Assesseur Cerise, ainsi que l'amendement n° 2 de la IIe
Commission; j'en donne lecture:
Emendamento
Nell'allegato B dopo la legge regionale
l.r. 21 dicembre 1998, n. 55 (cap. 66090)
Istituzione del parco archeologico dell'area megalitica di
Saint-Martin de Corléans,
nel Comune di Aosta
2.000.000
3.500.000
3.551.000
è inserita la seguente:
l.r. 8 settembre 1999, n. 27 (capitolo 52500)
Disciplina dell'organizzazione
del servizio idrico integrato
8.310.000
9.460.000
10.960.000
Emendamento
Nell'allegato B dopo la legge regionale
l.r. 19 gennaio 2000, n. 3 (cap. 46975)
Interventi a favore di imprese industriali per la
realizzazione di insediamenti produttivi nell'area industriale
"Cogne" di Aosta
200.000
700.000
700.000
è inserita la seguente:
l.r. 25 maggio 2000, n. 12
(capitolo 50400)
Disposizioni in materia di cartografia e di sistema
cartografico e geografico regionale
490.000
490.000
490.000
Emendamento
Nell'allegato B dopo la legge regionale 20 aprile 2004, n. 4
è inserita la seguente:
l.r. 8 giugno 2004, n. 7
(cap. 21865, 35795, 35805, 35810, 35815, 35820, 35825, 47640,
47645, 47650, 47655)
Interventi regionali a sostegno delle imprese artigiane ed
industriali operanti nel settore della trasformazione dei prodotti
agricoli
1.570.000
1.570.000
1.570.000
La parola al Consigliere Frassy.
Frassy (CdL) - Sull'emendamento n. 2 dell'allegato B, quello che
riguarda il parco archeologico dell'area di Saint-Martin,
gradiremmo che l'Assessore ci desse qualche illustrazione sullo
specifico sul senso della variazione finanziaria e sulla
prospettiva della prosecuzione dei lavori.
Président - La parole à l'Assesseur à l'éducation et à la
culture, Charles Teresa.
Charles (UV) - Il y a un amendement qui prévoit un chiffre plus
important, pourquoi? Cela je l'avais expliqué un jour à propos
d'une interpellation. Quand on a fait le marché pour l'attribution
des travaux, il y avait eu 2 entreprises qui répondaient aux
conditions et une entre temps c'est par la suite retirée et
l'entreprise qui est restée a évalué les frais avec la commission.
On s'est rendus compte que les chiffres qui avaient été indiqués
n'étaient pas suffisants pour réaliser l'œuvre,
cela pourquoi? A cause d'une sous-estimation précédente, mais
surtout à cause de l'augmentation du prix du métal, parce que là il
y a eu presque 50% d'augmentation de ce produit et il y a dans
cette construction une grande partie de la construction, avec une
énorme partie qui est réalisée en fer et en verre. Voilà pourquoi
il a été nécessaire de réévaluer les travaux, on a confié ces
comptes à une société spécialisée et cela a porté à une
augmentation de 2 millions pour réaliser cet ouvrage et pour faire
un nouveau marché.
Presidente - Pongo in votazione l'annexe B dans le texte
amendé:
Consiglieri presenti: 34
Votanti: 28
Favorevoli: 22
Contrari: 6
Astenuti: 6 (Comé, La Torre, Lavoyer, Salzone, Stacchetti,
Viérin Marco)
Il Consiglio approva.
Presidente - Pongo in votazione la legge nel suo insieme:
Consiglieri presenti: 33
Votanti: 27
Favorevoli: 21
Contrari: 6
Astenuti: 6 (Comé, La Torre, Lavoyer, Salzone, Stacchetti,
Viérin Marco)
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK