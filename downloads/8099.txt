Consiglio Regionale della Valle d'Aosta - Oggetto del Consiglio n. 2540 del 15 gennaio 1987 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 2540 del 15 gennaio 1987 - Resoconto
OGGETTO N. 2540/VIII - PROGETTO ESECUTIVO DEL RACCORDO
AUTOSTRADALE VALDOSTANO TRA IL SISTEMA TANGENZIALE DI AOSTA E IL
TRAFORO DEL MONTE BIANCO.
PRESIDENTE
: Ha chiesto la parola il Consigliere Aloisi;
ne ha facoltà.
ALOISI (M.S.I.):
Il sottoscritto, a nome del Movimento
Sociale Italiano, ha sempre sostenuto la necessità e soprattutto
l'urgenza della costruzione dell'autostrada Aosta-Courmayeur, per
alleggerire le correnti di traffico che attualmente gravitano sulla
Statale 26 e che hanno causato sino ad oggi centinaia di morti e
feriti, nonché notevole disagio alla popolazione locale.
Abbiamo sostenuto questa necessità anche per inserirci nelle
grandi direttrici del traffico internazionale. Sul versante
francese i lavori di costruzione del tronco autostradale che
collegherà Le Fayet a Chamonix è già in fase di ultimazione, mentre
noi siamo ancora qui a discutere sulla necessità o meno e
sull'efficacia o meno di questa grande opera autostradale: ogni
ulteriore ritardo da parte nostra sarebbe imperdonabile.
Al di là della sua breve estensione di soli 34 km, questa sarà
la prima autostrada ecologica d'Europa e con essa, agli inizi degli
anni 90, si avrà una completa connessione tra le reti autostradali
italiana e francese, attraverso il traforo del Monte Bianco.
Sono convinto che da questa grande opera si otterranno notevoli
benefici per la Valle d'Aosta, che deriveranno da una maggiore
sicurezza offerta dalla viabilità autostradale e da una migliore
protezione dagli agenti atmosferici (neve e gelo). Ne deriveranno
benefici all'attività turistica regionale, poiché le correnti del
traffico sia commerciale che turistico della fascia
nord-occidentale dell'Europa transiteranno, per forza di cose,
attraverso la nostra Regione, portandoci senz'altro quel beneficio
economico e turistico che ognuno di noi si augura, anche se, su
questo argomento, le posizioni di alcune forze politiche sono
alquanto divergenti.
Questa autostrada avrà una lunghezza di 34 km, dei quali ben 23
saranno in galleria e 4 in viadotto. Solo i restanti 8 km. saranno
all'aperto.
Sicuramente si tratterà di un'autostrada nella quale il problema
della difesa dell'ambiente sarà stato preso in notevole
considerazione. Qualcuno potrebbe obiettare che si sarebbe potuto
fare di più e di meglio: potrei anche essere d'accordo, però ciò
non toglie nulla alla validità e soprattutto all'urgente necessità
di quest'opera.
Alcune critiche ed osservazioni, sollevate dai Colleghi negli
interventi precedenti, saranno anche giuste, però permettetemi di
osservare che a tutt'oggi abbiamo già perso troppo tempo, per cui
ora è necessario passare con urgenza dalle parole e dalle
chiacchiere ai fatti.
La battaglia condotta in Consiglio da alcune Forze politiche è
stata senz'altro costruttiva per la difesa dell'ambiente, per la
tutela del suolo e, a mio avviso, ha dato anche i suoi frutti.
Questa, infatti, è la prima autostrada ecologica ed al suo
progetto, inoltre, è stata applicata la procedura della valutazione
dell'impatto ambientale, imposta al progetto originale da
un'apposita Commissione di urbanisti ed ambientalisti, presieduta
dal prof. Franco Karrer.
Mi pare quindi che le osservazioni ed i suggerimenti degli
ambientalisti siano stati presi nella loro giusta considerazione.
Ne deriva che io ritengo veramente superflue ulteriori polemiche in
questo senso.
Il Movimento Sociale Italiano ha sempre sostenuto la tesi che la
natura deve essere al servizio dell'uomo e non l'uomo al servizio
della natura. Come forza di opposizione avrei potuto anch'io
sollevare problemi, osservazioni, contestare metodi e sistemi, ma
responsabilmente devo riconoscere l'urgenza e l'improrogabile
necessità dell'inizio dei lavori di questa grande opera che porterà
notevole beneficio anche e, forse soprattutto in campo
occupazionale. Credetemi, ma questo non è un aspetto di poco
conto.
Se debbo muovere una critica a questa Giunta ed a questa
maggioranza, è quella di aver permesso che si perdesse troppo tempo
e forse di non aver preso sufficientemente a cuore e con urgenza
questo problema. Quando l'autostrada sarà stata realizzata noi
saremo più legati all'Europa.
Certamente un'opera di queste dimensioni crea delle situazioni
di conflittualità tra le parti: vi sono in gioco troppi interessi
economici e soprattutto vi è in gioco una girandola di miliardi,
cosa non certo indifferente.
È su questo tema che si misurerà il confronto tra la maggioranza
e l'opposizione, o almeno tra la maggioranza e la "nostra"
opposizione. Su questo tema noi porremo la questione morale, che
non deve essere considerata come facile proclamazione moralistica,
ma come concreta applicazione di metodi politici nuovi, alla cui
base vi siano serietà, competenza, professionalità e soprattutto
trasparenza amministrativa.
È su questo tema che il Movimento Sociale Italiano sarà
particolarmente attento e vigile; su questo tema ci confronteremo
con la maggioranza e su di esso faremo il nostro dovere di
opposizione. Grazie.
PRESIDENTE
: Ha chiesto la parola il Consigliere
Segretario Breuvé Lilliana; ne ha facoltà.
BREUVÈ Lilliana (P.S.I.):
Mi spiace che non sia presente
il Consigliere Sandri...
SANDRI
(fuori microfono): Ci sono, ci sono.
BREUVÈ (P.S.I.):
Ah, sono contenta! Ascoltando alcune
considerazioni inerenti al turismo, fatte questa mattina dal
Consigliere Sandri, devo purtroppo constatare che io non le
condivido perché legano l'autostrada al turismo sulla base di
vecchie realtà economiche strutturate su di una vecchia concezione
del turismo che lo considera come un'attività legata al viandante o
al mercante di passaggio.
Oggi il turismo si sviluppa diversamente ed è legato in maniera
indissolubile alla presenza di rapide vie di comunicazione. Ne fa
fede il successo dei grandi viaggi organizzati e delle grandi
agenzie che, in poche ore, trasportano in modo molto accurato tutta
la loro clientela in qualsiasi parte del mondo.
Tutti sanno che la nostra società corre molto in fretta e che la
velocità è una delle caratteristiche più importanti e decisive
della nostra epoca, anche nella scelta del modo in cui trascorrere
il tempo libero.
Se il turista sa di poter raggiungere l'alta Valle senza
eccessive perdite di tempo, sicuramente l'inserirà nei suoi
itinerari.
Vorrei tornare indietro di qualche anno per ricordare che
cos'era la bassa Valle prima che il tratto Quincinetto-Aosta
entrasse in esercizio. Sarebbe anche interessante controllare gli
interventi fatti allora (e mi spiace di non averlo fatto) in questo
stesso Consiglio. La bassa Valle, che è li a darci una prova
lapalissiana dei risultati che si possono conseguire, è un tipico
esempio di quelle zone turistiche che hanno saputo cogliere al volo
il passaggio di una corrente di traffico nelle loro vicinanze,
riuscendo a trasformare le loro condizioni di vita da ordinarie a
straordinarie.
In questa gara si sono maggiormente distinte le stazioni di
Cervinia e Saint-Vincent che sono riuscite più di altre ad offrire
all'ospite servizi e qualità.
Cervinia si è inventata addirittura l'appellativo di "prima
della classe" e ricordo questo particolare approfittando del fatto
che è qui presente il Consigliere Maquignaz.
I paesi minori, Consigliere Sandri, saranno costretti a
modificare i loro atteggiamenti e le loro scelte, e ciò proprio
sulla base della teoria che sostiene: "là dove c'è una strada c'è
anche l'uomo". Quindi il nostro turismo, anche in seguito alla
scelta che noi facciamo oggi, sarà obbligato a modificare i propri
atteggiamenti.
Non mi piace che si continui a dire che l'autostrada fa
"scivolare" oltre la Valle d'Aosta la gente in transito. Io voglio
ribaltare il problema dicendo: "Ma chissà perché non dovrebbe farla
scivolare dentro la Valle d'Aosta?" Si continua a dire che
l'autostrada ci dovrebbe portare via della gente, ma qualcuno
dovrebbe arrivare comunque! Questa osservazione quindi non mi trova
assolutamente consenziente.
La nuova arteria autostradale può anche incentivare lo sviluppo
delle valli laterali, specie se si interverrà con una valida
politica di promozione turistica.
Non voglio inserirmi nella discussione sul tema: "Autostrada sì,
autostrada no", perché l'hanno già fatto altri miei Colleghi, ma
ribadisco che le vie di comunicazione sono decisive ai fini dello
sviluppo del turismo più organizzato e moderno, e perciò colgo
l'occasione per portare all'attenzione della Giunta e dell'intero
Consiglio regionale anche il problema dell'aeroporto, così possiamo
"chiudere il cerchio" in tema di comunicazioni. Grazie.
PRESIDENTE
: Ha chiesto la parola il Consigliere Torrione;
ne ha facoltà.
TORRIONE (P.S.I.):
Io credo che la seduta odierna
rappresenti un fatto importante per la nostra vita, e dico "nostra"
riferendomi sia al Consiglio che a tutta la collettività. Oggi si è
determinata una totale inversione di tendenza e, anziché parlare di
autostrada, finalmente si parla di tutela ambientale.
Visto che il carro del vincitore era quello della tutela
ambientalista, anche i più restii ci sono saliti sopra senza
aspettare il carro successivo. È un dato di fatto estremamente
positivo, perché sta a significare che le affermazioni che sono
state fatte in questa sede, in buona fede o in malafede, d'ora in
poi peseranno notevolmente sulle future decisioni di questo
Consiglio.
Non si potrà più dire che certi principi vanno applicati
all'autostrada e non ad altre opere, perché d'ora in avanti la
tutela dell'ambiente, stando almeno a quanto si è coralmente
propugnato questa mattina, verrà assunta come elemento centrale
della politica della nostra Regione.
Che questa situazione sia stata sollecitata dalla costruzione di
una autostrada che avrebbe potuto sconvolgere l'assetto ambientale
della nostra Regione, diventa una circostanza doppiamente
meritevole, innanzitutto perché è stato affrontato il discorso
della tutela ambientale inerente un'opera di grande portata, e poi
perché sono emerse delle acquisizioni culturali, che finalmente ci
hanno fatto intendere che l'approccio nei confronti dell'ambiente
deve essere ugualmente importante, sia che si tratti della
costruzione di una autostrada, sia che si tratti di una piccola
strada interpoderale.
Questo è molto importante, perché fino a poco tempo fa certe
acquisizioni culturali erano patrimonio quasi esclusivo delle
associazioni ambientalistiche o di quegli ambientalisti che erano
guardati con un certo sospetto. Ho appreso con molto piacere e
soddisfazione che il Consigliere Aloisi abbia addirittura definito
questa autostrada, andando forse un pochino al di là...
BALDASSARRE
(fuori microfono): Molto, molto!
TORRIONE (P.S.I.):
...del consentito, come:
"Un'autostrada ecologica". Probabilmente la frenesia ecologica ha
suscitato nei Consiglieri qualche velleità. È un fatto estremamente
positivo, perché anche in questa sede, un paio di anni fa, sarebbe
stato molto difficile fare certi discorsi. Il fatto che il nostro
modo di essere si sia concretizzato in uno studio di valore
scientifico sta a significare che, d'ora in avanti, questo studio
rappresenterà un punto di riferimento per qualunque altra
iniziativa che si farà in Valle d'Aosta. Si può dire che ci si sta
incamminando lungo una via senza ritorno.
Le affermazioni ed i contenuti scientifici di questo studio
contribuiranno ad evitare impatti brutali da parte di altre opere
che potrebbero turbare l'equilibrio, peraltro già così precario, di
questa nostra Regione.
Visto il risultato positivo ottenuto con l'esecuzione di un
progetto esecutivo accompagnato da uno studio sull'impatto
ambientale, ritengo opportuno fare uno sforzo ulteriore. Prendendo
a prestito lo slogan che il Ministero dell'Ambiente ha addirittura
inserito in uno "spot" pubblicitario: "Il Ministero dell'Ambiente
dà la parola a chi non ce l'ha", sarà bene che noi, per primi, per
non essere in ritardo e per evitare che qualche provvedimento ci
cali dall'alto, ci diamo una normativa sull'impatto ambientale.
Non è sempre vera, infatti, l'affermazione che ci vuole prima
una legge-cornice, perché abbiamo visto che, tutto sommato, si
possono realizzare studi pregevoli sotto l'aspetto scientifico,
come quello che ci è stato sottoposto, anche in assenza di una
legge-quadro.
Dico questo perché una nostra proposta di legge sull'impatto
ambientale, presentata due anni fa, è rimasta ferma in attesa di
una legge-quadro che non è mai arrivata. Pertanto io riaffermo e
sottolineo che noi, alla luce della determinazione che oggi
assumiamo come Consiglio regionale, intendiamo rimettere in
discussione il problema di una normativa più idonea alle
caratteristiche paesaggistiche ed ambientali della nostra Regione,
più rispettosa della qualità della vita ed in sintonia con le
esigenze della popolazione della nostra Regione.
Poiché il Ministero dell'Ambiente sta predisponendo un progetto
su questo specifico argomento, evitiamo di essere costretti a
decidere sotto l'assillo dell'urgenza che ci viene sollecitata da
altri, oppure di arrivare in ritardo.
Abbiamo sentito dire che questo studio sull'impatto ambientale
costituisce, come avevamo già riconosciuto e sottolineato anche
noi, un "fiore all'occhiello" per la nostra Regione. All'Assessore
competente ricordo che lo sforzo successivo dovrebbe essere quello
di dare un contenuto legislativo alla normativa sull'impatto
ambientale, anche perché sarebbe ben peggiore l'eventualità di
dover subire una normativa di carattere generale che ci vedrebbe
ripetere tutte quelle difficoltà che già abbiamo sperimentato
nell'applicazione della legge Galasso.
Il Consigliere Tonino, con una definizione che io condivido, ha
detto che, tutto sommato, questo studio "è rivoluzionario". Io
credo che, sotto la spinta dell'emozione che esso ha suscitato in
questo Consiglio, noi dovremmo andare avanti lungo questa stessa
strada.
È chiaro che si tratta di percorrere un cammino irto di
difficoltà, ma io credo che si sia ormai acquisita quella
sensibilità che può consentirci di varare un simile provvedimento
in tempi relativamente brevi.
È inutile tornare su argomenti che abbiamo già dibattuto a
lungo. Non si tratta di mettere in discussione per la centesima
volta il dilemma: "Autostrada sì, autostrada no", o di rimettere in
discussione vecchie e stantie argomentazioni a sostegno di una tesi
o dell'altra.
L'autostrada è ormai una realtà, o almeno così dovrebbe essere.
Auguriamoci solo che parta in fretta e per questo diciamo al
Presidente della R.A.V. di assumere tutti quei provvedimenti atti a
far decollare quest'opera così monumentale nel più breve tempo
possibile.
Al di là di questo, però, io ritengo opportuno sottolineare
l'assoluta necessità di quest'opera, utile non solo sotto l'aspetto
turistico, ma soprattutto per inserire la nostra Regione nel più
vasto contesto europeo.
Quella tanto criticata (peraltro in termini estremamente
puntuali e precisi) relazione sul traffico dichiara giustamente che
la Valle d'Aosta non può rimanere come una specie di collo di
imbuto o come una strozzatura, quasi tagliata fuori dai traffici di
prospettiva europea.
Io ho apprezzato le argomentazioni del Consigliere Sandri contro
la costruzione dell'autostrada e che sono parte integrante del
patrimonio culturale della forza politica alla quale egli
appartiene. Però questa mattina egli ha detto che la storia della
Valle d'Aosta non deve essere confusa con la storia delle sue
strade. Io credo invece che sia esattamente il contrario e cioè: la
nostra Regione ha un aspetto tutto particolare e peculiare proprio
per essere stata per millenni una specie di "carrefour". Nel corso
del tempo vi si sono stratificate diverse culture proprio perché
essa è situata al confine di tre Stati ed ha svolto il ruolo di
"couloir".
Non è vero che la nostra storia sia solo il risultato di un
isolamento: per conto mio su questo aspetto bisognerebbe fare un
discorso di tipo culturale un po' diverso, perché la nostra storia
credo sia anche il risultato dell'apporto di culture diverse che
"si sono insediate" in Valle d'Aosta proprio per la sua specifica
posizione geografica.
La nostra Regione ha delle peculiarità che le derivano dalla sua
cultura e dal suo patrimonio etnico e linguistico, ma, per
difendere le sue peculiarità e la sua cultura, essa non deve
chiudersi in una specie di "cul de sac" e l'autostrada può
contribuire ad aprirla verso orizzonti diversi.
D'altronde non è una scelta che facciamo noi, ma è una scelta
che in fondo è già stata fatta; i due trafori hanno collegato in
modo diverso la nostra Regione con le zone confinanti ed ora si
tratta solo di non essere antistorici e di voler ad ogni costo
prefigurarle uno sviluppo che andrebbe contro i tempi e contro la
storia.
Dall'apertura dei trafori in poi, la nostra collettività, per la
mancanza di un idoneo e corretto collegamento stradale, è vissuta
per quasi un ventennio in una specie di stato di emergenza
permanente.
Questo ha influito sullo stesso modo di essere della nostra
collettività. L'alta Valle è stata sconvolta ed il modo di vivere
delle località attraversate dalla superstrada, demonizzata dai
T.I.R., è stato alterato sul piano culturale, se non addirittura
sul piano sociale, dal continuo fluire dei mezzi pesanti che poi si
sono imbottigliati ad Aosta ed hanno trasformato la
circonvallazione nord in un elemento divisorio della stessa
collettività aostana, che ha tagliato in due la città.
Eppure una previsione urbanistica di venti anni fa intendeva
realizzare una circonvallazione idonea per tenere lontano il
traffico pesante. Ricordo questa coincidenza con un po' di
autocritica perché è giusto che ogni tanto gli Amministratori
verifichino se le loro scelte passate sono state oculate o
meno.
Non c'è molto da aggiungere, però io vorrei sottolineare certe
coerenze politiche, perché spesso le forze politiche si confrontano
in quest'aula anche attraverso i loro atteggiamenti.
Ebbene, io credo di poter rivendicare alla forza politica che
rappresento di aver mantenuto fin dall'inizio, su questo argomento,
una notevole coerenza di comportamento. Non rivendichiamo questa
coerenza per vantarci d'essere stati "i più bravi" o "i più belli",
ma la rivendichiamo perché ogni tanto bisogna evidenziare il
contributo di una Forza politica.
Noi abbiamo detto "sì" all'autostrada fin dall'inizio, e non
stiamo qui a ripetere le motivazioni che ci hanno spinto a dare il
nostro assenso immediato e convinto alla sua realizzazione, però ci
siamo anche resi conto che quell'opera non poteva attraversare "ad
ogni costo" la nostra Regione.
Nei limiti del possibile, perciò, abbiamo cercato di coniugare
un'equazione ben difficilmente coniugabile, quella cioè di
conciliare il progresso con il rispetto dell'ambiente. Il dramma
dei nostri giorni forse è legato proprio alla difficoltà di questa
conciliazione. Ogni opera, infatti, ogni infrastruttura ed ogni
azione dell'uomo ha dei riflessi nei confronti dell'ambiente e
provoca senz'altro delle turbative.
Si tratta pertanto di attenuare nel migliore dei modi possibili
questa turbativa e lo studio sull'impatto ambientale dell'opera ha
appunto lo scopo di perseguire questo obiettivo molto
importante.
Da una parte, infatti, l'autostrada non estranea la Valle
d'Aosta, in omaggio ad una mitica ed arcadica Regione che non
esiste più, da un processo di sviluppo che le deve essere
congeniale, e dall'altra cerca di temperare o di contemperare,
sempre che sia possibile, le esigenze del nastro di asfalto con le
più che legittime esigenze di tutela delle prerogative
paesaggistiche ed ambientali della nostra Regione.
Mi si consenta di dire che lo studio sull'impatto ambientale,
pur con tutti i suoi limiti, può essere additato ad esempio e che
la Regione Valle d'Aosta deve esserne giustamente fiera. Do atto al
Collega Tonino di aver colto l'aspetto centrale della procedura
applicata ad un progetto esecutivo, che è frutto di un accorgimento
utilizzato solo a metà, perché la procedura per la tutela
dell'impatto ambientale merita di essere applicata in un contesto
più generale, dal momento in cui si ipotizza qualsiasi opera sino
al momento in cui la si realizza.
Nonostante questo limite, la procedura seguita per la tutela
dell'impatto ambientale ha evidenziato, in modo estremamente
preciso e puntuale, tutti gli elementi di contrasto con
l'eco-sistema e con le sue componenti. L'aver analizzato anche il
problema della flora e della fauna con una minuzia ed una
precisione così meticolose da far sorridere il Consigliere
Maquignaz, che ha notato come abbiano collocato i camosci anche là
dove essi non ci sono mai stati, testimonia che lo studio ci
presenta una visione complessiva dei riflessi dell'opera sui vari
fattori ambientali, siano essi intesi come flora e fauna, o come
inquinamento atmosferico.
Nei confronti di quest'ultimo aspetto, mi permetto di ricordare
che forse è vero, come dice lo studio, che la tipologia costruttiva
dell'autostrada, consentendo un flusso di traffico più fluido,
forse attenuerà l'inquinamento atmosferico, però credo di poter
raccomandare di fare attenzione all'inquinamento idrico. Ho visto
infatti che le gallerie potranno godere di particolari precauzioni
per quanto riguarda le acque di un certo tipo, però bisognerà fare
uno sforzo ulteriore per fare in modo che questo sistema di
gallerie che si articolerà lungo la nostra Valle sia provvisto
anche di una serie di depuratori che eliminino qualsiasi
preoccupazione di eventuale inquinamento delle falde freatiche e
delle cosiddette "acque superficiali".
Non è questo il momento per tediare il Consiglio con analisi già
fatte in altre occasioni e sedi, però ritengo che certe
raccomandazioni presenti nello studio dell'impatto ambientale
debbano essere assunte come espressione di volontà da parte di
questo Consiglio.
Stamattina si è discusso sulla questione procedurale ed in
effetti questo argomento era già venuto alla luce in sede di
Commissione. Obiettivamente noi possiamo dire che approviamo il
progetto esecutivo nelle sue parti tuttora esistenti. Ben sappiamo
che, in seguito alla valutazione dell'impatto ambientale, esistono
dei tratti che necessitano ancora di una loro progettazione
esecutiva e per i quali ci è stato fornito solo un primo studio di
fattibilità.
Credo quindi che noi dobbiamo approvare solo il tratto
autostradale del quale abbiamo il progetto esecutivo allegato agli
atti, rinviando, come d'altronde ci è stato suggerito dagli stessi
progettisti della S.P.E.A., a successivi provvedimenti
l'approvazione del progetto esecutivo dei tratti mancanti. Dico
questo per rispondere anche all'amico e compagno Consigliere Sandri
che, giustamente, questa mattina ha espresso qualche perplessità
sulla procedura seguita.
Credo quindi che noi dobbiamo rinviare ad un successivo
provvedimento, che potrà essere assunto tra breve tempo,
l'approvazione dei progetti esecutivi relativi alle varianti, così
come suggerito dal Comitato scientifico.
Ritengo opportuno inoltre che il Consiglio deliberi fin d'ora di
dare mandato alla Giunta regionale di affidare ad un apposito
Comitato scientifico la costruzione di un sistema di monitoraggio
ambientale, per verificare gli effetti della presenza
dell'autostrada, sia nel la fase della costruzione che del suo
esercizio. I risultati di tale verifica dovrebbero poi essere
periodicamente esaminati dalla Commissione consiliare
competente.
Faccio un'ultima considerazione che ritengo importante. A volte
noi abbiamo preso in considerazione un progetto solo nella fase
finale della sua costruzione. In questo caso invece il Comitato
scientifico ci ha sottoposto l'esigenza di controllare anche
l'aspetto cantieristico della costruzione dell'autostrada,
proponendoci tutta una serie di interventi di salvaguardia da porre
in essere nel momento in cui verranno costruite queste opere
monumentali, proprio per evitare che certe strade di cantiere
possano risultare definitive. È opportuno prendere in seria
considerazione quanto ci viene suggerito dal Comitato tecnico
scientifico.
In ogni caso ritengo che il Consiglio possa approvare, con molta
serenità ed anche con un pizzico di soddisfazione, il progetto
esecutivo dell'autostrada. Molte perplessità erano state avanzate
su quest'opera proprio a causa dell'impatto che essa avrebbe potuto
avere nei confronti della nostra Regione e delle sue peculiarità
ambientali. Ebbene, io credo che questo studio ci garantisca
sufficientemente che il rapporto tra l'autostrada ed il nostro
territorio sarà, nei limiti del possibile, particolarmente delicato
e terrà conto dell'immagine presente e futura della nostra
Regione.
È con questo spirito che noi ci accingiamo ad approvare il
progetto esecutivo, anche se ci riserviamo di presentare alcuni
emendamenti al testo del deliberato che ci è stato proposto dalla
Giunta regionale.
Nel frattempo mi complimento di nuovo con il Presidente della
R.A.V. e con la Giunta regionale per aver avuto il coraggio di
assumere la procedura della valutazione dell'impatto ambientale,
che non era mai stata applicata in Italia, come elemento essenziale
per la costruzione dell'autostrada. Mi auguro solo che si faccia in
fretta e, visto che ormai c'è già il progetto esecutivo
dell'autostrada, spero che si possa procedere celermente alla sua
costruzione, senza ulteriori indugi. Grazie.
PRESIDENTE
: Ha chiesto la parola il Consigliere Sandri;
ne ha facoltà.
SANDRI (N.S.):
Qualcuno forse si chiederà se dopo un
intervento di un'ora io abbia ancora qualcosa da dire
sull'autostrada. Mi auguro che la risposta sia positiva e che io
abbia realmente qualcosa di nuovo da dire.
Intanto credo che i colleghi Consiglieri cerchino di "glissare"
i punti più importanti dell'oggetto in discussione di oggi. A parte
il Consigliere Torrione, tutti gli altri hanno magnificato la
documentazione allegata e nessuno si è premurato di rispondere alle
osservazioni "realistiche" e non "romantiche" che noi abbiamo fatto
sullo studio del SISPLAN.
Nessuno si è soffermato sui gravi errori concettuali e di
metodo, e sull'insufficienza delle analisi contenute in quella
relazione. Tuttavia mi interessa riprendere alcuni temi che sono
stati contestati dai Colleghi, partendo dall'aspetto culturale, che
dovrebbe sempre avere la priorità nelle discussioni, e cercando di
riflettere per un attimo sulla storia della Valle.
Il Consigliere Torrione respinge il mio tentativo di mettere in
discussione l'affermazione dello Janin che la storia della Valle
d'Aosta è legata soprattutto alla storia delle sue strade. Sarebbe
interessante sentire anche altri storici o meglio il Baroncelli, un
importante geografo, con minore fortuna pubblicitaria ed economica
il quale, parlando delle Alpi e della Valle d'Aosta, fa riferimento
ad: "Una zona grigia, ad un reticolo di sentieri, di strade, di
comunicazioni e di tradizioni, che vanno attraverso le montagne e
sopra le montagne e che collegano tutta la Regione alpina".
Questo è particolarmente vero ed è confermato dal fatto che i
confini della Valle d'Aosta non sono, come dice il Consigliere
Borbey: "Il baluardo delle montagne alpine che ci circonda e che ci
divide dal resto", perché, fino al secolo scorso, quando si sono
affermati gli Stati nazionali borghesi, i confini sono sempre stati
localizzati al centro delle valli e la Valle d'Aosta, in un periodo
storico, è stata il confine orientale di un determinato Paese, poi
è stata al centro e poi è stata considerata come il confine
occidentale di un altro Paese. Solo raramente i confini sono stati
identificati con la linea dello spartiacque come è avvenuto per gli
ultimi 100 anni. Ciò che oggi
ha un certo peso ed un certo
valore politico, non ha avuto la stessa importanza nel lontano
passato. I passi alpini non sono mai stati considerati un problema.
In alcune pubblicazioni di archeologia dei trasporti (se volete ve
ne posso fornire qualche copia) si evidenzia che fino a qualche
decennio fa i veri problemi erano creati dalle gole e dagli orridi,
ma non dai passi. Questi ultimi sono stati sempre valicati senza
grandi problemi e senza grande pubblicità, mentre le gole sono
sempre state un grandissimo problema...
ROLLANDIN
(fuori microfono): Ma è diverso!
SANDRI (N.S.):
...ed un altro problema è stato sempre
costituito dalla costruzione delle opere d'arte. A Pierre Taillé,
tra Aosta e Courmayeur, ne esiste una magnifica dimostrazione che
può ancora essere vista se ci si arrampica un po', perché la
superstrada ha bloccato questo tratto. Se ne deduce che l'immagine
del "carrefour" è solo attuale, perché storicamente ha avuto uno
scarsissimo peso. Non è detto poi che, dal punto di vista
economico, abbia un grande significato ed un certo interesse per
noi.
Mi consentirete di fare una breve digressione per rispondere
all'intervento del Consigliere Pascale che è quello che ho gradito
di più. Io credo che il Consigliere Pascale abbia avuto ragione
(gliene dò atto e lo ringrazio) nel chiamarci "romantici".
Santo Iddio! Non sono "verdi" solo quelli che portano i maglioni
verdi (alcuni dei quali circolavano anche qui dentro) ma "verdi" si
è soprattutto per le proprie convinzioni.
Il realismo di cui parla il Consigliere Pascale non ci va bene,
perché noi, come Nuova Sinistra, siamo sempre stati un Partito che
ha cercato di intendere il benessere non come stretto consumo. Alla
sera noi guardiamo anche la televisione, però, se non c'è la
televisione, non ci dispiace stare con i nostri figli e
chiacchierare come fanno molti o come fanno tutti.
Noi non intendiamo il benessere come proprietà. Noi intendiamo
il benessere "anche" come tutta una serie di facilitazioni che la
tecnologia ci ha dato, ma lo intendiamo soprattutto come sviluppo
dei rapporti umani e familiari, dei rapporti che favoriscono
l'amicizia, la solidarietà, la giustizia e, soprattutto,
l'efficacia economica.
Qui invece si cerca di spacciare il realismo consumistico (mi
scusi il Consigliere Pascale per questa affermazione) come vero
progresso. Questo non è affatto vero, perché ci sono almeno due
tipi di progresso: esiste quello consumistico, che ha bisogno di
tutta una serie di proprietà e di redditi per affermare la propria
esistenza e c'è quello che invece cerca altre cose ed in questo suo
differenziarsi ha bisogno anche di una certa efficacia
economica.
Non è detto infatti, per esempio, che riempire il nostro
territorio di rifiuti, di inquinamento e di disastri ecologici, sia
economicamente un buon investimento. È stato fino ad oggi ed è
tuttora un buon investimento soltanto perché chi inquina non è mai
stato obbligato a pagare l'inquinamento.
Se è vero quello che diceva prima il Consigliere Torrione, e
cioè che abbiamo realmente preso coscienza di questo fatto,
dobbiamo effettivamente "pagare" in termini di migliorie, di costi,
di elaborazione e di attenzione, la nostra decisione di fare
un'autostrada più ecologica. Essere ecologici costa. E fino ad oggi
chi ha inquinato, chi ha distrutto La Ravoire, chi ha inquinato
l'atmosfera e l'acqua intorno alla superstrada non ha mai pagato ed
i T.I.R. sono sempre passati attraverso la Valle d'Aosta, hanno
sempre inquinato ma non hanno mai pagato.
Abbiamo avuto la coincidenza del riparto fiscale, ma se non ci
fosse stata, che cosa ne avremmo ricavato? Assolutamente niente!
Non solo, ma si sarebbe aggiunto il problema di dover riparare i
danni. Pertanto bisogna convenire che esistono due tipi di
progresso e due tipi di efficacia economica.
Anche dal punto di vista tecnologico sembra che Nuova Sinistra
sia tra coloro che vogliono stare al lume di candela; a parte che
questa condizione potrebbe essere particolarmente romantica e che
si potrebbero fare molte cose a lume di candela, esistono pur
tuttavia due tecnologie. Noi siamo per la tecnologia! Ma quale
tecnologia? Credo che tutti sappiano il significato in italiano di
due parole inglesi "hard" e "soft" che ci dicono che esiste una
tecnologia dura ed una tecnologia dolce.
Faccio un esempio che io conosco bene e che mi auguro di poter
riuscire a spiegare anche ai signori Consiglieri. Se noi vogliamo
diagnosticare una malattia possiamo usare delle tecnologie dure,
per esempio possiamo prendere dei raggi X, che non fanno molto
bene, e farli passare attraverso il corpo di una persona per
diagnosticare, in via d'ipotesi, un tumore al polmone oppure al
fegato.
Per fare la stessa diagnosi, però, possiamo usare gli
ultrasuoni...
TAMONE
(fuori microfono): ...ragazzi!
SANDRI (N.S.):
... è un modo per richiamare l'attenzione
dei signori Consiglieri.
Oppure si possono usare gli ultrasuoni, che sono delle
radiazioni non ionizzanti, e che quindi non fanno male.
Sono due tecnologie diverse, una delle quali ha avuto una certa
evoluzione che poi è stata rallentata, mentre l'altra ha avuto un
grande successo. Perché questo? Perché la gente gradisce la
tecnologia "soft", la tecnologia dolce ed a misura di uomo.
Lo stesso discorso può essere fatto per la regimazione delle
acque, un tema che interessa direttamente il percorso autostradale.
Esistono delle tecnologie "dure" ed esistono delle tecnologie "più
dolci": questo è scritto anche nella relazione del prof.
Karrer.
Noi siamo per quest'ultimo tipo di sviluppo e non per l'altro.
Questo non significa affatto fermare il progresso, ma significa
scegliere un'altra strada.
C'è poi la tendenza, non emersa solo nell'intervento del
Consigliere Pascale ma anche in altri interventi, di far passare
Nuova Sinistra come il Partito che vuole la chiusura. Io credo che
occorra adoperare il buonsenso.
Noi non siamo dei protezionisti (a parte il fatto che il
protezionismo, nella sua accezione economica, è stato praticato per
molti anni, con un certo successo, anche da grandi Nazioni come ad
esempio gli Stati Uniti d'America), ma siamo favorevoli all'uso del
buonsenso anche nei rapporti umani.
Esistono delle persone che hanno una grande capacità e
disponibilità verso tutti ed altre che sono chiuse in se stesse.
Noi siamo per una via di mezzo: capacità di confrontarsi con gli
altri, ma anche capacità di saper essere degni di se stessi ed
attenti alle proprie esigenze, perché noi abbiamo una nostra
individualità.
Forse questa mattina ho citato male uno storico, per cui sono
stato "beccato" da qualcuno del Gruppo Unionista, ma non si
trattava dello Janin, che invece parlava della "personalità
collettiva" della Valle d'Aosta e diceva: "La personalità
collettiva della Valle d'Aosta si fonda su una individualità fisica
assai accentuata, che da un punto di vista umano è ulteriormente
sottolineata dal particolarismo linguistico ed etnico.". Credo che
molti di noi si possano riconoscere in questo valore, ma questo è
un valore fondamentale che deve essere difeso. Questo non significa
chiudersi in se stessi, ma vuol dire riconoscere l'importanza di
una particolarità.
Ritornando ai temi più strettamente legati all'autostrada, si è
parlato molto di sicurezza. Ne ho già accennato nel precedente
intervento, ma mi sembra che si possano fare anche delle altre
osservazioni.
Molti Consiglieri, sicuramente in malafede, hanno la tendenza
"furbesca" di mischiare i benefici della tangenziale di Aosta con i
benefici del collegamento da Sarre al Monte Bianco. Sono due cose
diverse e su questo punto Nuova Sinistra è sempre stata
estremamente chiara. Noi siamo per la tangenziale di Aosta, ma
siamo a favore di una tangenziale di tipo non autostradale, che
serva anche i Comuni limitrofi e che ci consenta di "scaricare"
molti degli indubbi problemi che ci crea l'attuale
circonvallazione.
Ma questi ipotetici "benefici" non hanno nulla a che vedere con
i benefici della Sarre-Monte Bianco! Qualcuno, invece, con una
certa sufficienza, ha cercato di spacciare gli ingorghi di Aosta
come problemi legati alla Sarre-Monte Bianco, ma tra loro non c'è
alcun legame.
Per quanto riguarda la sicurezza del cittadino, qualcuno ha
cercato di dire, anche sui giornali, che Nuova Sinistra "se ne
frega" degli incidenti, dei morti sulle strade..., aggiungendo:
"Quelli lì non vogliono l'autostrada perché vogliono che i T.I.R.
circolino, uccidano e facciano pasticci...!"
Credo che si debba mettere un limite ed un termine a queste
accuse! Noi siamo l'unica forza politica, anche se qui dentro
nessuno l'ha detto, che ha cercato di far separare con un
provvedimento amministrativo, e quindi di rapidissima attuazione,
il traffico degli sciatori domenicali da quello dei T.I.R.! Ci
siamo trovati di fronte ad un muro e facendo muro contro muro siamo
arrivati ad una situazione poco piacevole!
Però, chi è che difende la sicurezza dei cittadini? Chi è che
difende la sicurezza dei turisti? Chi è che difende la sicurezza
degli sciatori? Nuova Sinistra! Perché essa ha lottato duramente
contro il passaggio dei T.I.R. durante le domeniche. E se
quest'anno "la musica è cambiata", ciò è dovuto anche
all'intervento di Nuova Sinistra!
Sicurezza dei cittadini: io voglio sapere, e voglio delle
risposte precise da parte della Presidenza della Giunta, anche a
nome di tutte e forze della maggioranza, quali sono le iniziative
che sono state assunte per far rispettare il traffico dei mezzi
pesanti!
Posso affermare con tranquilla sicurezza che molte volte ho
potuto constatare il mancato rispetto delle distanze tra un T.I.R.
e l'altro! E questo l'hanno potuto constatare anche tutti i
cittadini della Valle d'Aosta!
Quante volte sono state richiamate le forze dell'ordine al
rispetto di questa disposizione? Quante volte sono state fatte
rispettare le norme relative alla velocità? Quante volte sono state
impostate delle campagne per la prevenzione degli incidenti?
Con tutta tranquillità si può dire che gli unici che si sono
mossi perché fossero affrontati questi problemi, sono stati quelli
di Nuova Sinistra!
La sicurezza del cittadino, tema che solo apparentemente
preoccupa molti Consiglieri, di fatto è stata sempre trascurata! E
la gente lo deve sapere!
Ma non è finita: io vorrei sapere, sempre che la notizia sia
vera, se nel bar-ristorante dell'autoporto si possono consumare dei
superalcolici anche durante le ore notturne. Sarebbe interessante
saperlo perché, (sono notizie del "popolino", ma in merito si
potrebbe anche fare un'indagine "ad hoc") sembra che l'incidente
che si è verificato l'altra sera, sia dovuto ad uno stato di guida
un pochino dissennata o ad una velocità piuttosto eccessiva. Chi
può escludere che l'autista non fosse in stato di ubriachezza?
Esistono dei controlli per evitare che i camionisti consumino dei
superalcolici durante e ore notturne, quando l'affaticamento
indebolisce i riflessi? Non c'è assolutamente niente!
Eppure non è la prima volta che si dice qualcosa del genere in
Valle d'Aosta! Questa non è un'invenzione di Nuova Sinistra.
Infatti, c'è stata addirittura una raccolta di firme, da parte di
una Chiesa protestante, per far togliere l'autorizzazione alla
vendita di superalcolici lungo le autostrade e le strade di grande
comunicazione. Noi non abbiamo visto assolutamente niente!
Sicurezza del cittadino significa ridurre il traffico dei
T.I.R.? Ci sono delle possibilità? Certo! Una prima possibilità è
quella di non fare delle leggi per incentivare lo sdoganamento in
Valle d'Aosta, perché questo significa attirare i T.I.R.! Sapendo
che razza di strada c'è tra Aosta e Courmayeur, questo significa
anche andare contro la sicurezza dei cittadini!
Potrei essere d'accordo con questa legge solo se la viabilità di
accesso fosse accettabile! Ma, conoscendo la situazione attuale, si
può chiaramente affermare che tutto è stato fatto contro la
sicurezza dei cittadini!
La convenienza economica dell'opera, è stata affrontata da
alcuni con maggiore attenzione e capacità, da altri, invece, in
maniera più superficiale. Ritengo interessante leggere da "Le
Peuple Valdôtain" (1979) questa frase: "La solution au problème des
T.I.R. ne réside pas dans le choix des moyens permettant aux
marchandises de s'écouler plus facilement. Elle consiste uniquement
dans la diminution du trafic commercial. Ainsi rendrons-nous à la
Vallée d'Aoste sa vocation touristique, en faisant ses intérêts et
en sauvant des vies humaines".
È passato ovviamente molto tempo dal 1979, però allora il
concetto di convenienza turistica, all'interno dell'Union
Valdôtaine, non era così evidente come lo è oggi, e pertanto la mia
posizione può anche essere sbagliata, ma non può essere giudicata
come errore grossolano di un utopista o di un marginale. Essa
invece rappresenta un concetto che è stato presente nel panorama
politico valdostano e all'interno di un Partito che attualmente ha
la maggioranza relativa dei suffragi popolari.
Consigliere Breuvé, per quanto riguarda il turismo sarebbe
interessante andare un pochino più a fondo di quanto è stato detto
questa mattina, perché certi dati potrebbero risultare ancora più
interessanti, ed infatti me ne sono riservato qualcuno per il
pomeriggio.
Io ho un amore particolare per la Svizzera e vorrei citare tre
stazioni svizzere che, pur non essendo collegate per mezzo di una
strada, non sono affatto stazioni marginali, anzi, sono delle
cittadine agiate, con un'economia ricca e sono anche conosciute da
molto tempo in tutto il mondo: Zermatt, Gstad e St. Moritz...
STEVENIN
(fuori microfono): Ma se c'è l'autostrada che ci
arriva sopra! Che cosa vai a raccontare? È come dire che a Chamois
non c'è l'autostrada, è la stessa cosa!
SANDRI (N.S.):
"De joyeux lieux touristiques comme
Zermatt, St. Moritz et Gstad, se trouvent à l'écart de voies de
communication. Ils ne sont que peu touchés par le tourisme
journalier ou d'excursion. On préfère, ici, les vacanciers qui
s'établissent pour quelques semaines et qui constituent la
clientèle idéale pour le chemin de fer de montagne, l'hôtellerie,
la restauration, le commerce et, indirectement, pour l'industrie de
la construction". Queste sono altre opinioni, ma sono assolutamente
attendibili quanto quelle della maggioranza!
Bisogna anche dire che nessuno mi ha ancora risposto, sempre in
tema di turismo, sul problema delle seconde case. Credo che
l'esperienza dell'Aosta-Quincinetto abbia favorito come conseguenza
il potenziamento delle seconde case.
Non vi voglio tediare con l'analisi del "Progetto Olivetti" del
1987, sul quale ritorneremo prossimamente, per dimostrarvi come sia
possibile vivere in uno sviluppo produttivo diverso da quello
attuale, economicamente efficace e di grande importanza per
l'occupazione in Valle d'Aosta.
L'Aosta-Quincinetto, portando rapidamente in Valle milanesi,
torinesi e genovesi, ha sicuramente contribuito allo sviluppo
turistico della nostra Regione, ma ha contribuito soprattutto allo
sviluppo turistico legato alle seconde case e non agli alberghi, ed
in ogni caso questo sviluppo non è avvenuto dappertutto.
Un'altra risposta che non mi è stata data, ma mi auguro che il
Presidente mi vorrà dare nel suo prossimo intervento, è quella
relativa alla Comunità Montana Grand Combin. Qui ci sono dei
Consiglieri che sono nati o che comunque sono importanti esponenti
della zona...
(...INTERRUZIONE...)
ROLLANDIN
(fuori microfono): Ma noi non possiamo
risponderti! Ci sono dei Consiglieri che devono ancora intervenire
e, se tu fai per due volte lo stesso intervento, quando rispondiamo
noi?
SANDRI (N.S.):
Signor Presidente, praticamente hanno
parlato quasi tutti!
La zona interessata dalla Comunità Montana Grand Combin è la
dimostrazione più evidente che un grande progetto di comunicazione
stradale non ha sortito gli effetti sperati.
Tornando al problema che dobbiamo affrontare oggi
,
credo
che sia importante riprendere il discorso legato alle competenze
comunali. È vero che il parere dei Comuni non è assolutamente
vincolante per l'approvazione del progetto e per l'esecuzione dei
lavori, ma credo comunque che parecchi di voi abbiano osservato con
attenzione il parere del Comune di St. Pierre: un parere quantomeno
preoccupato e sicuramente negativo.
Sarebbe interessante, democratico e dimostrerebbe anche una
certa capacità relazionale, il sentire cosa pensano i Comuni delle
varianti che sono state proposte. Nessuno, però, ha suggerito di
andare a sentire i Comuni sulle varianti che cosa dicono il Comune
di Avise e gli altri Comuni interessati sulla variante al progetto
esecutivo proposta per Avise? Andiamo a spiegare al Comune di
Morgex la piccola variante della barriera e ci vogliamo accertare
se gli serve o se gli piace? Vogliamo sentire che cosa ci dice il
Comune di Courmayeur sulla galleria elicoidale?
Io credo che un'Amministrazione che voglia realmente governare
debba avere un corretto rapporto con le Amministrazioni locali e
sotto questo aspetto proprio non ci siamo. Probabilmente questa
mancanza di volontà di confronto con le Amministrazioni locali
nasconde la paura di andare incontro ad un altro caso St. Pierre, e
quindi ad uno scontro su di un tema che vede chiaramente
differenziati gli interessi delle Comunità locali rispetto a quelli
delle grandi multinazionali, che sono così bene interpretati dalla
nostra Amministrazione regionale.
Certamente non può far piacere ad un Partito politico
scontrarsi, a livello di Amministrazioni locali, con propri
rappresentanti, però non credo che, a causa di questi interessi
strettamente partitici, si debba rifiutare questa
consultazione.
ROLLANDIN
(fuori microfono): Ma se siamo andati in
Comune! Ma cosa dici!
SANDRI (N.S.):
Credo che il Presidente della Giunta, che
così mi rimbrotta, si dovrebbe rileggere l'ordine del giorno che
lui stesso ha presentato e nel quale si fa passare il Comune di St.
Pierre "come approvante - con parere favorevole" della variante
(sia pure con certe modificazioni), quando ho dimostrato questa
mattina che lo stesso Comune ha detto chiaramente di no per la
seconda volta. Qui non si vuol tenere conto neppure del parere
delle Amministrazioni comunali e credo che questo atteggiamento sia
particolarmente grave!
Nuova Sinistra è contro l'autostrada e, da questo punto di
vista, non c'è alcun arretramento!
Credo di aver portato argomentazioni sufficienti a sostegno
delle nostre tesi ed in ogni caso ritengo che sia possibile fare
comunque qualcosa per la buona riuscita di questo dibattito. Il
lavoro del Comitato scientifico per lo studio sull'impatto
ambientale, redatto dal Prof. Karrer, è stato molto positivo, ma la
soluzione ideale sarebbe che questa coscienza ecologica, ormai
diffusa tra i vari Gruppi politici, fosse tradotta in pratica in
tutti gli altri provvedimenti che assumeremo nei prossimi mesi, di
modo che l'esperienza che abbiamo ottenuto potrà dare i suoi
frutti.
Rimango invece estremamente deluso dal modo di affrontare i temi
economici. Lo studio SISPLAN, questo studio che ci dovrebbe offrire
delle garanzie, non è stato in grado di presentarci dei dati
attendibili. Ho l'impressione che, mentre si sia diffusa una certa
coscienza ecologica, non si riesca ancora ad essere un pochino più
realistici e più incisivi sotto l'aspetto economico. Da questo
punto di vista, e solo da questo punto di vista, probabilmente
siamo noi più realisti del re!
Si dà atto che dalle ore 16.52 alle ore 17.13 assume la
Presidenza il Vice Presidente DOLCHI.
PRESIDENTE
: Ha chiesto la parola il Consigliere
Segretario Tamone; ne ha facoltà.
TAMONE (U.V.):
Il y a le risque que l'on se répète, comme
le disait justement ce matin le Conseiller Pascale. Ce débat sur
l'autoroute a plus ou moins commencé en 1978, et voilà qu'il y a
presque dix ans que nous en parlons. Il est difficile d'avoir
toujours des arguments nouveaux, c'est pourquoi la réflexion du
Conseiller Pascale est l'une des choses les plus intéressantes que
j'aie entendues ce matin.
L'heure est peut-être venue de passer aux actes!
Je voudrais faire remarquer à ce Conseil ce qui s'est passé dans
ces dix ans. En 1987, tout le Conseil, à l'exception d'un
conseiller, est favorable à l'autoroute, même si le Parti
communiste a des nuances à ce propos. J'avoue que l'attitude du
Parti communiste s'est beaucoup modifiée dans le temps, comme la
nôtre, du reste et je dirai pourquoi. Les positions de tous les
partis ont changé et je crois que maintenant, comme le disait le
Conseiller Torrione, tous sont convaincus de la nécessité de
construire cette autoroute. Je dirai alors ceci au Conseil:
"Faut-il perdre du temps en longues discussions pour un sujet sur
lequel nous sommes tous convaincus?" Et simplement pour écouter
quelqu'un qui refuse toute possibilités, parce que si le Conseiller
Sandri, présent ici, est un peu plus souple que d'autres, la
position de son parti n'a jamais été modifiée; malgré tous nos
efforts pour construire une autoroute qui regroupe le plus grand
nombre d'opinions, "Nuova Sinistra" n'a pas bougé d'un millimètre.
Malheureusement, tout le Conseil est conditionné par cette
position. Cela est injuste et en tout cas, extrêmement négatif.
Maintenant, lorsqu'on parle d'alternative à l'autoroute - on
nous avait proposé l'autoroute pour les poids lourds, la
modification de la Nationale actuelle, un chemin de fer jusqu'à
Courmayeur, qui aurait franchi le Mont-Blanc (car il y avait des
fous de ce genre, qui ont existé dans cette salle) - ce ne sont
plus des alternatives: il y a une volonté d'essayer d'empêcher cet
ouvrage. Nous devons donc méditer et éviter de nous perdre en
vaines paroles, mais plutôt aller dans la direction que nous nous
sommes fixée, voilà 5 ou 6 ans.
Pour ce qui était de la position de l'Union Valdôtaine en 1980
et pour ce qui est de sa position en 1987, je voudrais rappeler à
tous ceux qui lisent nos articles, à raison d'une ligne sur deux -
c'est un peu ce qu'a essayé de faire le Conseiller Sandri que la
situation de 1980 était dramatique. On parlait alors de plus de
3000 poids lourds par jour! Il y a cinq minutes, j'ai pris à la
Présidence du Conseil - et tous les Conseillers pourraient le faire
- la moyenne du passage des poids lourds au tunnel du Mont-Blanc et
en 1986: en tenant compte des 240 jours de passage, elle est de
2000 poids lourds, ni plus, ni moins. Pour nous, le but est
atteint. Nous de l'Union Valdôtaine nous ne voulions pas
d'augmentation au-delà des 3000 poids lourds. Ce résultat est donc
très positif pour nous.
En ce qui me concerne, j'ai lu très attentivement l'étude
SISPLAN: je ne suis pas à même de m'exprimer sur cette étude, sinon
qu'elle est remarquable, préparée par des professionnels que l'on
doit respecter.
Je voudrais encore répondre au sujet du chemin de la vallée du
Grand-Saint-Bernard et non pas de la Communauté du Grand Combin,
parce que celle-ci est également composée des vallées du
Grand-Saint-Bernard et de la Valpelline, dont l'une n'est
absolument pas concernée par les passages au tunnel du
Grand-Saint-Bernard. On devrait avoir là la possibilité de faire
une épreuve à rebours; s'il n'y avait pas le tunnel du
Grand-Saint-Bernard, que se serait-il passé pour ces hameaux et ces
villages? Je peux facilement imaginer que des zones analogues dans
d'autres régions italiennes sont absolument dépeuplées. Il suffit
de partir des vallées telles que celle de Susa pour descendre vers
celle de Cuneo et l'on comprendra.
Je me permets de dire que nous ne pourrons jamais avoir une
réponse précise, car la route que nous espérons internationale,
après 23 ans de la construction du tunnel, n'a pas été réalisée ni
du côté suisse, ni du côté valdôtain. Je ne parle pas d'autoroute
mais d'une route de 12 mètres où l'on pourrait dépasser, lorsque
cela est possible, chose qui ne peut avoir lieu en ce moment. Que
l'on dise à voix basse que ce tunnel n'a pas apporté de
bénéfices!
Pour ce qui est du problème du tracé, je crois que l'effort
accompli par la société - et nous de l'Union Valdôtaine félicitons
la société et le Gouvernement régional qui a voulu solliciter à
droite et à gauche, étudier et prévoir un tracé plus conforme aux
exigences du territoire valdôtain - doit être reconnu. Tout le
monde se rappellera sans doute le premier projet qui prévoyait
seulement 5 ou 6 kilomètres de tunnels, contre 20 maintenant, sans
compter la partie de territoire qui aurait été gâchée par le projet
précédent.
Quant à l'"hypocrisie" du Conseiller de Nuova Sinistra, je
voudrais faire remarquer à ce dernier la question de la rocade
d'Aoste. Pourquoi oui à celle-ci et pourquoi pas la rocade de
Saint-Pierre ou d'Arvier ou de Morgex? Les citoyens de ces hameaux
seraient-ils différents de ceux d'Aoste? Pourquoi ces gens
devraient-ils courir des risques avec une route qui traverse leur
pays tandis que la ville d'Aoste serait libérée?
Dans ce sens, je crois que le projet qui a été présenté, avec ce
barrage de Morgex que le Conseiller Tonino conteste, paraît être
une très bonne idée. Sans cela la Valdigne serait écartée de cette
autoroute ou alors il faudrait faire un autre embranchement et ce
ne serait pas l'intérêt de ceux qui veulent sauvegarder le
territoire.
Pour ce qui est des remarques des communes, je pense que le
Gouvernement régional, tout en faisant aujourd'hui approuver le
plan qui a été présenté, pourra tenir compte de certaines
réflexions qui ne sont pas toujours simplement inutiles.
Je voudrais en revanche souligner le problème du bruit. J'ai
remarqué que l'on construisait de plus en plus, sur les autoroutes
suisses notamment, des structures qui protègent les centres habités
contre la pollution acoustique.
En Italie, on n'en voit pas. Les rapports de la Société SPEA et
des experts ne les mentionnent que rarement; on parle d'un rapport
Karrer des lieux et milieux qui devraient être concernés par ce
problème, mais on ne parle pas d'effectuer les réalisations
nécessaires. Ne pourrait-on étudier, pour certains endroits comme
la zone de Villeneuve où est située l'école moyenne, la possibilité
de barrages anti-bruits? Ce serait intéressant!
Je voudrais répondre à quelqu'un qui, ce matin, a dit que
certaines forces politiques ou mouvements devaient avoir des
intérêts cachés dans la construction de cette autoroute... des
intérêts que l'on ne peut avouer dans cette salle.
Je me bornerai à citer un proverbe très simple que le Conseiller
de ce matin saura comprendre aussi: "La prima gallina che canta ha
fatto l'uovo".
Je vais terminer dans ce sens, en disant que l'Union Valdôtaine
est souvent accusée d'être une force qui veut isoler la Vallée
d'Aoste du contexte qui l'entoure.
Je demanderai ensuite au Conseiller Sandri de me laisser
reprendre certains passages de sa dernière intervention, pour les
publier dans le "Peuple Valdôtain" car je les partage pleinement.
Parallèlement je dirai toutefois que nous ne pouvons pas nous
isoler; la Vallée d'Aoste n'a jamais été isolée; qu'elle le veuille
ou non, elle a toujours été une voie de passage fondamentale depuis
l'époque romaine, jusqu'à maintenant. Il suffirait de dire que les
plus grandes personnalités de l'histoire valdôtaine n'étaient pas
des valdôtains, ainsi Saint-Ours, Saint-Grat, Saint-Anselme
lui-même.
Donc, nous étions déjà ouverts à l'époque et pourquoi ne pas
rappeler le rôle des hospices du Grand et du Petit-Saint-Bernard?
Ainsi l'affirmation du professeur Janin qui veut que la Vallée
d'Aoste soit aussi une voie de passage est-elle très exacte.
Nous ne préconisons pas un passage illimité de poids lourds en
Vallée d'Aoste, ni de voitures. D'ailleurs, je pense que les Alpes
occidentales n'ont pas fini de voir la lumière de tunnels: le
tunnel du Fréjus existe déjà, d'autres sont préconisés au
Sestriere, dans la province de Cuneo: ainsi la zone des Alpes
est-elle destinée à ressembler au gruyère.
Donc, si nous ne voulons pas être coupés de ces trafics
internationaux, nous pouvons passer au plus tôt à la réalisation du
l'autoroute de Quart-L'Eglise à Courmayeur.
PRESIDENTE
: Ha chiesto la parola il Vice Presidente
Consigliere De Grandis; ne ha facoltà.
DE GRANDIS (P.R.I.):
Credo che ormai sia stato detto
quasi tutto sia a favore che contro questa imponente autostrada che
deve collegare Aosta con il traforo del Monte Bianco.
Per non tediare il Consiglio non ripeterò molte delle
considerazioni che sono già state svolte a difesa di quest'opera,
che io condivido, ma mi preme sottolineare alcune cose che mi
sembrano particolarmente importanti ed innanzitutto il valore che,
sul piano culturale, hanno le vie di comunicazione.
Credo che la storia dell'Europa, e non solo quella, abbia visto
avvenire lo sviluppo culturale di tutte le sue popolazioni
attraverso le grandi vie di comunicazione. Queste ultime
(marittime, aeree, stradali o ferroviarie), ovviamente, si
trasformano nel tempo e richiedono vari adeguamenti perché il tempo
le modifica. È chiaro che i collegamenti della Valle d'Aosta con la
Svizzera e la Francia, attraverso i valichi del Gran S. Bernardo e
del Piccolo S. Bernardo, avevano una grande rilevanza
nell'Ottocento e fino ai primi del Novecento. Non è un caso che gli
abitanti del Comune di St. Rhémy erano esentati dal servizio
militare perché, come "soldati della neve", avevano il compito di
tenere aperto il valico, quando era possibile, ma è chiaro che
queste vie di comunicazione sono oggi
totalmente inadeguate
ai traffici commerciali e quindi o si rinuncia a queste vie di
comunicazione, a favore di altre più rapide e quindi più
economiche, oppure bisogna adeguarsi ai tempi.
Al di là dell'interesse economico, commerciale e turistico per
la nostra Regione, le vie di comunicazione sono un fatto
culturalmente positivo, anche perché, contrariamente a quanto è
stato affermato questa mattina, io sono un federalista convinto e
sono convinto che federalismo significa aprirsi verso gli altri e
non chiudersi, significa incrementare i rapporti tra i popoli e fra
i diversi Paesi perché si conoscano e si comprendano meglio e
cooperino tra loro invece di combattersi.
Federalismo, dunque, significa aumentare le possibilità di
rapporto, di colloquio e di incontro tra le diverse culture, perché
ogni cultura, compresa la nostra, si
sviluppa attraverso il
rapporto con le altre culture; non si sviluppa soltanto da sola,
perché da sola si svilupperebbe ben poco. Se qualcuno avesse dei
dubbi in proposito, dovrebbe solo pensare all'involuzione culturale
del nostro Paese per effetto della dittatura fascista che ci aveva
esclusi dal rapporto con le altre culture.
Ma c'è anche di più: nella scorsa legislatura, essendo l'allora
Assessore all'Agricoltura, Marcoz, impegnato in altre faccende, ho
avuto occasione di andare in Trentino ad accompagnare alcuni nostri
forestali che dovevano seguire a Trento un corso per sottufficiali
del Corpo Forestale. Non mi sono lasciato sfuggire l'occasione per
andare a vedere la loro selvicoltura e sono rimasto notevolmente
impressionato per lo sviluppo di questo loro settore. In
quell'occasione ho potuto scoprire che gran parte del loro
sviluppo, anche di quello turistico, derivava dal fatto che Trento
si trovava su una grande via di comunicazione che univa il nord
Europa (Austria e Paesi ancora più a nord) con la Serenissima
Repubblica di Venezia, la quale si riforniva nel Trentino di
legname per le proprie navi. Questa circostanza ha determinato il
diffondersi di una cultura arborea estremamente valida in quella
zona e quindi economicamente conveniente ancora oggi.
Da noi ciò non è avvenuto per le difficoltà di comunicazione.
Fino all'ultima guerra abbiamo avuto strade estremamente scadenti e
ancora oggi abbiamo comunicazioni ferroviarie estremamente
scadenti, cosa questa che non ci ha affatto favoriti ma ci ha
penalizzati ed ha penalizzato anche il nostro ambiente, perché i
boschi, che erano estremamente superiori alle nostre necessità
dirette di utilizzazione, sono stati pressoché abbandonati e sono
oggi in uno stato di degrado notevolissimo.
Lo sforzo che sta facendo oggi l'Amministrazione per recuperarli
e rilanciarli è molto pregevole e valido, ma ci vorranno ancora
cento anni prima che possiamo arrivare alla situazione del
Trentino.
Ecco quindi perché una via di comunicazione così importante,
nonostante il rovescio della medaglia che vede un impegno
territoriale notevole e rischi ambientali e d'inquinamento non
indifferenti, è una necessità se vogliamo restare al passo con i
tempi e se vogliamo essere realistici, come ricordava il
Consigliere Pascale, anche se io, come credo molti di noi, sono per
vocazione romantico ed idealista. Dobbiamo calarci nella nostra
realtà per vedere qual è la reale situazione nella quale dobbiamo
vivere e che cosa dobbiamo fare per essere al passo con i tempi e
per non diventar una sorta di riserva indiana, per la quale non
abbiamo certamente alcuna vocazione.
Si è detto anche che questa maggioranza è colpevole per essere
in grave ritardo nella realizzazione di quest'opera. Questo è vero,
però io vorrei sottolineare che, se questo ritardo è la causa che
ha reso possibile lo studio scientifico sull'impatto ambientale
fatto dal Comitato guidato dal prof. Karrer, allora io dico che
questo ritardo può essere considerato come un vantaggio e non come
uno svantaggio.
Quello studio è servito infatti a molti di noi per capire tante
cose che forse prima ci erano oscure o ci lasciavano perplessi
sulla loro reale utilità.
Oggi, invece, molti di noi sono profondamente convinti della
reale utilità e necessità di quel tipo di studi, della reale
possibilità di evitare gravi degradi dell'ambiente e gravi
inquinamenti, attraverso una serie di opere o di interventi di
tecnologia leggera. Come ricordava il Consigliere Sandri, questo è
certamente un fatto di tale valore che non può essere sottaciuto e
che giustifica più che ampiamente, secondo me, il ritardo con il
quale realizziamo l'autostrada.
Voglio ancora sottolineare l'importanza delle modifiche al
progetto esecutivo che riguardano la gola di Arvier, il viadotto di
Aymaviles e la confluenza della Dora della Val Vény con quella
della Val Ferret. Malauguratamente, però, ben poco si potrà fare
per il rilevato della zona di Morgex. Problemi tecnici che
riguardano l'altimetria e le pendenze che sono consentite nella
realizzazione dell'autostrada non consentono una variazione di
carattere altimetrico. Tuttavia, da parte degli esperti, si sta
studiando la possibilità di contenere in limiti più ridotti quel
manufatto, in modo da diminuire il suo impatto ambientale.
Credo anche che sia da sottolineare quanto ha raccomandato il
Consigliere Torrione in merito al prosieguo di questo indirizzo
nella valutazione dei metodi e delle procedure che si adotteranno
in futuro nella realizzazione dei lavori e all'importanza di
proseguire lungo questa strada anche nel corso dell'esercizio
dell'autostrada stessa, attraverso quel lavoro di monitoraggio che
consentirà di seguire sempre molto da vicino l'impatto di queste
opere e di evitare rischi futuri.
Detto questo, io ribadisco il voto favorevole alla realizzazione
di questo progetto, che è già in ritardo anche perché,
contrariamente a quanto è stato detto, sia la Francia che la
Svizzera si sono dotate di autostrade in maniera notevolmente
superiore a noi, e perché i collegamenti nella parte francese,
oltre il tunnel del Monte Bianco, tranne alcuni brevissimi tratti
che entreranno in funzione nel 1989 o nel 1990, sono pressoché
completi, consentendoci di avere un collegamento diretto dal tunnel
del Monte Bianco con Parigi e Maçon da una parte e con Lione e
Marsiglia dall'altra; ed inoltre è quasi pronto l'ultimo tratto
della deviazione, sempre autostradale, che ci collega con Ginevra.
Si tratta quindi di una rete di notevole importanza che,
evidentemente, deve trovare un certo riscontro anche dalla nostra
parte.
Credo anche che, se esiste una solidarietà fra i popoli, questa
solidarietà deve consentire che si facciano dei sacrifici che non
riguardano esclusivamente i nostri immediati e diretti interessi,
ma che riguardano anche gli interessi dell'intero Paese.
Evidentemente, se noi, molto egoisticamente, chiudessimo la
possibilità di transito attraverso la nostra Regione, e se, sempre
egoisticamente, altrettanto facessero le altre Regioni di confine,
per dove passerebbero i traffici, i commerci ed il turismo di
questa "benedetta" Europa, diretti verso l'Italia, se non
attraverso i cieli? Ma anche in quel caso, se qualche Paese dovesse
rifiutarsi d'avere il campo d'aviazione, perché comporta rumore,
inquinamento, eliminazione di terreni pianeggianti quanto mai
adatti all'agricoltura, che cosa accadrebbe? Eppure questi campi
d'aviazione, queste vie di comunicazione devono pure essere
localizzate in qualche posto! Bisogna aprirsi un po' di più anche
oltre i nostri interessi più immediati, per considerare queste cose
con un'ottica più aperta.
Io sono convinto che il nostro turismo non potrà che beneficiare
della presenza di un'arteria di questo genere, perché le grandi vie
di comunicazione sono anche uno dei più importanti veicoli
pubblicitari per le Regioni che ne sono attraversate.
PRESIDENTE
: Ha chiesto la parola il Consigliere
Pollicini; ne ha facoltà.
POLLICINI (A.D.P.):
Faccio solo due brevissime
considerazioni che, forse, sono un poco fuori tema, ma di questo
chiedo scusa fin d'ora al Consiglio.
Mi richiamo ai grossi problemi che, all'inizio dei lavori
dell'autostrada, "impatteranno" con una realtà piuttosto cruda:
sono i problemi dei grossi cantieri che dovranno essere aperti per
la costruzione dell'autostrada e quindi sono i problemi connessi ad
una massa enorme di denaro che verrà spesa in 5 o 6 anni per
realizzare quel manufatto.
Certamente questi problemi investiranno la questione
occupazionale della nostra Regione.
Pur rendendoci conto che buona parte dei 2.000 o 4.000 iscritti
alle liste di collocamento, secondo il periodo, è in possesso di un
titolo di studio di scuola media superiore, vi è anche un certo
numero di disoccupati che ha solo la licenza di scuola media
inferiore.
Qual è il problema? Io raccomando (anche se questa
raccomandazione può essere considerata superflua) che, per quanto
possibile, questa enorme massa di denaro rimanga nella nostra
Regione. Bisognerebbe quindi vedere se le nostre imprese sono in
grado di essere concorrenziali con le grosse imprese che saranno
interessate a questi grossi cantieri, poiché i problemi sono
duplici: sono legati alla questione delle imprese locali e,
soprattutto, alla questione della mano d'opera, che dovrebbe essere
anch'essa possibilmente locale.
Se è pur vero che oggi la tecnologia ha creato enormi macchine
per lo spostamento della terra e per automatizzare anche i lavori
stradali, è anche vero che si tratta, comunque, di un settore che
richiede ancora un certa quantità di mano d'opera.
Sorgerebbero grossi problemi se questa mano d'opera venisse
dall'esterno, perché questa immigrazione creerebbe non solo dei
grossi problemi di natura logistica, che già stanno angustiando la
nostra gente ma, cosa ben più grave, ne deriverebbe il rischio che,
trascorsi 4 o 5 anni, una volta finite queste opere, questa gente
si stabilizzerebbe permanentemente in questa Regione, aggravandone
i problemi.
Sarebbe opportuno, pertanto, che la Giunta, almeno per quanto di
sua competenza, e che gli stessi rappresentanti della Regione in
seno al Consiglio di amministrazione della R.A.V., verificassero
per tempo (perché oggi
si è ancora in tempo), l'opportunità
di operare, sempre nei limiti del possibile, affinché questa enorme
massa di denaro rimanga in questa Regione, affinché l'occupazione
sia data ai disoccupati di questa Regione e si creino strutture
tali che successivamente non abbiano a pesare sull'economia della
nostra Regione.
PRESIDENTE
: Ha chiesto la parola il Consigliere Tonino;
ne ha facoltà.
TONINO (P.C.I.):
Io voglio solo illustrare la nostra
proposta di emendamento al deliberato presentato dalla Giunta
regionale.
Tre sono le nostre preoccupazioni, peraltro condivise anche da
altri Gruppi. La prima è che nel deliberato sia stabilito che le
varianti e le progettazioni relative sia agli impianti di cantiere
e sia all"abaco delle misure correttive diffuse", siano approvate
dal Consiglio regionale, in modo che possa ancora esserci una
discussione in merito.
La seconda preoccupazione è che il lavoro per la valutazione
dell'impatto ambientale affidato ad un Comitato scientifico non si
esaurisca nella fase costruttiva, ma si esplichi soprattutto nella
predisposizione di quel sistema di monitoraggio di cui si è
parlato.
La terza proposta che noi avanziamo è che il risultato dei
lavori di questo Comitato scientifico sia trasmesso, per
conoscenza, ai Comuni, perché è giusto che siano coinvolti per i
grandi problemi che sorgeranno, e sia anche trasmesso alla
Commissione consiliare competente, affinché anche il Consiglio
regionale ne possa essere informato.
Queste sono le tre proposte che noi presentiamo come aggiunta al
deliberato presentato dalla Giunta regionale e che mi pare tengano
anche conto della discussione che si è svolta in seno alla
Commissione consiliare.
PRESIDENTE
: Ha chiesto la parola il Consigliere Marcoz;
ne ha facoltà.
MARCOZ (U.V.):
Prendo la parola per compiacermi
dell'andamento della discussione di oggi. Credo che tutti i
Consiglieri abbiano dato il loro apporto fattivo alla discussione
che noi della R.A.V. abbiamo voluto provocare e sollecitare, e
quindi credo che le osservazioni e le preoccupazioni che gli
intervenuti hanno prospettato sul costruendo raccordo autostradale
Aosta-Courmayeur siano le stesse che abbiamo avuto noi quando
abbiamo inteso sottoporre il progetto esecutivo della S.P.E.A. alla
valutazione del Comitato scientifico, per valutare le conseguenze
del suo impatto ambientale.
Sarebbe un'ipocrisia, come qualcuno ha ipotizzato, voler
disattendere oggi i suggerimenti di quello studio. Il cammino non
sarà facile e dovremo ancora migliorare, però è indiscutibile il
fatto che l'accordo tra il Consiglio regionale, la Giunta
regionale, la Società concessionaria e la R.A.V., sotto l'attenta
sorveglianza del Comitato scientifico, porterà quei frutti che
tutti auspichiamo.
A livello di battuta, rispondo al Consigliere Sandri dicendo che
ieri mi ero presentato in Consiglio vestito di grigio, con la
cravatta e la camicia, mentre oggi mi sono messo una maglia
verde-acqua, con la scritta "Les Copains", perché pensavo che tutto
il Consiglio sarebbe stato unanime nell'approvare il progetto
autostradale.
Purtroppo mi sono sbagliato, perché manca un solo Consigliere.
Penso tuttavia che abbia ancora modo di riflettere e di ripensare
l'intera questione, perché tutti hanno riconosciuto che lo studio è
stato serio e severo.
Mi riallaccio alle ultime ed importantissime considerazioni del
Consigliere Pollicini, relative al fatto che si spenderanno
realmente dei miliardi. Poi risponderò ad una parte dell'intervento
del Consigliere Baldassarre, perché al resto del suo intervento,
che riguardava il progetto esecutivo, ha già risposto qualche
altro.
Il Consigliere Pollicini ha espresso le sue preoccupazioni sul
problema della mano d'opera che verrà occupata nell'esecuzione
dell'autostrada e sul problema delle imprese che parteciperanno
agli appalti. Già due anni fa, quando ho assunto la presidenza
della R.A.V., ho dichiarato che da parte della R.A.V. sarebbe stato
fatto il possibile e l'impossibile per assegnare i lavori alle
imprese locali e per far assumere personale tecnico ed operativo
locale.
Come Regione, finanziando il 35% del costo dell'intera opera,
interveniamo con circa 200 miliardi; la Società "Monte Bianco"
versa un'altra parte di miliardi e quindi raggiungiamo un totale di
315 miliardi. Vogliamo che questo denaro locale venga speso per il
benessere di tutti i cittadini valdostani.
È chiaro che, se oggi avrò il mandato di dare esecuzione alle
varianti che sono già state sottoposte alla valutazione del
Comitato scientifico, esse saranno nuovamente oggetto di un attento
esame e credo che la R.A.V., con la collaborazione del Comitato
scientifico, abbia tutte le possibilità ed i dati tecnici per
poterle approvare.
Questo studio sull'impatto ambientale, il primo fatto in Italia,
esprime il suo valore, come giustamente diceva qualcuno questa
mattina, dando finalmente una chiara valutazione alle future
procedure.
Non volendo disattendere nessuna delle giuste preoccupazioni dei
Consiglieri regionali, mi impegno ad attendere al mandato che mi
sarà dato dal Consiglio regionale con modestia e nel modo più
sollecito e attinente alle direttive che il Consiglio regionale e
la Giunta regionale vorranno concedermi.
Rispondo ora ad alcune considerazioni del Consigliere
Baldassarre.
Egli pensa che la R.A.V. abbia "sprecato" un anno in attività di
"routine". È stato dimostrato, invece, oggi, che quest'anno è stato
speso bene.
Ho preso le vecchie relazioni dello scorso anno perché già
allora avevo detto quanto sarebbe costata l'autostrada in lire
riferite all'anno 1985. Rileggo testualmente le parole dette nel
mese di febbraio dello scorso anno: "Sapendo che l'autostrada costa
circa 6 miliardi al km. per rilevati e trincee, 19 miliardi circa
al km. per le gallerie, 26 miliardi al km. per i viadotti, con un
costo totale, riferito all'anno 1985, di lire 590 miliardi; e,
visto che, a detta dei tecnici, si prevede l'esecuzione in tre anni
e mezzo, conteggiando per la revisione dei prezzi 170 miliardi e
per le spese varie (espropri e progettazione) altri 170 miliardi,
abbiamo un costo complessivo dell'autostrada, previsto dall'anno
1985 all'anno 1990, di 938 miliardi." Aggiungiamo la svalutazione
di questo anno perso, anche se io dico che non è stato perso
inutilmente, aggiungiamo il costo delle varianti, che ammonta a 25
miliardi, e arriviamo quindi a circa (ma non ancora) 1.000
miliardi.
Pertanto le cifre "sparate" questa mattina da qualcuno, a detta
di chi ha fatto i conti sulla base dei costi progettuali attuali,
sono del tutto inconsistenti e "buttate là" forse come battuta.
PRESIDENTE
: Ha chiesto la parola l'Assessore ai Lavori
Pubblici Fosson; ne ha facoltà.
FOSSON (D.C.):
La discussione è stata estremamente ampia
ed ha toccato i vari temi nella loro più vasta complessità, tant'è
che più che dell'approvazione del progetto esecutivo di
un'autostrada, è parso che si trattasse della discussione intorno
ai massimi sistemi.
D'altra parte si tratta di una scelta vitale per la Valle
d'Aosta ed era giusto che i temi toccati raggiungessero l'ampiezza
e la vastità che hanno appunto raggiunto.
Il Consigliere Sandri ha detto che la Valle d'Aosta non è ricca
soltanto per la sua posizione e per essere attraversata da flussi
di traffico, e addirittura che non sono le strade che portano lo
sviluppo. In proposito io sono d'accordo con chi ha contestato
questa affermazione. Basterebbe leggere con una certa attenzione il
testo del prof. Ghichonné, dell'Università di Ginevra, che analizza
la storia delle Alpi, per rendersi conto come i momenti nei quali è
maggiormente fiorita la civilizzazione alpestre sono stati proprio
quelli nei quali le Alpi sono state più attraversate dalle correnti
di traffico, mentre quelli di maggiore chiusura sono coincisi con
quelli nei quali la civilizzazione e la civiltà hanno avuto dei
momenti di caduta. Questo vuole essere solo un accenno al problema
e non voglio riaprire un dibattito che è già stato ampio ed
approfondito.
In questo senso sono d'accordo con quanto diceva il Consigliere
Pascale quando sottolineava che le civiltà sono nate lungo le vie
di comunicazione che non sono soltanto di tipo economico e
commerciale, ma sono anche veicolo di idee, di confronto e di
dibattito.
È contestabile anche un'altra affermazione, nel senso che essa
non è dimostrata, e cioè quella della stretta correlazione tra la
costruzione dell'autostrada Aosta-Quincinetto ed il fenomeno delle
seconde case. Sono due fenomeni che possono essere avvenuti
contemporaneamente (ammesso che lo siano, perché è tutto da
dimostrare), ma è sicuramente da dimostrare il loro rapporto di
causa e di effetto, che, del resto, non è detto poi che sia così
facilmente dimostrabile.
Per quanto riguarda il parere del Comune di St. Pierre, espresso
con deliberazione del Consiglio comunale, occorre dire che si
tratta di un parere negativo, e quindi non favorevole, non rispetto
all'autostrada, ma solo rispetto ad uno svincolo. In proposito,
poiché la S.P.E.A. sta ancora svolgendo dei calcoli più esatti,
posso tentare di affrontare un calcolo di una certa approssimazione
per precisare che nell'area dello svincolo sono interessati dei
terreni agricoli la cui superficie può essere calcolata intorno ai
14 o 15 ettari, sulla destra orografica del fiume Dora Baltea e,
per essere esatti, sulla sinistra orografica di un ramo della Dora
Baltea e sulla destra orografica del nuovo ramo, nato alcuni
decenni fa, della Dora Baltea, e cioè quello a valle della Strada
Statale. Dicevo quindi che si tratta di 14 o 15 ettari, dei quali
solo 2 o poco più vengono interessati dall'autostrada e
corrispondono a circa un settimo dell'area totale. Senza tener
conto ovviamente del recupero di terreno costituito
dall'interramento del ramo nord della Dora Baltea.
Ripeto che si tratta di un conto molto approssimativo, che può
sbagliare di un 10% o 15%, ma che però indica che la percentuale di
terreno interessata dall'autostrada non è così alta come si
vorrebbe dimostrare.
Invece, nella parte compresa tra l'attuale Statale di Cogne e la
Statale 26, su circa 20 ettari di terreno, vengono occupati
dall'autostrada solo circa 7500 metri quadrati, e cioè meno di un
ettaro e siamo nell'ordine di un ventesimo o di un venticinquesimo
del terreno a disposizione.
È vero che in questi due ettari ci sono delle aree già occupate
da strade, ma si tratta di aree che sono già occupate dalle strade
esistenti e per la precisione dalla Strada Statale per Cogne.
In proposito la Giunta regionale e la R.A.V. (penso di poter
parlare anche a nome del Presidente della R.A.V., Consigliere
Marcoz, che da parte sua potrà confermarlo) assumono l'impegno di
pagare in tempi brevi le indennità relative agli espropri e,
soprattutto, si impegnano a restituire intatti all'agricoltura ed
ai loro proprietari i terreni liberi da vincoli autostradali.
Penso di non aver altro da aggiungere salvo che, rispetto agli
emendamenti che sono stati presentati (ma credo che questo aspetto
potrà essere ribadito dal Presidente della Giunta), la Giunta si
opporrà nella maniera più categorica e totale nei confronti di
quelli che tendono a far slittare l'approvazione o addirittura a
rinviare ogni decisione ad avvenuta Conferenza regionale dei
trasporti, mentre rispetto agli altri, che impegnano la Giunta
regionale a ripresentare i progetti esecutivi delle varianti in
Consiglio regionale, come ha già detto il Presidente della R.A.V.,
Consigliere Marcoz, la R.A.V. è già impegnata, ed in questo senso
la impegniamo noi come Giunta regionale e come Consiglio regionale,
a rispettare esattamente le volontà che saranno espresse dal
Consiglio regionale, nel senso di recepire le varianti proposte dal
Comitato tecnico scientifico per la valutazione dell'impatto
ambientale ed a far sì che i progetti esecutivi che verranno
redatti siano aderenti a quanto proposto dal Comitato
tecnico-scientifico.
PRESIDENTE
: Ha chiesto la parola il Presidente della
Giunta Rollandin; ne ha facoltà.
ROLLANDIN (U.V.):
Je ne partage pas ce que disent
certains conseillers, que le débat est intéressant uniquement
lorsqu'on parle beaucoup. Je pense en revanche que l'on peut dire
grand nombre de choses en très peu de temps.
J'ai fait ce matin une introduction très brève pour la bonne
raison que les conseillers avaient déjà assisté au débat, qui s'est
passé de la même façon, sur les mêmes sujets, il y a un an, deux
ans, etc...; ou bien l'on veut répéter es mêmes choses, et l'on
pouvait le faire, qu'on a dit lorsqu'on a présenté en 1984 le
nouveau projet d'autoroute, quand on avait soumis à l'attention des
conseillers toute une série d'arguments pour soutenir l'autoroute;
une partie des ces arguments - si on voulait le faire il suffirait
de relire les procès-verbaux - dira qu'après l'étude qui a été
faite par le professeur Karrer était exactement ce qu'on avait dit
en celle occasion, c'est-à-dire les arguments que l'on avait
avancés pour la pollution, pour l'absence d'alternatives etc...
Il serait tout de même drôle de répéter chaque fois les mêmes
choses; sans doute les conseillers ont fait des réflexions
aujourd'hui à cause de certains changements qui étaient intervenus
et cela est fort appréciable; cependant j'estime qu'il n'est pas
normal de refaire chaque fois l'histoire du monde.
J'essaierai d'être le plus bref et le plus rationnel dans mes
réponses.
Il y a des conseillers partisans et des conseillers contraires.
Les partisans ont soutenu l'autoroute comme ils l'avaient fait
précédemment, et c'est normal. Les arguments des partisans de
l'autoroute sont assez clairs: l'idée de l'Europe, que personne, je
pense, ne remet en question; l'idée des communautés ethniques qui
va en direction de la constitution de l'Europe: tout le monde
l'admet; le Val d'Aoste a, du reste, les cartes en règle à ce
sujet; la circulation, en considération du fait que les chiffres
indiquent qu'elle augmentera même si le plan des chemins de fer
sera réalisé: c'est ce que l'on souhaite, d'ailleurs. Il est
absurde que l'on ait soutenu l'exigence de l'autoroute et que l'on
veuille voler les tirs aux autres autoports. C'est une question
économique que l'on a soutenue: la circulation augmentera au point
de justifier largement l'exigence de l'autoroute.
Sur le tourisme: tout le monde a soutenu la thèse de l'autoroute
pour le tourisme; c'est le même argument qu'avaient soutenu
certains conseillers au moment de la première constitution de
l'autoroute jusqu'à Aoste. A présent, je crois que même ceux qui
sont aujourd'hui contre l'autoroute, ne renoncent pas à l'autoroute
jusqu'à Aoste; je voudrais voir si l'on interdisait d'utiliser
l'autoroute à ceux qui ne la veulent pas. C'est une proposition de
cohérence qu'on nous donne les fiches de ceux qui ne la veulent
pas; ce serait un bon exemple et, de plus, la pollution
n'empirerait pas!
Certains conseillers ont même dit qu'il était inutile de prendre
la parole pour dire des choses qui ont déjà été dites il y a deux
ans. En effet, cela démontre que l'autoroute ne va pas à l'encontre
du tourisme, bien au contraire, c'est là pour soutenir le tourisme.
Avec elle on prévoit à l'intérieur de la circulation routière une
série de possibilités pour les poids lourds, voire même
l'obligation pour les poids lourds de circuler sur l'autoroute;
pour les voitures qui viennent par exemple de la France et pour les
valdôtains aussi qui doivent se déplacer en vitesse, ainsi
l'autoroute apparaît-elle valable.
Paradoxalement, ceux qui sont contre l'autoroute sont partisans
des embranchements à Aoste puisque l'autoroute va couper les
centres habités. Personne n'a dit que la nouvelle solution adoptée
ne prévoit plus la sortie qui était envisagée à Sarre: une sortie
qui aurait utilisé toute une série de terrains tant dans la zone de
Gressan et Jovençan que dans la Commune de Sarre. Personne n'a
soulevé ce problème! Il a été jugé préférable de faire cette unique
sortie dans la Commune de Saint-Pierre, en donnant mandat aux
ingénieurs d'occuper le minimum de terrains.
Les Conseillers de la RAV et tous ceux qui ont participé à ces
rencontres en sont les témoins. Toutefois, au-dessous d'une
certaine mesure, il y a difficulté; or, cette sortie est
indispensable et c'est la seule qui existe d'Aoste à Courmayeur,
au-delà du poste de péage de Morgex. On a éliminé toutes les autres
sorties et celle ci ne comptera que trois voies justement pour que
les touristes venant à Aoste et qui ensuite veulent s'en aller
puissent prendre l'autoroute. C'était indispensable, c'est le
minimum!
A propos de l'avis des communes je voudrais dire que
personnellement, et avec les assesseurs compétents, nous avons
participé aux Conseils communaux, nous avons expliqué nos raisons,
nous avons modifié le projet etc...
Pour la Commune de Saint-Pierre, je regrette de le dire, nous
avions participé, avec tout le Conseil, à la discussion du projet
de l'autoroute, et nous avons modifié le projet original. Or, la
dernière délibération qui a été adoptée l'a été sans que l'on n'en
sache rien. Je le regrette! Si, en revanche, ils avaient organisé
une rencontre, ils auraient pu voir que cette exigence était
vraiment le minimum; c'était une exigence car sinon nous n'aurions
jamais pu découper ce passage vers Aoste.
Pour répondre au Conseiller Sandri qui a lu toute la
délibération, je crois qu'il aurait fallu toutes les lire, ainsi
que le changement qui a été opéré par toutes les communes après les
modifications du projet original. Bien des modifications sont
intervenues après les observations des communes de Pollein,
d'Aoste, de Gressan. Sur le fleuve, il est impossible de passer!
Sur les terrains, idem... Il faudra bien passer de quelque part! Je
parle pour ceux qui soutiennent la nécessité de l'autoroute.
Sur la pollution, je ne voudrais pas répéter des choses qui ont
déjà été dites. Finalement, on déclare, au niveau scientifique, que
ce que nous avions affirmé il y a quelque temps, était réel. Ce
plan, il fallait le faire au moment de la conférence sur les
transports, dit-on: c'est une partie de ce que la programmation
régionale a fait pour les transports. C'est l'unique tronçon qui
manque à l'autoroute, c'était normal!
Je voudrais à ce propos rappeler aux conseillers qui soutiennent
l'exigence d'un rapport avec la Communauté européenne, que cette
dernière, qui a prévu la directive 85/377 a prévu aussi: "Proposta
di regolamento... a sostegno finanziario di progetti
d'infrastrutture e di trasporto".
Or ce dernier point comprend "l'accesso autostradale al Monte
Bianco". Ce n'est pas une invention.
Je crois que maintenant le discours doit porter sur la manière
de réaliser l'autoroute et là je partage entièrement ce qui a été
fait. Au début, nous l'avons dit en toute modestie car nous ne
sommes pas là pour nous magnifier, d'autant que je ne pouvais le
faire moi, puisque j'ai encore le casque d'Attila.
Je regrette de ne pas pouvoir reprendre point par point ce qu'a
dit le Conseiller Sandri en allant bien au-delà des problèmes de
l'autoroute, tels la protection de l'environnement, les limites de
vitesse... Je dirai au Conseiller Sandri que nous faisons des
réunions périodiques avec les responsables de la police, avec des
ordres du jour et des invitations: le Conseiller Sandri comprendra
qu'il n'est pas possible d'avoir un préposé à chacun kilomètre! Il
arrive que des accidents surviennent pour quelque raison que ce
soit, il faudra bien sûr faire en sorte d'éviter ces accidents,
mais il est indispensable d'arriver à la création de l'autoroute.
Celle-ci sera un anneau unique qui finalement sauvera Aoste! C'est
ce que nous sommes en train de faire; là encore une étude précise
sera effectuée pour prévoir des améliorations au niveau des
bâtiments.
Je partage l'avis de ceux qui pensent qu'après l'étude de Karrer
il y aura un changement de mentalité chez certains
professionnels.
Je voudrais dire, au sujet du projet FIO pour les égouts que
nous avons présenté pour toute la Valdigne, qu'une étude a été
faite sur l'environnement. Voilà déjà une méthode que nous avons
adopté pour éviter les dégâts. Je tiens à le souligner face au
Conseil.
Je ne partage pas entièrement, en revanche, le fait que les
Conseillers aient tout à coups redécouvert cette conscience
écologique. Si l'on allait toucher ce sujet avec certains
campagnards qui ont travaillé dur, il y aurait quelques
discussions.
Je voudrais encore souligner, comme l'a dit le Conseiller
Marcoz, que j'aimerais voir les experts qui ont fait cette étude
pour le Conseiller Baldassarre, qui arrivent à 2500 milliards,
après on double: 5 mille milliards!
Nous avons les prix des dernières autoroutes qui ont été faites.
C'est possible jeter des chiffres pour faire du battage, mais la
réalité est bien différente.
Un plan économique sérieux a été présenté pour l'autoroute, cela
ne fait pas l'ombre d'un doute. Autre fait que je voudrais
souligner: les conseillers ont soulevé l'exigence d'une attention
particulière au moment de la construction de l'autoroute: ainsi,
avant de préparer les différents tronçons de réalisation, sera-t-il
accordé une certaine attention, notamment pour les routes
d'accès.
Ces problèmes peuvent préoccuper mais il faudra tout de même
démarrer, depuis le temps qu'on en discute.
Les autres problèmes, tel le matériel, devraient être résolus.
Cette délibération qui indiquera qu'une Région autonome a voulu
anticiper les temps sur un problème comme l'environnement, pourra
donc être approuvée.
C'est là, la carte la meilleure avec laquelle nous nous
présentons dans l'année '87, année de l'environnement. Il faut voir
en cela un premier pas et d'autres seront accomplis dans la même
direction. Le Gouvernement a dit, lors de la présentation du budget
et de son programme, que l'attention envers le milieu est son
premier objectif car il en va de la qualité de la vie, qui est le
problème principal.
J'ai lu les différents amendements qui visent surtout à
l'attention particulière qui devra être accordée au moment des
projets définitifs. Je ne suis pas d'accord sur le fait que l'on
accepte ces amendements et je crois que l'on devra s'abstenir à ce
sujet, à une condition: avec l'invitation aux membres de la RAV de
relater au Conseil les différents problèmes. Nous n'avons rien à
cacher, nous avons toutes les garanties d'une attention
particulière en suivant les conseils du Comité scientifique.
J'inviterais, à ce propos, la RAV à prendre une décision autonome
au sujet des Conseillers scientifiques qu'il conviendra d'engager
en fonction des exigences.
PRESIDENTE
: Dobbiamo decidere se discutere prima gli
emendamenti oppure se fare le dichiarazioni di voto.
Passiamo allora alle dichiarazioni di voto.
Ha chiesto la parola per dichiarazione di voto il Consigliere
Sandri; ne ha facoltà.
SANDRI (N.S.):
Il primo emendamento che presento
all'attenzione del Consiglio è quello più importante.
Sostanzialmente esso cerca di ovviare ad una difficoltà che c'è
stata nell'approvazione di questo progetto esecutivo e che è stata
sottolineata anche da altri Consiglieri. Tutto è stato scelto,
fatto e deciso senza un'analisi globale del problema dei trasporti,
ed è stato in qualche modo raffazzonato in questi ultimi tempi. Il
problema potrebbe avere una sua degna conclusione soltanto nel
maggio di questo anno, in occasione di quel convegno corposo che ci
è stato già annunciato dall'Assessore competente.
Recepire questo emendamento è un'esigenza importante, perché
credo che togliere al Consiglio ogni possibilità di approvare un
progetto soltanto se verrà considerato valido nel quadro delle
conclusioni della Conferenza dei trasporti sia da considerare come
un fatto estremamente negativo.
Credo che a livello di Conferenza regionale dei trasporti
potrebbe essere valutata con maggiore attenzione la vera ed unica
alternativa, costituita dal controllo e dalla riduzione del
traffico dei T.I.R. da ricercare attraverso opportune misure
amministrative.
Ritengo inoltre che ci siano da controllare dei fatti importanti
anche in relazione alle strutture straniere. Qualcuno prima
ricordava le autostrade svizzere, ma se questo qualcuno ha avuto
modo di percorrere qualche volta la strada del Gran S. Bernardo si
sarà reso conto che nel Vallese si è scelto di realizzare una
strada a tre corsie e si tratta di una scelta che, comunque, deve
essere attentamente studiata.
L'autostrada è una scelta che oggi non tiene conto delle
evoluzioni che ci sono state sia all'interno della nostra Regione
(mi riferisco allo studio del collegamento Aosta-Martigny) e sia
nel rapporto tra la nostra Regione e le altre Regioni.
Questo emendamento potrebbe consentire al nostro Consiglio di
discutere in modo più corretto l'intero problema. Io personalmente
posso anche andare a piedi da Aosta a Torino (ovviamente questa
vuole essere una battuta), anche perché non è stato assunto alcun
impegno nei confronti della ferrovia, scaturito da un'attenta e
globale analisi dei problemi relativi al tema dei trasporti. È
certo che, trascurando l'analisi di una politica integrata dei
trasporti, non ci sono molte alternative all'autostrada.
PRESIDENTE
: Ha chiesto la parola per dichiarazione di
voto il Consigliere Tonino; ne ha facoltà.
TONINO (P.C.I.):
Il nostro voto all'emendamento
presentato dal Consigliere Sandri sarà favorevole per le
motivazioni che ora cerco di spiegare.
Fin d'ora dico che noi siamo dell'avviso che si debbano
discutere in Consiglio regionale le successive tappe relative al
completamento della progettazione e degli studi sull'avvio e
sull'esecuzione dell'autostrada.
La proposta avanzata dal Consigliere di Nuova Sinistra
sostanzialmente intende sospendere l'esame del progetto
autostradale, in attesa che tutta a documentazione possibile sia a
disposizione del Consiglio, compresi gli elementi utili che
potranno emergere dalla Conferenza regionale sui trasporti.
A noi pare, quindi, che questa esigenza sia giusta e legittima.
Nel frattempo si possono concludere quegli studi dei quali si è
parlato in sede di Commissione e che sicuramente impegneranno
alcuni mesi. La proposta, quindi, non è affatto in contraddizione
con l'esigenza, espressa in Commissione, di avere a nostra
disposizione al più presto la documentazione complessiva.
Per queste ragioni noi riteniamo che questo emendamento possa
essere votato.
PRESIDENTE
: Ha chiesto la parola per dichiarazione di
voto il Consigliere Torrione; ne ha facoltà.
TORRIONE (P.S.I.):
Il Gruppo Socialista voterà contro
questo emendamento, perché la documentazione che ci è stata fornita
è già assai ricca e credo che questo emendamento abbia più
l'intento di voler aggiungere qualche intoppo che non quello di
verificare quanto di nuovo potrà emergere dalla Conferenza
regionale dei trasporti.
Questa conferenza potrà anche portare qualche elemento di
valutazione in più, però si tratterà pur sempre di elementi non
sostanziali.
Credo che questo emendamento rientri più nella logica, seppur
rispettabile, di Nuova Sinistra, che mira ad evitare che questo
progetto passi, piuttosto che esprimere l'esigenza di un maggiore
chiarimento sulla base delle risultanze della Conferenza regionale
dei trasporti e che, quindi, questo voler forzare la mano tendendo
a non far approvare il progetto, voglia andare un pochino al di là
delle intenzioni.
Noi riteniamo, invece, che il progetto debba essere approvato
nella seduta odierna, anche per evitare ulteriori e possibili
ritardi.
PRESIDENTE
: Do lettura del primo emendamento presentato
dal Consigliere Sandri e lo pongo in votazione:
EMENDAMENTO 1
La proposta di deliberazione allegata all'oggetto è così
sostituita
"IL CONSIGLIO REGIONALE
VISTA
la proposta di progetto esecutivo presentata
all'oggetto 22;
PREMESSO CHE,
le scelte in materia di trasporti
investono una importanza strategica e devono essere sorrette da un
preciso ed organico progetto;
debbono, infine, tener conto delle peculiari caratteristiche
ambientali della nostra Regione;
RICORDATO CHE,
in data 12 novembre 1986, il Consiglio
regionale con voto unanime ha impegnato la Giunta regionale "ad
organizzare, entro il mese di maggio 1987, una Conferenza regionale
sui trasporti in cui porre in discussione le principali scelte in
materia di trasporti";
EVIDENZIATO CHE,
anche l'eventuale approvazione del
progetto esecutivo dell'Autostrada Aosta-Tunnel del Monte Bianco
deve inscriversi in un Piano Organico e preciso in materia di
trasporti;
DELIBERA
di non approvare il progetto esecutivo dell'Autostrada
Aosta-Tunnel del Monte Bianco per poter acquisire gli elementi di
valutazione e gli accertamenti programmatici che scaturiranno dalla
Conferenza regionale sui trasporti".
ESITO DELLA VOTAZIONE
Presenti: 32
Votanti: 32
Favorevoli: 7
Contrari: 25
Il Consiglio non approva.
PRESIDENTE
: Ha chiesto la parola il Consigliere Sandri;
ne ha facoltà.
SANDRI (N.S.):
Il mio primo emendamento non è stato
approvato, ma credo che questo secondo emendamento, anche se meno
importante, possa essere meglio compreso nella sua parte
deliberativa.
Io sono sostanzialmente d'accordo con le preoccupazioni dei
Gruppi Socialista e Comunista, e cioè che si dia effettivo spazio
ai progetti esecutivi delle varianti, al piano esecutivo dei lavori
e all'abaco delle varianti. Sono anche d'accordo che questi
problemi ritornino all'attenzione del Consiglio.
È importante che la Giunta, oltre che a presentarci la
documentazione che non abbiamo, malgrado la ricchezza di quella che
ci è già stata presentata, sia impegnata anche a costituire un
apposito Comitato scientifico, di cui nessuno ha fatto cenno, per
la predisposizione del sistema di monitoraggio ambientale sugli
effetti dell'autostrada, sia nella fase della sua costruzione, che
in quella del suo esercizio e occorre che questo Comitato
scientifico sia effettivamente in grado di verificare l'impatto
ambientale del Piano esecutivo dei lavori.
Noi abbiamo sentito dire che la Giunta "si impegna", ma non si
sa con che mezzi e con quali metodi.
I risultati del lavoro di questo Comitato scientifico dovrebbero
essere presentati all'attenzione della Commissione competente con
una regolarità che potrebbe essere stabilita dalla stessa
Giunta.
Qui si fanno degli "engagements", però questi devono essere
precisi e chiari, ed inoltre devono anche essere scritti; ma questa
chiarezza manca assolutamente nella proposta che ci viene fatta
dalla Giunta.
A differenza del Consigliere Torrione, io non sono mai stato nel
Consiglio di amministrazione della R.A.V.: me ne dispiace
moltissimo perché, a differenza di quanto pensa il Presidente della
Giunta, in quel Consiglio di amministrazione non sono rappresentate
le due posizioni contrapposte. Pertanto, io, non posso verificare
lo "engagement" della R.A.V. se non in quest'aula, in quanto sono
Consigliere regionale. Chiedo quindi che venga assunto l'impegno di
discutere queste scelte in quest'aula.
È evidente che, non avendo a disposizione questo materiale e non
avendo a disposizione gli impegni sulla costituzione di questa
Commissione e sull'espletamento di questi lavori, noi, a mio
modestissimo parere, non siamo in grado di approvare oggi il
progetto esecutivo.
Credo che nessuno abbia mai voluto dare delle lezioni di
"ecologismo" agli altri e che nessuno possa dire che oggi si è
scoperta l'"ecologia" per la semplice o presunta attenzione, magari
anche superficiale, di un cittadino. Io sono figlio di agricoltori
e credo di non essermi inventato l'ecologia per un puro
divertimento politico, ma perché essa fa parte del mio stesso
essere.
Il mio emendamento riparte sostanzialmente dalla mia condizione
di spirito che è quella di essere cosciente di questi problemi e di
voler sollecitare l'assunzione delle giuste e conseguenti
deliberazioni.
PRESIDENTE
: Do lettura del secondo emendamento presentato
dal Consigliere Sandri e lo pongo in votazione:
EMENDAMENTO 2
La proposta di deliberazione allegata all'oggetto 18 è così
sostituita:
"IL CONSIGLIO REGIONALE
Esaminato il Rapporto del Comitato Scientifico per lo studio
di Valutazione di impatto Ambientale del progetto di autostrada
Sarre-tunnel del Monte Bianco;
Visto il Documento con le considerazioni dei progettisti
della SPEA del novembre 1986;
Rilevato che nel citato "Parere" conclusivo il Presidente del
Comitato Scientifico per lo studio di V.I.A. suggerisce alla
Regione di subordinare l'approvazione del progetto esecutivo
dell'autostrada alle seguenti condizioni:
1) Adozione di misure correttive "puntuali" con le seguenti
varianti al progetto: a) variante Entrèves; b) variante di Avise;
c) variante di Aymavilles; d) abbassamento della piattaforma di
Morgex.
2) Adozione di misure correttive di carattere "diffuso" con: a)
la formazione di un compiuto piano di esecuzione delle opere; b) la
predisposizione di un "abaco" delle misure correttive diffuse
privilegiando tecniche bioingegneristiche.
3) Idonea misura di collegamento con la pianificazione
ambientale con: a) la ricerca della più alta qualificazione
possibile delle opere d'arte; b) la sistemazione urbanistica e
paesaggistica dell'aree di discariche; c) la sistemazione
ambientale del bacino della Dora con la formazione di un parco
fluviale.
4) Realizzazione di un sistema di monitoraggio ambientale sugli
effetti dell'autostrada, sia nella fase di costruzione che di
esercizio della stessa.
Il Consiglio regionale
DELIBERA
1) di impegnare la Giunta regionale a presentare i progetti
esecutivi delle varianti, il piano esecutivo dei lavori e l'abaco
delle varianti all'approvazione del Consiglio regionale;
2) di impegnare la Giunta regionale ad affidare ad un apposito
comitato scientifico la costruzione di un sistema di monitoraggio
ambientale sugli effetti dell'autostrada sia nella fase di
costruzione che di esercizio e la verifica di impatto ambientale
del piano esecutivo dei lavori;
3) di impegnare la Giunta regionale a sottoporre periodicamente
all'esame della Commissione competente i risultati dell'attività
del Comitato scientifico di cui al punto precedente.
4) di rinviare l'approvazione del progetto esecutivo sino al suo
completamento con i documenti di cui ai punti precedenti".
ESITO DELLA VOTAZIONE
Presenti: 32
Votanti: 7
Favorevoli: 7
Astenuti: 25 (Aloisi, Baldassarre, Beneforti, Bondaz, Borbey,
Breuvé, De Grandis, Faval, Fosson, Lanièce, Lanivi, Maquignaz,
Marcoz, Martin, Pascale, Pedrini, Perrin, Pollicini, Ricco,
Rolando, Rollandin, Stévenin, Tamone, Torrione e Voyat)
Il Consiglio non approva.
PRESIDENTE
: Do ora lettura dell'emendamento presentato
dal Consigliere Torrione:
EMENDAMENTO
Aggiungere alla deliberazione i seguenti punti:
2) di impegnare la Giunta regionale a presentare
all'approvazione del Consiglio i progetti esecutivi delle varianti
suggerite dal Comitato scientifico per lo studio di impatto
ambientale;
3) di impegnare la Giunta regionale ad affidare ad un apposito
Comitato scientifico la costruzione di un sistema di monitoraggio
ambientale sugli effetti della presenza dell'autostrada sia nella
fase di costruzione che di esercizio, sottoponendo i risultati di
tale sistema ad una periodica verifica della Competente Commissione
Consiliare.
PRESIDENTE
: Ha chiesto la parola il Consigliere Torrione;
ne ha facoltà.
TORRIONE (P.S.I.):
Io ritengo opportuno essere
estremamente corretti nei confronti di questo problema anche sul
piano procedurale.
Dico questo perché noi oggi non approviamo il progetto esecutivo
dell'intero tronco autostradale. A mio modesto parere e secondo il
testo del deliberato della Giunta, noi oggi approviamo il progetto
esecutivo originale, che però non prevede ancora le varianti che
sono state suggerite dal Comitato scientifico.
Per una questione di correttezza nei confronti del Consiglio, io
credo che sarebbe opportuno sdoppiare i due problemi. Oggi possiamo
approvare il progetto esecutivo del raccordo autostradale, ma nello
stesso tempo dobbiamo impegnare la Giunta a presentare al Consiglio
i progetti esecutivi delle varianti, altrimenti corriamo il rischio
di approvare una parte del progetto in un determinato momento e
l'altra in un altro o forse mai, perché le varianti non torneranno
mai all'approvazione di questo Consiglio!
Non è che noi vogliamo insistere ma, per una questione di
principio relativa alla sovranità del Consiglio, credo che questo
problema esista. Approviamo quindi il progetto esecutivo e così,
quando ci saranno le varianti, non si dovrà più riaprire la
discussione sull'intero problema autostradale o sui massimi
sistemi. La R.A.V., non appena ne sarà in possesso, potrà
consegnare quelle varianti al Consiglio che le potrà approvare in
un secondo tempo, come succede in tutti gli enti allorquando si
prospetta il caso di dover approvare una variante al progetto
principale.
Io sostengo che questo atto è doveroso nei confronti del
Consiglio.
Per quanto concerne il secondo punto del mio emendamento, che
tra l'altro è stato ripreso anche da altri Gruppi, posso dire che
noi ci siamo astenuti sull'ultimo punto dell'ordine del giorno del
Consigliere Sandri, anche perché, qualora la Giunta non dovesse
accettare i nostri emendamenti, non vorremmo ritardare
l'approvazione del progetto complessivo, però dico solo che il
resto è ciò che è emerso da questo dibattito.
Impegnare la Giunta regionale ad affidare questo esame ad un
apposito Comitato, significa che la questione non ritornerà più in
Consiglio. Noi riteniamo importante il sistema del monitoraggio e
su di esso non stiamo a ripetere quanto è già stato detto.
Si tratterebbe così di una delibera complessiva che, a nostro
avviso, potrebbe rispecchiare esattamente tutti i suggerimenti del
Comitato tecnico e darebbe alla Giunta la possibilità di nominare
in qualsiasi momento, quando lo riterrebbe più opportuno, il
Comitato scientifico.
Così non ci sarebbero ulteriori ritardi per ritornare in
Consiglio, qualora la Giunta dovesse paventare l'eventualità che si
riapra l'intera discussione.
Credo che, sotto questo aspetto, possa trattarsi di una delega
che il Consiglio dà alla Giunta e alla R.A.V. perché facciano il
loro lavoro. Resterebbe però l'impegno a dover comunque effettuare
questo lavoro, ed inoltre ciò verrebbe deliberato dal Consiglio
proprio a conclusione di questa discussione nel corso della quale
tutti si sono dichiarati favorevoli a che le cose suggerite siano
effettivamente realizzate nel concreto. Grazie.
PRESIDENTE
: Ha chiesto la parola il Consigliere Tonino;
ne ha facoltà.
TONINO (P.C.I.):
Siccome l'emendamento del Consigliere
Torrione è analogo al nostro, io voglio ribadire le richieste che
sono state fatte precedentemente e formulo alcune domande.
Noi approviamo un progetto esecutivo che è messo in discussione
in alcune sue parti. Qual è l'organismo che poi approverà quelle
parti che saranno modificate? La R.A.V.? Non può! Deve essere il
Consiglio regionale!
(...INTERRUZIONE...)
No, non c'è un progetto che riguarda l'ultima parte!
Qui si recepiscono le osservazioni della S.P.E.A. che, per
alcune parti, dicono che bisogna studiare il problema. Proviamo a
leggerle? Chi è che poi approverà quella parte del progetto?
Anche nella mia qualità di Presidente della II Commissione, io
voglio dire quello che effettivamente è stato detto in quella sede
dai tecnici presenti, i quali, molto chiaramente hanno detto (e chi
era presente ne è testimone), che le parti modificate dovranno
ritornare all'approvazione del Consiglio regionale.
La seconda questione che noi non condividiamo è relativa al
fatto che, relativamente al recepimento delle indicazioni del
Comitato scientifico, noi non siamo d'accordo di appaltare tutte
queste cose alla R.A.V.!
Né il problema può essere risolto, come diceva il Presidente
della Giunta, con lo strumento della consultazione tra il Consiglio
e la R.A.V., o con la presentazione di interpellanze e di
mozioni.
ROLLANDIN
(fuori microfono): Non ho detto questo!
TONINO (P.C.I.):
Io ho capito così. Se così non è, allora
spiegherai come dovrà avvenire il controllo del Consiglio su quelle
fasi che tutti noi abbiamo ritenuto di straordinaria
importanza.
Ora, rinunciare a svolgere, come Valle d'Aosta o come Regione,
il compito di avere un Comitato scientifico che fornisca a tutti
noi, come questa volta, gli elementi per la valutazione e che
fornisca agli organi di questo Consiglio la possibilità di
valutare, è una gravissima rinuncia, che può essere considerata
anche molto pericolosa.
Con una deliberazione così generica, come quella che ci è stata
presentata oggi, noi in pratica deleghiamo tutto alla R.A.V., il
che, su di un tema così importante, vuol dire anche rinunciare per
molta parte alle competenze del Consiglio.
PRESIDENTE
: Ha chiesto la parola il Consigliere Torrione;
ne ha facoltà.
TORRIONE (P.S.I.):
Noi chiediamo una sospensione dei
lavori del Consiglio per 5 minuti per chiarire alcuni aspetti che,
pur potendo sembrare marginali, a nostro avviso non lo sono
affatto.
Credo che, con una brevissima sospensione di 5 minuti e con la
riunione di tutti i Capigruppo, ci si possa mettere d'accordo per
elaborare un testo che sia più unitario possibile. Grazie.
PRESIDENTE
: Se il Consiglio non ha nulla da eccepire,
sospendiamo la seduta per 5 minuti.
Si dà atto che la seduta è sospesa dalle ore 18.38 alle ore
19.03.
PRESIDENTE
: Ha chiesto la parola il Presidente della
Giunta Rollandin; ne ha facoltà.
ROLLANDIN (U.V.):
Je crois qu'après la concertation avec
les chefs de groupe, la délibération qui avait été présentée
devrait être modifiée. Là où il était dit: "di approvare il
progetto esecutivo" devient le point 1 "di approvare il progetto
esecutivo ecc." et, en reprenant l'amendement présenté par les
différents groupes, notamment le Parti communiste et le Conseiller
Torrione, le point 2 devrait être le suivant: "di delegare la
Giunta regionale ad approvare il progetto esecutivo delle varianti
suggerite dal Comitato scientifico per lo studio dell'impatto
ambientale, sentite le apposite Commissioni allargate ai Capi
gruppo".
PRESIDENTE
: Ha chiesto la parola il Consigliere Torrione;
ne ha facoltà.
TORRIONE (P.S.I.):
Voglio dire al Consiglio ed al
Presidente che ritiriamo i nostri emendamenti e che per noi rimane
valido il testo concordato. Raccomando al Presidente della Giunta
di concordare un ordine del giorno anche per gli altri argomenti,
ma solo nel momento in cui in sede di Commissione avremo preso
visione ed approvato le varianti.
Con l'assunzione di questo impegno, i nostri emendamenti possono
essere ritirati.
PRESIDENTE
: Il Consigliere Torrione ritira il proprio
emendamento.
Do lettura dell'emendamento presentato dal Consigliere
Tonino:
Modificare il deliberato aggiungendo i seguenti
punti:
"Di impegnare la Giunta regionale:
1)
a presentare i progetti esecutivi delle varianti,
il piano esecutivo dei lavori e l'abaco delle misure correttive
diffuse all'approvazione del Consiglio regionale;
2)
ad affidare ad un apposito comitato scientifico la
costruzione di un sistema di monitoraggio ambientale e gli studi di
impatto sugli effetti
dell'autostrada sia nella fase di
costruzione che di esercizio e la verifica di impatto ambientale
del piano esecutivo dei lavori;
3)
a trasmettere ai Comuni interessati ed a sottoporre
periodicamente all'esame della Commissione competente i risultati
dell'attività del Comitato scientifico di cui al punto
precedente.
PRESIDENTE
: Ha chiesto la parola il Consigliere Tonino;
ne ha facoltà.
TONINO (P.C.I.):
A noi dispiace, ma non ritiriamo il
nostro emendamento, perché non siamo soddisfatti della conclusione
alla quale si è giunti.
Cerco di spiegarne brevemente le ragioni: c'è una questione che
riguarda i cosiddetti "correttivi puntuali", vale a dire le
varianti, e la soluzione che per essi viene proposta è
sufficientemente accettabile, soprattutto perché dà almeno dignità
all'atto che il Consiglio è chiamato ad approvare.
Rispetto, inoltre, alle questioni relative ai cosiddetti
"correttivi di carattere diffuso", con il nostro emendamento non
chiediamo niente di straordinario, ma chiediamo semplicemente che
quelle misure siano portate (pensate un po'!) alla conoscenza e
all'esame della Commissione competente.
Si dice: "Ma questa cosa verrà discussa un'altra volta!" No, è
sbagliato! Noi la discuteremo certamente anche la prossima volta,
ma è oggi che deve essere deciso che occorre continuare ad
utilizzare il metodo che abbiamo giudicato in modo positivo!
Francamente non si riesce a capire perché il Consiglio non possa
decidere oggi questa cosa elementare che, tra l'altro, è il minimo
che ci si possa attendere sul piano della informazione e della
partecipazione.
Queste sono le ragioni per le quali noi manteniamo il nostro
emendamento.
PRESIDENTE
: Ha chiesto la parola il Consigliere Sandri;
ne ha facoltà.
SANDRI (N.S.):
Questo emendamento ha sicuramente alcuni
meriti, uno di questi sottolinea il grave fatto che sta accadendo
in quest'aula e cioè il furto, perpetrato dalla Giunta regionale e
dalla R.A.V., di una questione di competenza del Consiglio, che
così si trova a non poter approvare la metà del tracciato esterno
dell'autostrada, nonché altre fondamentali modificazioni, non
ancora previste nella loro fase esecutiva, ma raccomandate dal
Comitato scientifico e dal parere finale del Presidente del
Comitato scientifico.
L'emendamento presentato evidenzia questo problema e recepisce
anche un altro fatto, che era già stato da me segnalato durante la
discussione generale, e cioè quello di trasmettere ai Comuni
interessati e di sottoporre all'esame della Commissione competente
gli atti ed i risultati dell'attività del Comitato scientifico.
È evidente il tentativo della Giunta regionale e della
maggioranza di voler defraudare, oltre al Consiglio, anche i
Comuni. È evidente il tentativo di gestire in proprio, senza alcun
controllo da parte di uomini di cultura, scelti dal Consiglio
regionale o comunque sotto il controllo del Consiglio regionale,
l'aspetto scientifico del progetto. È positivo che sia stato
mantenuto questo emendamento, anche dopo le modificazioni
presentate dalla Presidenza della Giunta.
Malgrado tutto ciò, Nuova Sinistra non può che votare contro
questo emendamento, perché esso accetta implicitamente che venga
votato un progetto autostradale incompleto, mancante di vaste
parti, suffragato da una analisi economica e del traffico
assolutamente indecente e quindi il voto di Nuova Sinistra sarà
negativo.
PRESIDENTE
: Se nessuno chiede la parola, pongo in
votazione l'emendamento presentato dal Consigliere Tonino:
ESITO DELLA VOTAZIONE
Presenti: 30
Votanti: 7
Favorevoli: 6
Contrari: 1
Astenuti: 23 (Aloisi, Baldassarre, Beneforti, Bondaz, Bor-bey,
Breuvé, De Grandis, Faval, Fosson, Lanièce, Lanivi, Maquignaz,
Marcoz, Martin, Pascale, Pedrini, Perrin, Ricco, Rollandin,
Stévenin, Tamone, Torrione e Voyat)
Il Consiglio non approva.
PRESIDENTE
: Do lettura della proposta di deliberazione
nel testo modificato durante la sospensione:
IL CONSIGLIO
Premesso:
- che l'Amministrazione regionale nell'adunanza del 13 marzo
1980 esaminava ed approvava il progetto di massima del collegamento
autostradale tra il terminale dell'autostrada A5 e il Traforo del
Monte Bianco;
- che il succedersi degli eventi ha determinato lo sdoppiamento
del suddetto collegamento autostradale con la previsione da una
parte della tangenziale sud di Aosta e dall'altra del raccordo
autostradale dal termine della tangenziale al Traforo del Monte
Bianco;
- che il Consiglio regionale con atto n. 705 del 13 luglio 1984
esprimeva parere favorevole al progetto preliminare per la
realizzazione del Raccordo Autostradale Valdostano dal sistema
tangenziale di Aosta al Traforo del Monte Bianco;
- che i Comuni sono stati sentiti prima sul progetto di massima
e poi, in data 5 dicembre 1985, sul progetto esecutivo;
- che i Comuni di Jovençan, Sarre, Aymavilles, Saint-Pierre,
Villeneuve, Introd, Arvier, Morgex, La Salle, Pré-Saint-Didier e
Courmayeur hanno espresso parere favorevole pur con alcune
riserve;
-
che il Comune di Avise ha espresso parere negativo;
- che il Comitato regionale per la pianificazione territoriale
ha espresso parere favorevole con alcune riserve sul parcheggio in
località Equilivaz, sull'attraversamento del torrente
Gubelin-Ruillard, sulla salvaguardia di eventuali reperti romani e
sulla rimessa in pristino di tutti i versanti interessati da opere
anche provvisionali;
- che sono stati completati lo studio SISPLAN di traffico e
analisi economica, lo studio idrogeologico, la relazione
geotecnica, le prove geotecniche di laboratorio, lo
studio
sulle caratteristiche meccaniche dei terreni ed i tabulati dei
calcoli di verifica di stabilità dei pendii;
Preso atto del rapporto del Comitato
scientifico per
studio impatto ambientale, delle conseguenti considerazioni della
Società SPEA e del parere finale del Comitato scientifico, in data
9 dicembre 1986;
DELIBERA
1)
di approvare il progetto esecutivo del raccordo
autostradale valdostano tra il sistema tangenziale di Aosta ed il
Traforo del Monte Bianco, recependo le osservazioni contenute nel
Rapporto del Comitato scientifico per lo studio dell'impatto
ambientale, tenuto conto delle considerazioni svolte dalla SPEA su
detto rapporto e del parere finale espresso dal Comitato
scientifico;
2)
di delegare la Giunta regionale ad approvare i
progetti esecutivi delle varianti suggerite dal Comitato
scientifico per lo
studio di impatto ambientale, sentite le
Commissioni consiliari competenti allargate ai Capi Gruppo.
PRESIDENTE
: Ha chiesto la parola per dichiarazione di
voto il Consigliere Pedrini; ne ha facoltà.
PEDRINI (P.L.I.):
Dico solo che mi sembra di aver
trascorso una bella giornata, però devo confessare che nel
pomeriggio spesso si sono ripetute le considerazioni già espresse
nella mattinata, a volte addirittura con le stesse parole.
A nome del Partito Liberale e mio, approvo la deliberazione
presentataci dalla Giunta, compreso quanto è stato concordato
durante la sospensione chiesta dal Consigliere Torrione: il nostro
voto sarà quindi favorevole.
PRESIDENTE
: Ha chiesto la parola il Consigliere
Baldassarre; ne ha facoltà.
BALDASSARRE (P.S.D.I.):
Come ho già affermato nel mio
intervento di questa mattina, voterò a favore del provvedimento,
però devo confessare che non mi soddisfa il fatto che questa
maggioranza porti avanti tutto con la legge dei numeri, rifiutando
i consigli ed i suggerimenti dell'opposizione.
È molto difficile per me votare a favore di questa maggioranza.
Lo faccio ugualmente, però, ad un Consigliere che, forse
benevolmente, mi ha indirizzato il vecchio adagio: "Quando la
gallina canta, significa che ha fatto l'uovo", vorrei ricordare che
sarebbe anche opportuno scoprire chi raccoglie quell'uovo.
In altre occasioni, infatti, abbiamo avuto modo di vedere a
quali Movimenti o Partiti appartenevano i raccoglitori di uova! Mi
sembra quindi, che quell'adagio, non possa assolutamente adattarsi
al sottoscritto.
In ogni caso, dopo questa breve e amichevole battuta diretta ad
un Consigliere nei confronti del quale ho già ribadito questa
mattina la mia stima, dichiaro di votare a favore di questo
progetto.
PRESIDENTE
: Ha chiesto la parola per dichiarazione di
voto il Consigliere Torrione; ne ha facoltà.
TORRIONE (P.S.I.):
Noi voteremo a favore.
Diciamo che con questo atto termina un "iter" difficile, che ha
avuto anche dei momenti di contrasto, e possono finalmente
decollare i lavori per la costruzione dell'autostrada. Questo è
l'augurio che noi rivolgiamo a coloro cui compete realizzare nel
concreto il progetto che il Consiglio approverà questa sera.
Ho appreso con soddisfazione che il Presidente della Giunta, in
sede di replica, non ha considerato questa seduta "di routine",
come del resto avevo fatto notare anch'io.
Se è vero che oggi si sono dette alcune cose e se è vero
l'impegno del Presidente della Giunta che ha assunto un
atteggiamento sostanzialmente diverso nei confronti dell'ambiente,
io credo che si sia fatto un notevole passo avanti che deve essere
debitamente sottolineato.
Lo studio sull'impatto ambientale costituisce in effetti quel
"qualcosa" che dà credibilità anche al progetto esecutivo per la
tutela delle nostre peculiarità paesaggistiche, e non è poco.
Credo, anzi, che possa essere additato ad esempio per analoghe
opere stradali e autostradali, e possa aiutarci, d'ora in avanti,
ad essere più disponibili nel considerare i problemi che riguardano
l'ambiente.
Rivolgiamo al Presidente della Giunta l'augurio che questo
progetto possa fargli togliere dalla testa "l'elmo di Attila" e che
dal prossimo anno la nostra Regione possa qualificarsi per la sua
attenzione nei confronti dei problemi e dei temi che riguardano la
tutela dell'ambiente. Grazie.
PRESIDENTE
: Ha chiesto la parola per dichiarazione di
voto il Consigliere Aloisi; ne ha facoltà.
ALOISI (M.S.I.):
Dichiaro il voto favorevole del
Movimento Sociale Italiano.
PRESIDENTE
: Ha chiesto la parola per dichiarazione di
voto il Consigliere Ricco; ne ha facoltà.
RICCO (D.C.):
La discussione su questo argomento, così
vitale per la nostra Valle, è stata ampia e fin troppo
esauriente.
Abbiamo assistito ad interventi più idonei e ad altri meno
idonei: oltre alla maggioranza, il cui parere positivo era già
scontato, anche a seguito delle chiare ed esplicite esposizioni
dell'Assessore Fosson che ha evidenziato l'inderogabile necessità
della costruzione dell'autostrada, pur se nella completa
salvaguardia dell'impatto ambientale, abbiamo avuto anche il parere
favorevole del P.S.I. che, con i suoi rappresentanti, ha fatto
plauso a quest'opera imponente e necessaria.
A titolo personale, senza "diminutio capitis" per gli altri, mi
sia concesso esprimere il mio plauso al P.S.I. ed in modo
particolare al Consigliere Pascale, che ha fatto un intervento
completo ed accessibile a tutti.
Per non rubare tempo al Consiglio, consapevole di rendere un
servizio alla Valle d'Aosta e all'Europa intera, il Gruppo della
Democrazia Cristiana annuncia il proprio voto favorevole
all'approvazione del progetto esecutivo del raccordo autostradale
valdostano tra il sistema tangenziale di Aosta ed il traforo del
Monte Bianco.
PRESIDENTE
: Ha chiesto la parola per dichiarazione di
voto il Consigliere Sandri; ne ha facoltà.
SANDRI (N.S.):
Devo ammettere, modestamente, che il mio
animo si è un po' rattristato in questi ultimi minuti.
È vero che si conclude un "iter" importante, ma questo "iter" si
conclude mai. A nostro parere stiamo assistendo questa sera ad uno
dei più clamorosi affronti alle possibilità di progresso della
nostra Regione ed alla possibilità che essa diventi una Regione
bene amministrata ed in concordia con tante altre Regioni dell'arco
alpino.
Sono rattristato soprattutto perché ho visto la resistenza degli
ecologisti socialisti (non me ne voglia il compagno Consigliere
Torrione) "scemare" sempre di più dalla mattina al pomeriggio,
"scemare" ancor più rapidamente dal primo pomeriggio al pomeriggio
inoltrato, per poi scomparire del tutto sugli emendamenti!
L'"ecologismo" è molto difficile da praticare e forse necessita
di maggiore attenzione per le proprie idee, specie quando si
enunciano certe cose in sede di discussione generale!
Diciamo che sono un pochino rattristato ma, nell'annunciare il
mio voto contrario a questa legge, posso assicurare tutti gli altri
34 Consiglieri che non è vero che la lotta all'autostrada si
concluda qui! Siamo solo all'inizio di una grande battaglia!
Voi sapete che Nuova Sinistra è nata, "purtroppo" quasi
vent'anni fa, sulla base di uno slogan molto diffuso allora: "Ce
n'est qu'un début, continuons le combat!"
ROLLANDIN
(fuori microfono): Purtroppo!
SANDRI (N.S.):
È un onore per me sentire il Presidente
della Giunta riconoscere che noi siamo nati: "purtroppo, per lui!"
È un riconoscimento che testimonia della nostra capacità a
realizzare qualche cosa.
Ci saranno ancora moltissime altre occasioni per ritornare sullo
stesso tema.
PRESIDENTE
: Ha chiesto la parola per dichiarazione di
voto il Consigliere Tonino; ne ha facoltà.
TONINO (P.C.I.):
A differenza di quanto ha detto il
Presidente della Giunta, io credo che la discussione sia stata
molto interessante ed utile, sia pure, forse, con alcune
sbavature.
Nel complesso la discussione è stata una delle più interessanti
che siano state fatte in questo consesso, relativamente al tema
dell'ecologia e della tutela dell'ambiente. Non dico questo per
essere più o meno ecologista, ma perché il compito della nostra
forza politica, come di tutte le altre forze politiche e di chi ama
questa nostra Regione, è di fare in modo che la tutela
dell'ambiente diventi una delle questioni prioritarie.
Questo non significa ovviamente che ci dobbiamo dipingere di
verde, ma che dobbiamo guardare con particolare attenzione alla
ricchezza primaria della nostra Regione.
Da questa considerazione trae origine la nostra valutazione
positiva sul metodo che oggi abbiamo iniziato a seguire. Non vorrei
neanche esagerare, ed in questo sono d'accordo con il Presidente
della Giunta nel sostenere che, tra il dire che siamo diventati una
Regione all'avanguardia nella tutela dell'ambiente e
l'applicazione, peraltro ancora parziale, della valutazione
dell'impatto ambientale ad una grande opera (che per me è un
dovere), c'è ancora molta strada da fare! Io credo, anzi, che
intorno a quel tema noi dobbiamo fare ancora molto, perché essere
all'avanguardia sarebbe una carta vincente anche per la nostra
Regione.
In tal senso continueremo ad operare per sollecitare la Giunta
regionale e, per quanto possibile, daremo anche il nostro
contributo.
Durante la discussione generale dicevo che noi, in questa
vicenda, abbiamo mantenuto un atteggiamento non ideologico, anzi,
fin dall'inizio ci siamo rammaricati che la discussione ritornava
sulle questioni che in parte erano già state esaminate, proprio
perché non si conosceva la decisione che avremmo dovuto prendere
oggi e cioè non conoscevamo la proposta della Giunta.
Non lo ripeto ovviamente durante la dichiarazione di voto, ma
noi abbiamo avuto modo di ribadire le perplessità ed anche gli
spunti che gli studi oggi presentati hanno contribuito a farci
assumere la nostra posizione sulla scelta della infrastruttura e
sulle obiezioni, che manteniamo, e che ho voluto ribadire oggi
perché esse fanno parte della nostra elaborazione intorno a questo
tema.
Tuttavia abbiamo anche voluto esaminare il progetto, così come è
stato presentato, le sue modificazioni e tutto il lavoro che doveva
essere fatto.
Abbiamo espresso le nostre esigenze: alcune di esse non sono
state accettate e ce ne dispiace, ma ritorneremo comunque
sull'argomento.
Noi facciamo oggi la nostra battaglia affinché questa
infrastruttura venga fatta nel modo migliore e venga fatta evitando
nel modo più assoluto gli errori che potrebbero essere pagati molto
gravemente in futuro. Questo è il compito che spetta ad una forza
di opposizione, ma credo che spetti anche a tutti i Consiglieri
presenti.
Non ho altro da aggiungere. Sul progetto noi ci asteniamo,
perché esso non è completo ed alcune sue parti devono essere ancora
discusse. La parte relativa alla linea d'azione per costruire bene
questa infrastruttura è ancora tutta da definire. Noi non ci
fidiamo della R.A.V., non certo perché non ci fidiamo del suo
Presidente Marcoz, ma perché riteniamo che quel compito spetti al
Consiglio regionale e noi useremo, in questa sede, tutte le nostre
forze per incidere in senso positivo.
Mi pare che le motivazioni che ho espresso siano sufficienti per
impedirci di dare un parere favorevole a questo progetto ed a
questa scelta e valgano ad anticipare l'atteggiamento del nostro
Gruppo.
PRESIDENTE
: Se nessuno chiede la parola, pongo in
votazione la proposta di deliberazione nel testo modificato:
ESITO DELLA VOTAZIONE
Presenti: 32
Votanti: 26
Favorevoli: 25
Contrari: 1
Astenuti: 6 (Bajocco, Cout, Dolchi, Mafrica, Millet e
Tonino)
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK