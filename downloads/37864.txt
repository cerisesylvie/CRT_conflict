Consiglio Regionale della Valle d'Aosta - Oggetto del Consiglio n. 1526 del 21 ottobre 2015 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ASSISTENZA SOCIALE
Famiglia, tutela dell'infanzia
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1526 del 21 ottobre 2015 - Resoconto
OGGETTO N. 1526/XIV - Reiezione di mozione: "Riorganizzazione
del servizio socio-educativo per la prima infanzia". (Reiezione di
una risoluzione e approvazione di una risoluzione)
Presidente
- Ricordo che siamo in discussione generale in
merito alla risoluzione presentata da ALPE e UVP sul punto 42
all'ordine del giorno. La parola al collega Bertschy.
Bertschy (UVP) -
Per mozione d'ordine, Presidente.
Vorremmo solo capire come si procederà con la discussione questo
pomeriggio: se vogliamo fare una riunione della Conferenza dei
Capigruppo o se lei ce lo spiega direttamente qui in Consiglio.
Rispetto alla risoluzione e alla mozione, quali sono i tempi di
intervento e come ci organizziamo con i lavori. Per noi può essere
fatto qui o con la Conferenza dei Capigruppo, però che ce lo
illustri in maniera chiara.
Presidente
- In maniera chiara, credo che il Regolamento
parli di approvazione o non approvazione, quindi di votazione della
risoluzione appena chiusa la discussione generale. Chiaramente
prima del voto sulla risoluzione c'è la possibilità di chiedere la
parola per dichiarazione di voto. Una volta votata la risoluzione,
si passa alle dichiarazioni di voto sulla mozione alla quale la
risoluzione faceva riferimento. Gli articoli del Regolamento
interno sono il 64 e il 65. Ora siamo in discussione generale:
chiusa la discussione generale, prima di votare la risoluzione si
possono fare dichiarazioni di voto sulla risoluzione, dopodiché ci
sono le dichiarazioni di voto e la votazione della mozione.
Chi chiede la parola? La parola al collega Roscio.
Roscio (ALPE)
- Grazie Presidente.
Un piccolo intervento per cercare di capire qualcosa di più,
rispetto a come ci siamo lasciati prima di pranzo. La minoranza ha
presentato questa risoluzione per mettere sul tavolo delle
proposte. È stata fatta una riunione della Conferenza dei
Capigruppo, alla quale mi risulta che l'Assessore Fosson non ha
neanche partecipato, ma ha parlato per lui il Presidente della
Regione...
(interruzione di un Consigliere, fuori microfono)
...Presidente, di solito quando c'è qualcosa che interessa
direttamente..., io ho visto che di solito si procede così.
La discussione è rientrata in aula e sostanzialmente c'è stata
una proposta di non accettazione di quello che era scritto nella
risoluzione. Allora, per chiarezza: esiste un testo della
maggioranza di proposta alternativa, oppure l'unica correzione è
quella dei 170 euro minimi e tutto il resto rimane invariato? Cioè,
voi votereste in modo contrario a questa risoluzione, ma avete un
testo alternativo, oppure esiste solo questo testo? Questo per
capire su cosa stiamo discutendo.
C'è un'altra questione che è stata un po' dimenticata e sulla
quale vorrei ritornare. L'Assessore Fosson, com'è stato detto, è un
uomo di formazione scientifica e questo gli viene riconosciuto. In
tutta questa discussione, però, il metodo scientifico è
inesistente, perché i dati di partenza - è stato ammesso in tutte
le sedi, anche nelle Commissioni - non sono tali da poterci fare
dei ragionamenti successivi. Gli elementi sono di altra natura:
ragionieristici o politici, ma non sono dati di partenza seri su
cui basare le scelte. Di questo, Assessore, ne darà atto, visto che
in Commissione è stato detto che ci sono dei forti dubbi sui dati
di partenza, sull'omogeneità e sui costi effettivi dei servizi.
In più ci sono altri principi sui quali penso che saremo tutti
d'accordo, così com'è stato già stato detto dal mio collega
Chatrian: l'universalità del servizio, che è stato portato come
principio fondamentale dagli addetti delle cooperative che si
occupano del servizio. Vale ancora in Valle d'Aosta il principio
che su certi servizi tutti hanno diritto, indipendentemente da dove
abitano, ad avere un minimo di prestazioni essenziali, oppure no?
Perché sembra che, con le scelte che vengono fatte dalla
maggioranza, questo sia completamente bypassato e sia completamente
caduto.
In più c'è un'altra questione. Una volta applicate le scelte,
qualunque esse siano, quando si va a fare i controlli sul buon
funzionamento o meno, esiste un impegno a verificare se queste
scelte hanno in qualche modo funzionato o se sono scelte deleterie,
per cui poi si potrà ritornare indietro? Questo, dalle parole che
abbiamo sentito, non traspare.
Infine c'è la questione che, siccome la coperta è corta e se la
stanno tirando da una parte gli utenti che vanno solo in perdita e
dall'altra i Comuni e la Regione, gli obiettivi di questi Fondi
Sociali Europei di cui si è parlato in Commissione - io capisco che
i tempi sono lunghi e che partire oggi vuol dire dare risposte tra
un po' di tempo - prevedrebbero di andare ad allungare un po'
questa coperta. Vi prendete l'impegno di verificare fino in fondo
se si può attingere oppure no e di dare una risposta? Perché sono
questioni che non sono secondarie, soprattutto vista l'urgenza e
l'accelerata che ha avuto oggi questa tematica. Io credo che con
oggi si chiuderà: ci sarà ancora la Commissione, ma le scelte
politiche saranno fatte questo pomeriggio. Quindi queste sono delle
questioni per capire di più e noi vi saremmo grati se ci deste
delle risposte in merito. Grazie.
Presidente
- Grazie. La parola al collega Fabbri.
Fabbri (UVP)
- Grazie Presidente.
Credo che oggi sia l'occasione giusta per sviscerare un problema
a cui stiamo dedicando tanto tempo in questo ultimo periodo.
Veramente sono un po' frastornato da tutta questa discussione che
c'è stata oggi. Mi chiedo a che scopo abbiamo imbastito tutte
quelle discussioni in V Commissione, soprattutto quando abbiamo
audito i diretti interessati a questo argomento, cioè il CELVA e le
cooperative sociali che poi gestiscono questo mondo, se poi in
realtà ciò che loro ci hanno proposto - chi in modo confuso, vedi
il CELVA, chi invece in modo puntuale, vedi le cooperative - qui
viene completamente annullato e non se ne fa assolutamente
nulla!
La risoluzione che abbiamo presentato questa mattina ricalcava
il discorso approfondito che abbiamo fatto l'altra sera; qualcuno
ha ricordato che fino alle otto e mezza abbiamo discusso di queste
cose. Noi abbiamo proposto un qualcosa che ha delle basi solide, su
delle prospettive che chi lavora in questo settore ci ha fornito.
Invece noi oggi ci sentiamo di nuovo rifiutare questo tipo di
discorso e non abbiamo nessuna certezza di dove vogliamo arrivare
con questo provvedimento del Governo.
A parte l'approccio ragionieristico, che più di un Consigliere
ha lamentato, a questo tema che di ragionieristico ha poco, ma che
ha tanto di sociale, quello che stupisce è l'approssimazione su
quei capisaldi contabili che ci sono in questi provvedimenti. Non
ci avete detto quanto volete risparmiare
in toto
su tutta
questa azione sul sociale. Non ci avete detto quali sono le
strategie di contenimento delle uscite, per cui diventa veramente
solo un approccio di conto della spesa. Si taglia tanto, per
arrivare a determinati risparmi, senza sapere quali sono. Se noi
sapessimo quali sono i risparmi che otterremmo con questo tipo di
provvedimento, magari potremmo vedere in sede di programmazione del
bilancio di prenderli da qualche altra parte, in modo da non
incidere così pesantemente sull'aspetto sociale che andiamo ad
affrontare.
Come dicevo all'inizio, c'è proprio un dubbio - una nebbia
assoluta - che sovrasta questo tipo di provvedimento, proprio
perché non abbiamo dei dati concreti su cui poi parlare altrettanto
concretamente e affrontare veramente i problemi. Torno a ripetere
che gli unici dati che ci sono stati forniti e che potrebbero anche
essere confutabili, essendo di parte, sono quelli delle
cooperative. Sono dati che hanno un valore pratico, più che
scientifico come diceva il collega, perché sono calcolati da chi ci
lavora dentro, mentre invece non abbiamo nessun altro riscontro
dall'altra parte. Non abbiamo la possibilità di paragonare le cose
e di capire come si possono modificare questi tipi di
provvedimento.
Ecco perché noi invitiamo tutto il Consiglio a ripensare a
queste cose e a cercare in qualche modo di dare delle soluzioni
che, pur rispettando quello che tutti quanti riconosciamo, cioè che
vanno riviste determinate prospettive, però siano fatte in un modo
un po' più concreto, un po' più ordinato, un po' più razionale,
vorrei dire! Sono abbastanza costernato anche dal fatto che questa
nostra risoluzione venga respinta, semplicemente dando un piccolo
contentino contabile, che non si sa bene da dove salti fuori, e non
dando un respiro più ragionevole a tutto quello che stiamo vivendo
in questo periodo.
Presidente
- Grazie collega Fabbri. La parola alla
collega Certan.
Certan (ALPE)
- Riguardo alla risoluzione che abbiamo
presentato questa mattina, vorrei un attimo ripercorrere il
percorso e il cammino che questo tema ha fatto nelle ultime
settimane. Dopo la delibera di Giunta che è passata anche al CELVA
e l'ampio dibattito che si era instaurato nello scorso Consiglio,
con una presa di posizione forte e una raccolta firme di tremila
utenti, pensavamo che venisse convocata la V Commissione molto più
velocemente, nei giorni successivi a quell'adunanza consiliare.
Abbiamo visto che invece il dibattito è andato avanti piano piano e
che la Commissione è stata convocata lunedì scorso. Quel giorno in
Commissione ci sembrava che fosse un momento per rimettere un po'
sul tavolo tutti i vari aspetti pro e contro; ci sembrava che fosse
di nuovo una messa in comune di tutto quel dibattito e crediamo che
sia stata una discussione assolutamente proficua. Da una parte non
nascondo un po' di sorpresa - ma neanche troppa - e un po' di
costernazione nel constatare che il CELVA o comunque il suo
rappresentante in quel momento, il Sindaco Anglesio, abbia
affermato che la delibera è stata votata ed è stata accolta
tout
court
,
quasi con un atto di fiducia verso la maggioranza
e ancora di più verso gli uffici che avevano proposto questi dati,
perché loro non avevano verificato nulla di più di quello che era
stato dato. Però, insomma, ne abbiamo preso atto ed è stato
comunque un dibattito costruttivo con il Sindaco e quindi con il
CELVA.
L'incontro con le cooperative - credo anche per la maggioranza,
a meno che non stiamo giocando tutti con diversi ruoli e
palette
- ci sembrava di aver capito che fosse stato un
dibattito assolutamente costruttivo ed interessante per tutti i
Consiglieri presenti in Commissione, sia della maggioranza che
della minoranza. Io sostengo veramente che è stato un momento molto
produttivo, perché le cooperative hanno portato tutta una serie di
dati e anche di visioni che sono state complementari da una parte,
ma assolutamente esaurienti e innovative dall'altra.
A seguito di questa Commissione e di questo dibattito, ci
sembrava importante mettere nero su bianco le loro proposte, perché
ci era parso di capire che anche da parte della maggioranza ci
fosse una volontà di venire incontro alle esigenze delle tremila
firme, quindi di tremila utenti che comunque si sono interessati,
perché nessuno in questo momento firma se non capisce e non sa cosa
firma. Sono tremila persone che hanno comunque deciso di sostenere
queste proposte - credo che non siano poca cosa - e ci sembrava
importante provare a fare una bozza di testo - ecco perché la
nostra risoluzione - per avere un punto comune di discussione.
Certo non ci aspettavamo di dover andare a sbarrare quattro righe e
due cifre: 50 settimane no, 48 vanno bene, perché per noi rimangono
quelle... Abbiamo fatto altro che i conti della serva! Ci siamo
messi lì e in quattro e quattr'otto abbiamo demolito tutto il
percorso fatto a partire dallo scorso Consiglio e tutti gli
incontri fatti in questi giorni, credo anche da parte della
maggioranza, non solo della minoranza.
Non sono un'interprete, ma credo che in questo momento ce ne
sarebbe bisogno, per comprendere che cosa questa maggioranza sta
facendo, perché abbiamo un po' di difficoltà a capire. Ecco perché
ribadisco l'importanza di prendere in considerazione questi punti
che noi abbiamo messo nella risoluzione e di aprire il dibattito
invece di chiuderlo, perché ci è sembrata quasi una volontà di
chiusura. Ci rivolgiamo a lei, Assessore, perché è il
rappresentante della Giunta, ma chiaramente ci rivolgiamo a tutto
il Governo, perché crediamo sia legittimato quando dice alcune cose
ad essere portavoce di tutta la Giunta. Le chiediamo veramente di
prendere in considerazione il documento che le cooperative hanno
consegnato lunedì al Presidente della Commissione, Restano.
Chiediamo di analizzarlo a fondo e chiediamo in realtà di valutare
con noi l'impegno della nostra risoluzione, perché riteniamo essere
veramente importante per il futuro della nostra Regione.
Vede, Assessore, tra ieri e oggi ci siamo ritrovati veramente
davanti a un paradosso: quello delle generazioni comprese fra i 30
e i 50 anni che si ritrovano ad avere l'obbligo di lavorare per
poter mantenere una famiglia, se ancora crediamo nelle famiglie, ma
di ritrovarsi a non riuscire più a mandare i figli alla scuola
materna e a non avere più l'aiuto per le persone anziane nelle
microcomunità. Ci ritroviamo una generazione tra i 30 e i 50 anni
che è veramente compressa dal non avere le risorse, se non ha o se
non mantiene il proprio lavoro, e che non riesce a far fronte alle
esigenze delle proprie famiglie. Credo che tra il passare, come
diceva questa mattina anche il collega Gerandin, dall'avere in
Valle d'Aosta gli asili nido più cari d'Italia e con un livello
qualitativo eccellente, all'essere la Regione con il prezzo più
alto e con i servizi forse più scadenti, beh, ritengo ci potrebbe
essere una via di mezzo da prendere in considerazione.
Ho fatto un discorso generale, perché poi è chiaro che se si
prendono i vari settori singolarmente e spezzettati sembrano poca
cosa. Però credo che il sistema del
welfare
vada visto
complessivamente e, ripeto, in pochissime settimane è stato
distrutto completamente. Forse bisogna porre rimedio prima che sia
troppo tardi.
Presidente
- Grazie. La parola al collega Laurent Viérin
per mozione d'ordine, prego.
Viérin L. (UVP)
- Per mozione d'ordine, Presidente. Solo
per chiedere se magari possiamo sentire anche qualche voce della
maggioranza, visto che ci è parso di vedere l'Assessore Fosson un
po' da solo in questo frangente di legislatura e soprattutto su
quest'odissea degli asili nido.
Ero intervenuto per mozione d'ordine già a fine mattinata,
Presidente, semplicemente per chiedere che qualcuno ci dicesse che
cosa stava succedendo, rispetto all'
iter
che avevamo deciso
in Commissione. Vorremmo semplicemente capire - riformulo quanto ho
chiesto a fine mattinata - che cosa sta succedendo e se
effettivamente ciò che è stato proposto dall'Assessore Fosson è a
nome della maggioranza. Il collega Roscio ha chiesto se questo
verrà codificato in una proposta attraverso un documento scritto,
in modo che ci siano due documenti sui quali esprimersi. Vorremmo
sapere se dalla maggioranza sono già stati sollecitati i
Capigruppo, o comunque i componenti delle Commissioni, dopo tutta
la discussione che abbiamo fatto questa settimana; non è che
l'abbiamo fatta sei mesi fa, ma in questi giorni e siamo usciti
alle otto di sera e anche più tardi dall'incontro con gli
operatori.
Noi vorremmo semplicemente sapere se c'è una volontà di
discutere della questione anche in aula, se c'è qualche voce della
maggioranza che è in grado di dirci perché sono state modificate le
intenzioni di apertura che erano arrivate e sulle quali noi ci
eravamo illusi, o se veramente tutti pensate di fare tracollare, o
meglio, di mandare a casa circa 40 persone, per non dire di più. I
sindaci non hanno neanche saputo dirci, purtroppo - perché non gli
era stata data l'opportunità, non gli erano stati forniti i dati;
neanche a noi sono stati forniti - di quale risparmio ci poteva
essere.
Soprattutto, Presidente, vorremmo sapere se effettivamente c'è
un'inversione di rotta, se c'è qualcosa o se siamo tutti - o se
siete tutti - consapevoli che con la decisione di oggi si farà
morire una realtà come quella degli asili nido. Vorremmo sentire
veramente voci anche di sensibilità diverse, in modo che si possa
sviluppare qui in quest'aula un dibattito, affinché tutti siano
consapevoli, non solo nelle stanze qui a fianco delle Commissioni,
ma anche al di fuori di questo palazzo, perché attraverso i servizi
del Consiglio si arriva nelle famiglie e nelle case, ed è giusto
che la gente sappia che cosa sta succedendo qui. Grazie.
Presidente
- Grazie. Lei ha posto un invito alle altre
forze politiche, ma io, come Presidente del Consiglio, non posso
obbligare nessuno a prendere la parola. Questo è un invito che lei
ha fatto alle altre forze politiche e che esse hanno potuto
ascoltare.
La parola al collega Guichardaz.
Guichardaz (PD-SIN.VDA) -
Grazie Presidente.
Noi non abbiamo timore di parlare o di giustificare certe scelte
o certi percorsi. Veniamo tirati in causa sotto più punti di vista.
Questa mattina, non ricordo più quale collega, mi imputava
personalmente di aver parlato di contratti di solidarietà. Io non
ho mai parlato di contratti di solidarietà e non ho mai trattato
questa materia. Probabilmente questo tema è emerso in altri tavoli;
forse sono stati i sindacati e mi pare di ricordare che anche
all'interno del CELVA qualcuno ha citato i contratti di
solidarietà, ma io non ho mai citato i contratti di solidarietà.
Quando ho fatto il sindacalista, siccome anche questa cosa viene
spesso tirata in ballo, mi sono occupato personalmente di tutta la
procedura di passaggio - forse era il 2010 - dalla vecchia gestione
del servizio anziani e degli asili nido a quella di PROGES.
All'epoca, l'unico ammortizzatore che avevamo attivato e sul quale
ho messo la mia firma era stato la cassa integrazione guadagni in
deroga, che servì ad assorbire ed a creare le condizioni affinché
alcuni operatori delle cooperative, che non avevano voluto
rientrare all'interno di questo meccanismo di assorbimento,
potessero rientrare in produzione attraverso dei percorsi
formativi. Di quel tipo di percorso me ne assumo la responsabilità
personalmente e credo che abbia avuto poi alla fine un buon esito,
tutto sommato. Questo è lo strumento sul quale io sono intervenuto;
solo per dire che non si deve sempre generalizzare e far di tutta
un'erba un fascio. Io sinceramente la materia dei contratti di
solidarietà non so come funzioni, però rispetto alla questione
degli esuberi alcune cose le vorrei dire.
Noi abbiamo fatto una serie di audizioni, qualcuno rimprovera
con dei tempi troppo dilatati, ma già la convocazione delle
rappresentanze delle cooperative e del CELVA è stata molto stretta.
Abbiamo anche chiesto che venissero convocati i sindacati che,
proprio per motivi di tempo, vedremo domani, quindi non penso che
la convocazione e la richiesta di audizione di soggetti interessati
direttamente sia avvenuta nei termini dilatati che qualcuno
racconta. Noi abbiamo sentito diverse campane; voi avete citato le
rappresentanze delle cooperative sociali. Intanto è bene che il
colleghi e chi ci ascolta sappiano che i rappresentanti delle
cooperative sociali che abbiamo audito ieri non rappresentano le
associazioni istituzionali con le quali io ho sempre avuto modo di
contrattare: Confcooperative, Lega delle Cooperative e adesso non
mi ricordo l'altra associazione delle cooperative sociali. Ieri si
sono presentati alcuni soggetti: qualcuno era il presidente di
cooperative direttamente interessate alla questione e direi
ovviamente anche un po' alla ricaduta economica; partecipando
direttamente a questo tipo di servizio, l'interesse diretto delle
cooperative che ieri si sono presentate è ovviamente legittimo. Si
sono presentati alcuni presidenti e altre persone che non so a che
titolo siano venute: per esempio, è arrivato un interessante
contributo e partecipazione da parte di un componente del consiglio
o del comitato direttivo di un partito di opposizione, il quale è
venuto a presentarci attraverso le sue competenze una serie di
considerazioni. È bene, quindi, sapere che le audizioni di ieri
sono avvenute su una porzione di datori di lavoro, che hanno
ovviamente portato delle loro considerazioni.
Noi abbiamo qui un documento, che peraltro nella sua bozza
originaria era completamente diverso, il quale cita dei dati e
parla di un costo mensile ammontante a 1.150, con una richiesta di
costo standard di 1.020 euro. La bozza elaborata dalle stesse
cooperative solo qualche giorno prima teneva in considerazione i
nostri dati, cioè quelli che noi in Commissione abbiamo fornito e
che erano riferiti a tutta la situazione; era stata fatta, cioè,
una disamina dei vari dati, compresi quelli che voi in più di
un'occasione avete effettivamente contestato, quei famosi 192 euro
dell'asilo nido dell'Envers. Questa è la prima bozza, poi
evidentemente in una fase successiva c'è stato un contributo da
parte di qualcuno, il quale ha fatto rilevare che questi dati erano
sbagliati e la bozza presentata da questi rappresentanti delle
cooperative ieri invece ha riparametrato completamente i dati di
riferimento, escludendo giustamente i dati dell'asilo nido
dell'Envers. Ciò per dire che anche il documento presentato dalle
cooperative ha avuto delle rettifiche e ha tenuto conto
inizialmente di dati che a parer loro probabilmente erano
accreditati, cioè quelli che erano stati forniti in Commissione
direttamente, mi sembra, dall'Assessore. Questo solo per
precisazione.
Nelle altre audizioni che abbiamo fatto in Commissione e che
sono state verbalizzate, abbiamo audito il rappresentante del
CELVA, il quale ha confermato che all'interno dello stesso CELVA
c'è stato un dibattito più o meno ragionato, più o meno
consapevole, io non lo so. Da quel dibattito sono emerse delle
criticità segnalate in merito alle tariffe, tant'è che il CELVA ha
fatto notare che sarebbe stato più opportuno modificare il costo
standard dagli iniziali 850 euro ai 900 euro e cambiare il costo
degli asili nido anche quello in aumento. Tra l'altro, da quello
che so io, dopo un dibattito anche piuttosto lungo e articolato, il
CELVA ha dato indicazioni abbastanza interessanti affinché venisse
anche valutata la questione legata ai servizi territoriali, quindi
alla localizzazione dei servizi non nido, quindi le tate.
Un altro documento che abbiamo acquisito, perché ci è stato
spedito, è del Forum delle famiglie. È un documento estremamente
interessante che fa, da un altro punto di vista, una disamina della
particolare situazione e sul quale anche in questo caso noi abbiamo
fatto delle valutazioni.
Domani sentiremo le organizzazioni sindacali e credo che il
quadro sostanzialmente si dovrebbe definire, quindi avremo l'ultima
parte di audizione con chi rappresenta direttamente non i datori di
lavoro, ma le rappresentanze dei lavoratori. Credo che le
audizioni, i passaggi, le prese di coscienza e di consapevolezza
rispetto al tema non siano state così limitate o così poco
approfondite. Per quello che mi riguarda, io devo dire che ho avuto
un quadro estremamente articolato della situazione. Adesso è
scaduto il tempo a disposizione per il mio intervento:
eventualmente, finirò successivamente il mio intervento in fase di
dichiarazione di voto. Grazie.
Presidente -
Cognetta, siamo sempre sulla risoluzione e
lei ha già fatto il suo intervento. Potrà intervenire dopo sulla
mozione, ma non sulla risoluzione no. Chiedo scusa, ma il
Regolamento è così.
Chatrian è già intervenuto anche lui, perché stiamo discutendo
la risoluzione.
Abbiamo ancora due interventi sulla mozione, quindi avrete
possibilità di prendere la parola. Altri sulla risoluzione? Apriamo
la discussione sulla mozione? La parola al collega Bertschy.
Bertschy (UVP) -
Sono libero io?
Presidente -
Collega Bertschy, lei ha già parlato sulla
risoluzione. Chiudiamo la discussione in merito alla risoluzione e
apriamo quella sulla mozione, così potrete parlare. Non si vota
prima la mozione e dopo la risoluzione.
La parola al collega Gerandin? Chiedo scusa, ma sulla
risoluzione ha già parlato anche lei, mi dicono...
Gerandin (UVP) -
No, no, no! Per favore si aggiorni,
perché veramente siamo al ridicolo! Io ho presentato la
risoluzione!
Presidente
- Ha ragione, l'ha illustrata e quindi può
parlare. Ha la parola.
Gerandin (UVP
) - Grazie Presidente.
La inviterei a fare un po' più attenzione! Perché vediamo che
lei anche in quel ruolo rappresenta la maggioranza e non è
imparziale. Però può darsi che sia un incidente di percorso e come
tale lo consideriamo.
Detto questo, io vorrei partire da una serie di proposte che
sono nate da questa nostra risoluzione. Noi abbiamo fatto una serie
di considerazioni a cui - mi dispiace Assessore - non abbiamo avuto
neanche la benché minima risposta! Parto da com'è andata avanti
questa discussione in Commissione. Nell'illustrazione della mozione
e della risoluzione, Assessore, io le ho detto che avevamo recepito
una sua richiesta, che era emersa chiara in Commissione: fate una
proposta. Ora, noi siamo stufi di sentirci dire di fare proposte
che poi alla fine non vengono neanche discusse.
La nostra proposta è chiarissima e questo atto nasce anche da un
altro passaggio che mi permetto di ricordarle. Assessore, in
Commissione io le ho fatto una domanda precisa e le ho chiesto se
quello dei 900 euro era un
diktat
assoluto, oppure se si
poteva ragionare. Bene, lei ha risposto: la Commissione è sovrana.
Io le ho risposto: a me va bene e se dice questo cercheremo di
convincere i nostri colleghi commissari che bisognerà fare un
ulteriore sforzo. Ora, io le chiedo dov'è la coerenza? Dov'è la
coerenza! Lo ha detto in riunione di maggioranza che lei aveva
detto questo? Abbiamo testimone il Presidente della Commissione,
che nel precedente intervento ho lodato per come gestisce il lavoro
della Commissione stessa, il quale penso che possa confermare. Lei
ha detto testuali parole!
Se come ha detto c'è questo tipo di apertura, lei deve
cominciare a rispondere ad alcuni quesiti che le abbiamo posto e
che neanche nell'audizione con i rappresentanti del CELVA - poi
magari farò un breve passaggio su quello che ha detto il collega
Guichardaz, che è assolutamente interessante - siamo riusciti a
capire. Noi abbiamo chiesto: scusate, ma da dove nasce questa
proposta dei costi, prima 850 e poi 900 euro? Da cosa deriva? C'è
un gruppo di lavoro che ci ha lavorato? Bene, ci è stato detto che
sono dei dati calati dall'alto: questo è quello che ci è stato
detto. Nessuno ha partecipato! Ci è stato detto da parte del CELVA
che di questi dati sono venuti a conoscenza il giorno in cui lei,
cospargendosi il capo di cenere, è andato e ha detto: noi qua siamo
rovinati, dobbiamo fare tutti uno sforzo, perché questo servizio
non ha prospettive e quant'altro. Ora, già c'è un problema di
metodo, perché questo atto - se mi permette, mi rivolgo a lei,
Presidente - è arrivato al CELVA due giorni prima e hanno convocato
una riunione d'urgenza per due giorni dopo. Con tutta la bontà del
caso io non so con che cognizione di causa abbiano espresso un
parere. Detto questo, ognuno è responsabile - glielo ripeto,
Assessore - del parere che ha dato: se c'è un parere favorevole,
indubbiamente c'è una compartecipazione di responsabilità. Su
questo ha ragione, Assessore, e gliene do atto: chi l'ha votato in
parte è responsabile di questa proposta che segnerà la fine per gli
asili nido.
Per noi, questa è la madre di tutte le battaglie, perché se
veramente non c'è questa sensibilità, se non c'è questa coerenza da
parte di qualcuno, se c'è qualcuno che pensa di risolvere i
problemi...! Torno a dire per l'ennesima volta, per essere chiaro:
se qualcuno pensa di risolvere i problemi di quelli che erano gli
asili più cari d'Italia - gli asili più cari d'Italia! - alzando
ancora la quota di accesso e diminuendo la qualità del servizio...!
Perché prima la gente pagava quello che pagava ed erano i più cari
d'Italia, ma per il semplice motivo che la qualità era in assoluto
la migliore! Adesso noi siamo sotto la media per il rapporto
bimbi-educatori e siamo i più cari dei più cari. Lo ricordo: i più
cari dei più cari. Avete addirittura pensato che a una famiglia con
seimila euro di ISEE - le ho fatto l'esempio in Commissione,
Assessore - che può essere una ragazza madre, una donna separata o
quello che vogliamo, comunque una persona con un figlio a carico
che guadagna mille euro al mese, gli chiedete ancora 170 euro? Non
lo so se è questo il modo di approcciarsi!
Io penso che in tutta questa discussione ci sia soprattutto un
obiettivo di prospettiva. Se è questo l'approccio con cui voi vi
preparate al bilancio regionale - lei, Assessore, gestisce oltre un
terzo del bilancio regionale - se questa è l'attenzione con cui vi
preparate a gestire la sanità, il sociale e il bilancio regionale,
allora noi non siamo solo preoccupati, perché per la Valle d'Aosta
si sta spalancando un baratro senza prospettive.
Su un mero discorso di carattere economico, Assessore, lei non
mi ha risposto. Peraltro il anche collega Guichardaz non mi ha
risposto: io non le avevo detto che lei aveva parlato del contratto
di solidarietà; le chiedo scusa perché probabilmente non mi sono
spiegato bene. Le avevo detto che, vista la sua esperienza in
materia sindacale e contrattuale, quando si è parlato di
impossibilità di applicare il contratto di solidarietà, io pensavo
che lei avrebbe potuto, nella mia completa ignoranza in materia,
darmi alcune delucidazioni in merito. Lei mi ha detto che non sa
come funziona, per cui le chiedo scusa. Detto questo, io gradirei
che lei, Assessore, ci spiegasse come pensa di gestire gli esuberi.
Chi pagherà? Quanto metterete in bilancio regionale? Perché è
chiaro che, se volete applicare il contratto di solidarietà,
dovrete pagarlo, dovrete mettere risorse proprie, perché non potete
attingere alla legge nazionale. Spiegateci cosa farete dei quattro
asili nido gestiti da personale comunale, perché di questi cosa ne
farete? Li metterete in mobilità, questi? Li manderete a casa?
Graveranno ancora di più sui bilanci comunali? Su questo c'è il
silenzio assoluto, non se ne parla, non c'è nessuna risposta in
merito!
Io le dico anche che questa operazione che noi abbiamo proposto,
Assessore - sono i conti della serva - sarebbe costata
probabilmente meno di un milione di euro. Noi sacrifichiamo un
servizio di eccellenza per meno di un milione di euro? Beh, se
questa è l'attenzione!
Le faccio anche un breve cenno a una posizione che, seppure in
un momento di difficoltà, io penso sia stata apprezzata. C'è tanta
gente che dice: voi parlate delle difficoltà del bilancio
regionale, ma perché non fate un cenno alle difficoltà del
Piemonte, dove c'è un buco mostruoso e dove si è chiesto al Governo
di intervenire per non dichiarare il dissesto. Malgrado fosse in
queste difficoltà vere e reali - vere e reali, le ripeto -
Chiamparino ha detto che se c'è una cosa che lui non pensa di
toccare sono gli anziani, l'infanzia e l'abitazione. Probabilmente
sono altre sensibilità, ma si vede che qualcuno è progressista,
qualcuno di sinistra...
(interruzione di un Consigliere, fuori microfono)
...ma come no?! Gliele faccio leggere: vuole la copia,
Presidente? Se vuole gliela do la copia!
Sono sensibilità di qualcuno che probabilmente ha mantenuto un
minimo di quella che è un'azione a tutela del sociale. Noi qua
abbiamo perso ogni tipo di cognizione, abbiamo perso la volontà di
difendere le famiglie: va bene, ma ditelo! Io le ho semplicemente
detto, Presidente, di prendervi la responsabilità. Volete chiudere
gli asili nido e gli anziani? Bene, Presidente, lei dica
chiaramente: noi abbiamo deciso di chiudere gli asili nido e di
chiudere le micro. È molto più facile dire di intervenire in questa
materia in modo che siano gli enti locali a chiudere. Non è un
sistema di fare! Le responsabilità vanno prese fino in fondo,
Assessore! Mi dispiace, mi dispiace veramente, perché ha perso una
grande occasione per dimostrare che probabilmente quando c'è un po'
di volontà si può incidere veramente anche nelle decisioni.
Presidente -
Grazie collega. La parola al collega
Restano.
Restano (UV) -
Grazie Presidente.
Più volte la V Commissione è stata chiamata in causa e ritengo
mio dovere rappresentare come si sono svolte le audizioni,
ripercorrendo cronologicamente i fatti e riportando anche la mia
opinione in questo dibattito. Partiamo dalla prima proposta di
deliberazione della Giunta regionale, della quale poi si è discusso
nel Consiglio del 7 ottobre. In quell'occasione, come Consiglieri,
abbiamo ricevuto anche una delegazione di parenti e rappresentanti
degli asili nido della Valle d'Aosta, i quali hanno ci hanno
consegnato una raccolta di firme con le loro considerazioni. In
virtù di quella discussione e dall'analisi del contenuto di quel
documento che ci è stato consegnato, l'Assessore si è poi
successivamente presentato in Commissione, proponendo un
emendamento alla delibera che era stata precedentemente valutata e
votata al CELVA. Successivamente c'è stata la convocazione, a
distanza di pochi giorni. Non è stata convocata prima perché era
materialmente impossibile farlo, collega Certan, e non per
ostruzionismo da parte del Presidente della Commissione. Lo dico
per chi ci sta ascoltando, come generalmente avviene, perché la
gente deve sapere e allora è corretto riportare ai giusti livelli
le informazioni. Nel più breve tempo possibile abbiamo convocato le
audizioni, peraltro nel giorno che non ci competeva, grazie ad
altri Presidenti di Commissione che ce ne hanno data la
disponibilità.
In quel momento ci sono state e consegnate ulteriori firme, però
la decisione del Governo regionale era stata assunta
precedentemente. La modifica alla deliberazione alla quale si
rifacevano le firme era già stata apportata ed era già venuto
l'Assessore a presentarci le modificazioni. Erano state prese in
considerazione e le valutazioni fatte dagli enti gestori, tant'è
vero che ci sono state delle modifiche sostanziali, che possono
essere ritenute opportune o meno, però le vorrei ricordare che fino
a 15 mila euro di ISEE c'è un lieve innalzamento di tariffa, da 15
mila a 30 mila euro rispetto alla precedente tariffazione, non a
quella proposta in delibera, c'è addirittura un abbassamento e poi
si alza per i redditi maggiori. Non tutte le famiglie vengono
penalizzate, pur personalmente condividendo alcune vostre
osservazioni.
Va da sé ribadire che la seconda proposta di deliberazione
recepiva anche le osservazioni dei sindaci. Quindi l'innalzamento a
900 euro è perché si sono fatte delle valutazioni insieme ai
sindaci ed è stato recepito quanto loro hanno proposto.
Personalmente voglio affermare che io mi sarei fermato lì, per il
rispetto che ho per il ruolo e per il lavoro svolto dai sindaci,
perché ritengo che loro abbiano fatto determinate scelte con la
consapevolezza di ciò che facevano. Poi si può discutere, però
avendo svolto quel ruolo so che certe decisioni vengono prese a
ragion veduta e non a cuor leggero, quindi penso che anche questa
volta l'abbiano fatto con la consapevolezza di ciò che stavano
facendo.
Siamo arrivati alla seconda audizione che è stata interessante e
sono state portate tante suggestioni. È vero, lo ammetto e credo
che sia a verbale, che l'Assessore si era impegnato a consegnare a
breve termine un
report
che avevate richiesto e che sarà
consegnato domani mattina, con un'analisi dei dati. Certo è che gli
uffici hanno bisogno dei tempi per predisporre e qui parliamo di
tempi molto ristretti e brevi.
Detto questo, l'analisi è stata attenta. Penso che il compito
dei commissari sia di apprendere le notizie, rielaborarle, portarle
ai propri gruppi e ognuno fa le sue valutazioni, le riporta in seno
al proprio gruppo di maggioranza o di minoranza e vengono prese
delle determinazioni. Di certo non sono prese, né da una parte né
dall'altra, a cuor leggero. Sappiamo tutti che è un momento di
gravi e grosse difficoltà. Ritengo, se vogliamo andare un pochino
oltre, che questo sia un passo importante, ma che sia l'inizio -
chiedo che sia questo - di una ristrutturazione globale di un
sistema, perché lo diciamo tutti: non si può andare avanti solo con
dei tagli, ma va rivisto un metodo di lavoro e la strutturazione di
un sistema. Se no con i prossimi tagli da parte del Governo
nazionale implodiamo, perché noi non possiamo ridurre sempre il
budget
a nostra disposizione. Rimane una forte sensibilità
da parte di questa maggioranza e anche, penso, da parte della
minoranza, verso gli asili nido, i giovani e gli anziani. Va da sé
che non si possono più erogare gli stessi importi che venivano
stanziati in precedenza. Per questo è necessaria una riforma
strutturale che, lo sappiamo bene, non si può fare in tempi brevi.
Questo è un primo passo e nel corso dell'anno spero che
intervengano dei provvedimenti che vadano a rimodellare un sistema,
che noi vogliamo rimanga di alto livello. Il passo che viene fatto
per mantenerlo ad alto livello ce lo avete proposto anche voi: è
quello contenuto nella vostra risoluzione, che noi siamo anche
disposti ad accettare. È quello di stabilire che per il rimborso
alle cooperative e agli asili si applichi il criterio per posto
effettivamente occupato, vale a dire che viene mantenuto un livello
di assistenza elevato, perché non si può fare la media sui costi
nel corso dell'anno, ma viene fatta la media al momento e questa è
una garanzia per i giovani assistiti negli asili. Grazie.
Presidente -
Grazie. La parola al collega Nogara.
Nogara (UVP) -
Merci Président.
Il mio sarà un breve intervento. Io ho sempre seguito questo
tema, però non ho mai approfondito la questione. Con i miei
colleghi ci siamo sempre confrontati e per mia pura curiosità e per
capire come stavano le cose ho partecipato a qualche riunione della
Commissione. Mi sono ritrovato nella stessa situazione di quando si
parla di settori in difficoltà o importanti per l'economia della
Valle d'Aosta: si dice che bisogna dare la massima attenzione e
cercare di aiutare in tutti i modi - per questo caso succede come
per il settore dell'agricoltura - ma alla fine dei fatti non si fa
niente, anzi si taglia ancora.
Quando l'Assessore Perron e il Presidente Rollandin sono venuti
per la prima volta in Commissione a parlare di bilancio, la cosa
che mi aveva fatto piacere era che l'Assessore aveva detto: noi non
vogliamo fare dei tagli lineari, noi vogliamo capire quali sono
effettivamente i bisogni della Valle in questo momento e cercheremo
di non tagliare in quei settori dove siamo già intervenuti
pesantemente o dove non si può tagliare. Però alla fine ci
ritroviamo qua a sentire che comunque si taglierà di nuovo
dappertutto e con dei settori, come quello degli asili nido e delle
microcomunità, che per motivi di bilancio bisognerà tagliare.
Innanzitutto ci sono alcune cose mi hanno stupito, in questo
periodo in cui ho seguito la discussione. A me hanno stupito
soprattutto, mi permetta Assessore, le sue dichiarazioni in
quest'aula, quando si è un po' inalberato nello scorso Consiglio,
mentre si parlava di questa famosa delibera. Lei diceva che ancora
non c'era niente di deciso e che la Commissione consiliare era
sovrana. Ma la Commissione consiliare che era sovrana, in questo
momento mi spiega che sovranità ha? Ieri ha sbraitato dicendo che
dobbiamo fare delle proposte; noi le proposte ce le avevamo già
pronte, le abbiamo presentate e vengono subito bocciate! Allora,
era una scusa la sua? Noi le presentiamo le proposte, siamo
disposti ad andare in Commissione per discutere, ma non si può fare
neanche quello. Capisce che qua diventa un po' difficile
crederle!
C'è poi addirittura una cosa importante che ho sentito dire da
diversi miei colleghi. Io penso che, quando si prendono delle
decisioni del genere, chi lavora nel settore deve essere
contattato: le cooperative, gli insegnanti. Da quanto ho capito, il
lavoro della Commissione era anche quello di sentire queste persone
e penso che, prima di fare la delibera e decidere quanto dobbiamo
spendere, bisogna ascoltare quelli del settore. Io penso e l'ho
ripetuto tante volte in questa aula: non credo che sul vostro
scranno siate dei tuttologi che sapete e capite tutto, come non lo
siamo neanche noi da questa parte. Penso che la cosa più normale
sia di sentire le varie persone e i vari soggetti che lavorano nel
settore, che forse possono dare delle indicazioni che ci possono
servire. Lo scorso Consiglio, quando gli insegnanti e le mamme sono
venuti qua, quello che mi ha colpito è stata credo un'insegnante
che mi diceva: ma vogliono ascoltarci un almeno attimo, per sentire
cosa possiamo proporgli noi? Perché ci sono delle soluzioni! Io
queste cose le dico, ma veramente mi stupisco di doverle dire,
perché dovrebbe essere la normalità fare una cosa del genere!
Poi, mi scusi collega Restano, lei mi ha parlato delle relazioni
fatte anche dal CELVA. Io non c'ero, però i miei colleghi mi hanno
riferito che il rappresentante del CELVA non è stato molto
esaustivo, quando è venuto a presentare il problema degli asili
nido. Tutto fa brodo: lui non è esaustivo, non abbiamo nessuno che
ci viene a spiegare che cosa si potrebbe fare (gente che è una vita
che lavora lì) e chi è che prende le decisioni? Le prendiamo
così...! Decidiamo di tagliare linearmente, perché mancano i soldi.
Io sono a dir poco basito.
Un altro appunto che vorrei fare, Consigliere Restano, è che la
crisi non è una novità. Ormai sono anni che ne sentiamo parlare ed
è da quando abbiamo iniziato questa legislatura che se ne parla.
Ieri l'Assessore Fosson ha detto che dobbiamo rifondare tutto il
welfare
, ma non avremmo dovuto forse pensarci un po' prima?
Noi sapevamo benissimo, già da tre anni, come erano i bilanci e a
cosa saremmo andati incontro. Invece no, ci troviamo adesso ad
essere senza soldi e a tagliare linearmente dappertutto, perché c'è
la crisi e penseremo al welfare. Penseremo: purtroppo è da un po'
di anni che sento dire che penseremo al welfare, penseremo a un
nuovo modello di agricoltura, penseremo all'occupazione, penseremo
a tutto. Probabilmente bisognava darsi da fare un po' prima e
effettivamente, come l'Assessore diceva ieri, questo welfare in
Valle d'Aosta deve essere completamente ripensato, perché prendere
a pezzettini e a spizzichi tutti i problemi che ci vengono addosso
ogni giorno, forse è la cosa più sbagliata del mondo. Non abbiamo
programmazione, non abbiamo visione di quello che può succedere,
non abbiamo niente! Noi veniamo qua e battagliamo una giornata per
dire: ma sì, togliamo cento euro a testa; ma vi sembra normale?
Si può fare un lavoro che era partito bene, perché era iniziato
con la sua disponibilità, che le riconosco, perché in questi anni
in cui ci siamo confrontati, c'è sempre stata la sua disponibilità.
Con la sua disponibilità questo discorso degli asili nido deve
andare avanti in Commissione, con tutte le cose che sono state
dette! Invece adesso lo si vuole chiudere qua in mezz'ora di
discussione, dicendo che è così, perché non abbiamo soldi. Questa
non mi sembra una motivazione e se oggi facciamo di nuovo una cosa
del genere, io vi dico che c'è veramente da vergognarsi! Ma
vergognarsi di tutto, di fronte all'opinione pubblica. Grazie.
Presidente
- Grazie. La parola al collega Grosjean.
Grosjean (UVP) -
Merci Président.
A dire la verità, non avrei voluto prendere la parola su
quest'argomento, non è tanto il mio settore, però purtroppo vedo
che il sistema è un po' dappertutto uguale, manca - forse è una
delle prime riflessioni che ho fatto da quando sono entrato qui -
la volontà di rivedere tutto il sistema, di fare una
programmazione, di guardare a lungo termine, com'è che si può
venire fuori da questa situazione che è sempre peggio. Sembra che
sia venuta giù una valanga e non ci sono più soldi, ma lo sapevate,
l'anno scorso, due anni fa, tre anni fa che la situazione stava
andando a rotoli, la crisi è dal 2007-2008, non è da oggi! E adesso
siamo lì che cerchiamo ancora di fare degli "aggiustini": "tagliamo
un po' qui, tagliamo un po' lì", ma noi siamo il Consiglio di
amministrazione della più grossa società che c'è:
dell'Amministrazione regionale della Valle d'Aosta e non possiamo
andare avanti così a tentativi! Io credo che in amministrazione
ogni azienda, ogni amministratore, prima di fare un bilancio, prima
di fare un preventivo, guarda cos'è successo, cosa non va per
trovare le soluzioni. Qui si cerca di tacconare, ho l'impressione
che si cerca di tacconare da una parte all'altra, utilizzando anche
un po' qualche sistema...cioè abbiamo fatto la riunione del CELVA e
ai sindaci abbiamo fatto dire: "sì", perché tanto non hanno avuto
il tempo di leggere e di approfondire, poi dopo arriviamo in
Consiglio perché ci sono quattro mamme che andiamo...modifichiamo
la delibera, la sospendiamo, la riproponiamo un'altra volta, viene
ancora discussa...ma mi sembra proprio che non è il sistema
corretto di amministrare la cosa pubblica e di amministrare
un'azienda che è l'azienda Valle d'Aosta! Credo quindi che in tutti
i settori...abbiamo fatto una mozione quindici giorni fa
sull'agricoltura, perché abbiamo lo stesso problema, l'agricoltura
va rivista, altri settori penso che vanno rivisti e
ripensati...passati quindici giorni, non si sa ancora niente...va
bene così, allora continuiamo ad andare avanti così se va bene
così...vuol dire che fra un po' riempiremo le piazze con tutte le
categorie, non so cosa succederà.
Io credo veramente che la situazione debba cambiare, la
situazione debba svoltare. Mi fa piacere che il collega Restano
dica che dobbiamo rivedere, che dobbiamo riprogrammare, ma questo è
da un po' che bisogna farlo, Signori! Il lavoro delle commissioni
quindi è importante. Non si può arrivare qui, collega Restano, a
dirci: "domani vi daremo tutti i dati", ma cosa abbiamo fatto il
Consiglio a fare se domani ci darete i dati? Io, per carità, non ho
partecipato a queste Commissioni, quindi non ho la forza in questo
momento di andare a valutare i dati, ma a cosa serviranno i dati
domani? I dati dovevano essere portati prima del Consiglio; è vero,
ci sono delle difficoltà: personale, dipendenti, ma se c'è un
consiglio di amministrazione, i dati ci devono essere prima e non
dopo, quindi chiudo dicendo che mi dispiace per quelli che ci
guardano fuori in televisione, perché credo che veramente abbiano
un'impressione molto negativa di questo Consiglio regionale.
Presidente -
Grazie collega. È arrivata una seconda
risoluzione su questa mozione, che è in distribuzione. Altri che
chiedono la parola? Chiudiamo la discussione generale. Bertschy
per...? Prego.
Bertschy (UVP) -
È difficile dire di cosa si vuol parlare
se non ci dà la parola o ci parliamo senza microfono, ma a casa non
capiscono che noi ci stiamo parlando senza microfono...dico per
educazione mi dà la parola, poi io stia tranquillo faccio quello
che devo fare attenendomi al Regolamento dell'aula.
Se lei chiude la risoluzione...la discussione generale,
l'iscrizione della seconda risoluzione è possibile?
Presidente
- È in automatico la seconda iscrizione, non
c'è bisogno di votare...se riguarda l'argomento...
Bertschy (UVP) -
...no, ma qua non c'è mai bisogno di far
niente, ma noi vogliamo essere chiari e lei giustamente...sono
anche procedure nuove, magari non sono state adottate, così
sappiamo tutto tutti e possiamo andare avanti. Grazie.
Presidente -
La parola al collega Lanièce.
Lanièce (SA) -
Anch'io prendo la parola per portare la
voce della Stella Alpina a questo dibattito in quanto membro della
Commissione competente. Come mi hanno già preceduto i colleghi
della maggioranza facenti parte della Commissione, penso che sia
ovvio...tutti quanti...questo tema è stato affrontato in modo ben
dettagliato sia in aula, a seguito delle mozioni e delle iniziative
portate avanti dalla minoranza, sia poi attraverso un lavoro
effettuato nella Commissione competente, che ha visto, com'è già
stato detto, diverse audizioni. Audizioni che sono servite a tutti
noi, a tutti i Commissari e anche ai colleghi non facenti parte
della Commissione, ma presenti, per poter audire le parti in causa
e cercare di capire se si potevano individuare delle soluzioni che
potessero essere migliorative rispetto alla bozza - e ripeto:
"bozza" - di delibera che è stata presentata in aula e in
Commissione la prima volta. Mi sembra che ad oggi possiamo dire che
un piccolo lavoro è stato fatto dai Commissari di maggioranza e di
minoranza, perché, rispetto alla bozza iniziale, ci sono delle
modifiche, modifiche che magari per alcuni non saranno eclatanti,
ma sono delle modifiche migliorative. La prima bozza parlava di una
tariffa minima di 250 euro, tariffa che dovevano pagare le famiglie
ad un massimo di 850; oggi, a seguito anche della sospensione
precedente, parliamo di una tariffa minima di 170, quindi 80 euro
in meno rispetto alla bozza iniziale, e una tariffa massima di 750,
quindi 100 euro in meno. Qualcosa quindi è stato fatto, sicuramente
l'opposizione dirà che si poteva fare di più, però, di fatto,
questo lavoro fatto nella Commissione dalla maggioranza con il
contributo di tutti, dell'opposizione e anche di chi è stato audito
in Commissione, ha portato qualcosa. Ecco, da qui si deve partire,
perché altrimenti si rischia sempre di trovare il bicchiere mezzo
vuoto. Abbiamo fatto un primo passaggio, ora questo passaggio deve
essere trasformato in realtà nell'anno 2016 e sicuramente a fine
2016 potremo renderci conto se questo primo tentativo migliorativo
ha portato dei frutti, perché è ovvio - e penso che questo sia
importante - noi dobbiamo partire e affrontare questo nuovo anno
con questa nuova modulazione nell'ottica di riorganizzare il
servizio sapendo anche quali erano i problemi.
Mi sembra quindi che questo è stato un piccolo contributo dato
da tutti noi cercando di migliorare il più possibile. Domani ci
sarà un'altra audizione...noi siamo qui per cercare di fare il
meglio possibile, per cercare di far sì che ci possano essere delle
minori ricadute sulle famiglie. D'altronde mi sembra che
nell'incontro che è stato fatto, il primo incontro con le famiglie,
due fossero i punti sui quali loro avevano sollecitato il Consiglio
ad intervenire ed erano: punto primo quello che riguardava
l'aumento delle tariffe a carico delle famiglie, e lì c'è un
intervento, perché adesso nelle tre fasce abbiamo la prima fascia
che rimane più o meno uguale a quella precedente, a quello che
c'era prima; la seconda fascia è migliorativa; la terza fascia che
riguarda i redditi da 40 mila in su, che è quella che, insomma, è
aumentata, facciamo pagare di più a chi ha di più: ecco, questa è,
possiamo dire, per le tariffe, la scelta.
Il secondo punto era quello del rapporto numerico educatore e
bambino, che era da 1 a 6 è passato ad 1 a 8, come in campo
nazionale, ma su questo anche durante l'audizione abbiamo sentito
che, seppur a malincuore, è stato accettato.
Sui due punti che ci erano stati sottoposti in Consiglio
regionale...adesso non ricordo la data...mi sembra un mese fa,
quindi qualcosa è stato fatto. È un primo tentativo, sicuramente
lavorando si può migliorare, però qualcosa è stato fatto e quindi
partiamo da questo e poi cerchiamo di verificare se nel corso del
2016 questa scelta politica porterà dei miglioramenti o meno.
Presidente -
Grazie. Viene quindi ultimata la discussione
sulla prima risoluzione, ne è arrivata una seconda. Apriamo la
discussione su questa seconda risoluzione, qualcuno la vuole
illustrare? La parola alla collega Morelli.
Morelli (ALPE) -
Merci Président.
Prima di illustrare questa risoluzione, mi piacerebbe fare una
considerazione a margine riguardo alla partecipazione a questo
dibattito così intensa anche da parte di colleghi che raramente
prendono la parola. Questa cosa devo dire che in un certo senso mi
conforta, perché forse sta a significare che una nuova
consapevolezza si sta instaurando, si sta facendo strada riguardo a
temi, che al contrario, viste certe prese di posizione che ci sono
state riportate, viste certe prese di posizione drastiche assunte
da rappresentanti di maggioranza riguardo alla non essenzialità di
questo servizio...beh, devo dire che oggi invece forse...come dire?
un cambiamento culturale sta avvenendo riguardo alla concezione che
si può avere di un servizio come quello degli asili nido. La nostra
risoluzione va nella direzione di approfondire il tema e di
acquisire tutti gli elementi che possono essere utili ad avere un
quadro completo per affrontare una discussione, un dibattito che
sia il più proficuo e il più articolato possibile. Noi gruppi ALPE
e UVP quindi invitiamo il Presidente della Commissione consiliare,
che è la V Commissione, a predisporre con sollecitudine, ovviamente
perché il tema è in discussione, un'audizione di quelle
rappresentanze cooperativistiche di cui parlava poc'anzi il collega
Guichardaz, che non per cattiva volontà, ma perché non ci si è
pensato, non sono state audite in V Commissione, semplicemente per
avere tutti gli elementi. È stata evocata l'audizione che abbiamo
avuto pochi giorni fa di enti gestori delle cooperative che
gestiscono i servizi, ma non abbiamo audito un'altra parte di
soggetti, che molto probabilmente hanno qualcosa da dire e quindi
semplicemente la nostra risoluzione è qualcosa di molto concreto e
richiede di poter acquisire ulteriori argomentazioni. Grazie.
Presidente -
Collega, in base al Regolamento, non è il
sottoscrittore della risoluzione, non è il proponente...no,
sull'articolo 64 sono i proponenti...
(brusìo in aula)
...no, ma scusate, dopo la replica della Giunta, (articolo 64)
può intervenire uno per gruppo ed è intervenuto Restano. Allora, il
ragionamento qual è? Che i proponenti di una risoluzione possono
parlare tutti, dopo la risposta della Giunta può parlare uno per
gruppo. Non mi risulta che il collega...
(interruzione di alcuni Consiglieri, fuori microfono)
...sì, ma possono parlare tutti quelli che hanno firmato la
risoluzione, uno per gruppo, ma c'è scritto dopo l'intervento della
Giunta. Se la Giunta non interviene, oppure se interviene, il
Consigliere Cognetta potrà parlare dopo. Per mozione d'ordine?
Cognetta (M5S) -
Sì, Presidente.
Oggi è veramente molto preciso, dopo due anni e mezzo passati
qui dentro, oggi di colpo diventiamo precisi. Allora, non devo
intervenire? È questo il concetto? Posso intervenire dopo? Sa qual
è la cosa divertente? È che se comincio a guardare tutto quello che
è successo fino ad oggi in quest'aula, dove ci sono persone che
sono intervenute due volte, tre volte, quattro volte, tutto questo
sofismo tecnicissimo che sta mettendo in campo oggi non
esisteva...beh, cos'è? Se l'è presa per qualcosa che le hanno
fatto?
Presidente -
Nessuno se l'è presa per niente...
Cognetta (M5S) -
...sì, non se l'è presa? È sicuro?
Perché mi sembra che sono l'unico che non può parlare, perché fino
ad oggi - le ripeto - avete invece gestito l'aula in modo
completamente diverso, adesso rispettate le regole fino a questo
punto? Io sono contento di questo, non si preoccupi, vediamo quanto
tempo dura.
Presidente -
Grazie collega. La parola al collega
Bertschy.
Bertschy (UVP) -
Grazie Presidente.
Allora, io credo che ci troviamo di fronte a questo punto ad una
discussione sul bilancio anticipata. La maggioranza UV, Stella
Alpina, PD rinuncia a qualsiasi battaglia per il taglio con la
faucheuse
che ci ha fatto lo Stato, abbiamo deciso che
questi 70 milioni di euro filano via, l'accisa sulla birra passa da
120 milioni a meno di 10 milioni, la sentenza della Corte
costituzionale va bene così, i patti del 2010 valgono per UV,
Stella Alpina e PD, ...a tutti i valdostani: "andate a
casa...perdiamo i posti di lavoro perché non abbiamo più soldi".
Grande coraggio politico, vorrei vedere se al Governo ci fosse un
Governo di destra, chi oggi è qui starebbe zitto. Grande coraggio
politico, invece che mettere in discussione chi ci sta rovinando,
siamo qua a mandare a casa la gente perché non abbiamo i soldi? È
questa la vostra forza? Avete la forza con i deboli, invece che la
forza con i forti, la forza con i deboli, comodo, l'abbiamo detto
l'altro Consiglio, noi ci siamo a fare una battaglia contro chi ci
sta rovinando. Noi non abbiamo più i soldi per mantenere i posti di
lavoro, ma neanche i minimi, altro che farne degli altri! Allora
vogliamo tirare su la bandiera e sventolarla tutti insieme, anche
se siamo di colori diversi. Questi 74 milioni sono la rovina della
Valle d'Aosta e gli asili nido sono il primo punto di questa
rovina. Allora, l'abbiamo detto l'altra volta, noi ci siamo a fare
una presa di posizione forte, ma non ci siamo a rovinare la Valle
d'Aosta e non avere il coraggio di protestare. Dove siete? Siamo
qua a dire: "è un progetto sperimentale sugli asili nido, vedremo
come va", André Lanièce, vent'anni di carriera qua dentro, ma
tirate su la schiena, andiamo fino in fondo! Io sono convinto che
siamo tutti per difendere la Valle d'Aosta, ma andiamo fino in
fondo, perché tanto oggi uccidiamo quelli dell'asilo nido, domani
ne uccidiamo altri, perché non abbiamo più i soldi per mantenere
questo sistema!
Allora gli autonomisti, ma anche insieme a tutti quelli che
vogliono bene alla Valle d'Aosta, devono denunciarla questa cosa
qui, è da qui che si parte, non dai progetti sperimentali dei 100
euro in più e dei 100 euro in meno, ma dove siete? Ma dove siete?
Gente di vent'anni di battaglia! Presidente della V Commissione,
dove siamo? La battaglia principe, la battaglia madre cioè è
questa, perché se domani mattina ci trovassimo anche tutti
d'accordo ad approvare il reddito minimo di cittadinanza, eh, che
fa parte di un progetto del PD e ci sta - e noi non abbiamo voglia
di discutere oggi di questo tema -, ma che cosa abbiamo salvato?
Abbiamo dato cinque mesi di lavoro ai disoccupati: è questo che
abbiamo fatto! Ma allora è quello il progetto politico di questa
maggioranza? Ve lo diciamo per l'ultima volta: vogliamo difenderci
di fronte a questo sopruso che ci stanno facendo? Guardate...ve
l'abbiamo già detto: ve li diamo noi i dati di come gli altri non
pagano nei confronti dello Stato, questo Stato ci sta rovinando,
che si chiami Renzi, che si chiami Berlusconi, prima uno e poi
l'altro...i 120 mila valdostani non si difendono più, li
uccidiamo!
Stamattina parlavamo degli impianti a fune, ma credo che nessuno
abbia voglia chiudere le piccole stazioni, ma è chiaro che, quando
non ci sono più soldi, moriamo! Allora, il sistema lo vogliamo
cambiare, ma non vogliamo morire...siamo tutti d'accordo a cambiare
il sistema, eh, cavolo, scusate, ma non ci sto a vedere che si sta
facendo una battaglia di retroguardia, non ci stiamo! Lo abbiamo
già detto, come UVP, come ALPE, non ci stiamo, denunciamo questo
fatto, facciamo quello che vogliamo, rimettiamo in discussione gli
accordi che non tengono più, e non stiamo a fare il processo su
come sono stati firmati, ma oggi non abbiamo più i soldi, ma come
fa l'Assessore alle finanze qua che strappa un milione di euro da
una parte all'altra? Il problema è politico! Ma bisogna fare una
denuncia contro questo sopruso qua, ma bisogna che la gente lo
sappia, riempiamo i titoli dei giornali, ci hanno detto fino ad
ieri che eravamo dei privilegiati, oggi siamo dei poveri! Ma chi
mai si sognerebbe di ridurre la qualità di un servizio e di
aumentare i costi, ma, Assessore, lei le sa benissimo queste cose!
Ora, facciamo questa battaglia e dopo andremo a ridistribuire le
risorse, a togliere i privilegi, a togliere l'assistenzialismo,
tutto quello che vogliamo, ma facciamo questa battaglia! Siamo già
proiettati a non avere più niente, siamo già dentro il
bilancio..."i soldi non li abbiamo più e come andrà andrà", per noi
non è così e ve lo ribadiamo!
Io questa la vedo una sconfitta parziale di quelli che volevano
fare le battaglie, di quelli che vogliono fare le battaglie
interne, Assessore, lei era uno degli iscritti alle battaglie
interne positive per cambiare il sistema, noi non siamo a
criticare, ognuno ha fatto le sue scelte, però questo sistema va
cambiato, va messo in discussione. Abbiamo allargato la maggioranza
per portarci a casa una copertura in più, ma bene, è una scelta di
strategia politica, bene, ognuno fa le sue, ma oggi che copertura
abbiamo? Il primo risultato di questa copertura sono 74 milioni in
meno. Ragazzi, copriamoci le spalle il prossimo giro, ma, al di là
di chi c'è a Roma, o ci difendiamo noi, o non ci difende più
nessuno qui!
L'Assessore Marguerettaz che è fuori avrà letto i giornali, a
Bolzano aggiungono quattro corse per andare a Roma in via diretta,
noi è già bello se riusciamo a collegare Pont-Saint-Martin ad Aosta
con il prossimo bilancio! Ma è questa la battaglia che vogliamo
fare tra di noi? Siamo qua a strapparci i capelli per 4 milioni.
Allora, Assessore Fosson, o la fa questa battaglia, o lasci il
posto! Lasci il posto a chi ha energia, ma noi non sappiamo più
cosa dire...ma mettetevi con energia, siete voi al Governo, siete
voi che comandate questa Valle d'Aosta! Nessuno vi toglierà il
posto, ma l'energia, non battaglie di retroguardia, noi abbiamo
bisogno di un Governo vincente, "cattivo" che rivendichi le
prerogative di questa Regione, dei cittadini della Valle d'Aosta,
non di un Governo rassegnato!
Gli asili nido: io non so se vi rendete conto che sono ragazze
giovani, qualcuna di queste ha cominciato a mettere lì un progetto
di vita, hanno fatto delle scelte, perché? Perché l'Amministrazione
regionale aveva investito sul sociale per raggiungere un rapporto:
quel famoso rapporto dell'accordo di Lisbona, eravamo tutti
contenti. Adesso partiamo da queste ragazze, partiamo dalle
famiglie, partiamo dall'infanzia, ma il segnale che diamo è questo
qua! Non stiamo cioè togliendo i soldi per emulare, stiamo
togliendo i soldi per guardare dei bambini, per portare avanti un
progetto sociale e cercare di mantenere dei posti di lavoro, ma in
via sperimentale troviamo qualsiasi cosa che tenga in piedi questo
sistema per un anno ancora in attesa di riforme: era questa la
proposta scritta in quel documento, poi non sono 1.020, sono 980,
sono 960, cerchiamo...ma non si può essere chiusi così rispetto ad
un argomento del genere! Togliete loro dei servizi ed aumentate le
tariffe, ma dite piuttosto che date dei contributi agli asili nido
e che ognuno si organizzi, almeno è una scelta politica, quella è
una scelta politica, questa è un ridistribuire un po' di qua e un
po' di là!
Assessore, però veramente lei ha due settori da difendere: deve
difendere il sociale e la sanità. Per il sociale non c'è più
difesa, perché? Perché non vuole fare la politica energica che deve
fare con un posto di governo come il suo. Il collega Gerandin
glielo ricorda tutte le volte: lei ha un quarto di bilancio, ma
cavolo...più di un terzo...noi quello nuovo non lo vediamo ancora,
ecco, rispetto all'anno scorso, siamo lì...allora, ma da lei deve
partire questa situazione! Cavolo, tutte le volte che veniamo in
Consiglio regionale perde un pezzo! Solo perché è sbagliato, non
abbiamo più soldi perché qualcuno non ce li dà più questi soldi:
non ce li dà più perché noi correttamente stiamo seguendo un
percorso, abbiamo mollato prima del 2009 un malloppo, che ci teneva
ben saldi rispetto al governo delle nostre risorse, siamo su un
altro patto, questo patto oggi viene messo fortemente in
discussione da una sentenza e noi siamo qui ad aspettare che
qualcuno ci difenda, ma difendiamoci noi!
Le cooperative sono state serie, poi se ce ne saranno altre da
sentire, le sentiremo, ma non hanno fatto storie su uno a sette,
uno a otto, ha ragione il collega Lanièce, però ci hanno detto che
si perdono 40 posti di lavoro, ma se fossero anche 20, sono 20
posti di lavoro giovani, per delle mamme, per della gente che ha
messo in quel settore lì una scelta di vita, ma come si fa ad
essere così freddi rispetto ad una cosa del genere quando riusciamo
a mantenere un Politecnico, una super Università, altre cose,
riusciamo a fare il progetto di internazionalizzazione del
Politecnico, ma siamo così ricchi in Valle d'Aosta da pensare agli
altri e non pensare ai giovani della Valle d'Aosta? Allora, la
solidarietà va bene, ma, come dicono in Piemonte, la prima
solidarietà "
l'é cula di cà
" (traduzione letterale dal
dialetto piemontese: "è quella di casa"), no? Allora cerchiamo di
farlo anche in Valle d'Aosta, però tiriamo su quest'asticella,
facciamo questa battaglia tutti insieme, smettiamo di dividerci se
è il caso, ma facciamo questa battaglia, i 74 milioni sono un
disastro!
Presidente -
Grazie collega. La parola al collega
Chatrian.
Chatrian (ALPE) -
Sì, grazie Presidente.
Indubbiamente il tema è uno dei numerosi temi che andremo ad
affrontare nelle prossime settimane e più uno ci lavora, ci studia,
cerca di capire le criticità, senza essere il primo della classe,
cercando di mettere sul tavolo delle proposte, delle
controproposte, di fare il suo dovere...in questi giorni abbiamo
parlato che il Consigliere deve avere la possibilità di espletare
il proprio mandato dignitosamente, ma degnamente nello stesso
momento. Detto questo, più rileggo...e in questi due giorni ho
riletto diverse volte l'audizione che abbiamo fatto con l'Assessore
Fosson e i suoi dirigenti, di una settimana fa, e più
dico...collega Restano, io capisco che lei deve farsi sentire su un
tema di questo genere, ha gestito questa nostra Commissione, la
pari informazione la trovo correttissima, però il metodo di
lavoro...mi scusi è follia pura questa!
Ieri mattina l'Assessore Perron...probabilmente cerca, anche in
parte correttamente, politicamente una sponda dall'opposizione, qui
la situazione è drammatica e cerca di farci avere tutta la
documentazione possibile per dire: "ragazzi qui la situazione marca
male" e, dall'altra, affrontate a suon...ma di cosa? Di
maggioranza? Affrontate a suon di delibere buttate sul tavolo un
mese fa come in questo caso...e pensate di modificare dei modelli
così delicati così? E questo è il primo discorso sul metodo di
lavoro, quindi da una parte meno 74 milioni, un mese fa però il
Governo regionale ha messo sul tavolo questo deliberone: 250, 850,
quota capitaria, 850, ma da dove arriva non abbiamo ancora capito
dopo un mese, arriva al CELVA, passa al CELVA, torna in
Commissione...eh no, "
ferma la m
ü
la
"
(traduzione letterale dal dialetto piemontese: "ferma tutto"),
scusate: questa cosa è macelleria sociale! Possiamo audire
qualcuno? E apriamo la parentesi su quel "qualcuno". Sentiamo chi?
I sindaci e li abbiamo auditi, sentiamo l'Assessore, l'abbiamo
audito e poi c'è stata una richiesta di audizione da parte degli
enti gestori e, collega Guichardaz, mi sembra che martedì sera
abbiamo audito gli enti gestori. I Signori che hanno perso qualche
ora per noi erano titolati per essere presenti, erano delegati per
essere presenti a quell'incontro e sinceramente ci hanno anche
portato qualche documento che ci deve far riflettere, ma non è
Chatrian, non è il gruppo di ALPE o il gruppo dell'UVP che dice
questo: sono i Dirigenti dell'Assessorato del dottor Fosson, che se
andate a leggere cosa hanno dichiarato durante l'incontro di lunedì
scorso...c'è chi ci ascolta e ci dice: "ma ragazzi...", forse
l'Assessore Fosson insieme ai colleghi che si occupano del sociale
della maggioranza, i colleghi André, Restano, Follien forse fanno
bene a fare la stessa operazione che hanno fatto ieri
sera...identica operazione forse, o guardiamo e mettiamo nel
calderone tutto quello che c'è e nel mese di novembre nel rispetto
dei ruoli di maggioranza, opposizione e Governo, perché fino lì ci
arriviamo, si decide quali priorità mettere in campo, dove
tagliare, come tagliare, che tipo di risposte.
Non saremmo qui a discutere su questa delibera forse se il
metodo di lavoro fosse stato un altro: quello di affrontare insieme
a tutti gli altri dossier e gli altri Assessorati...affrontandolo
serenamente nel mese di novembre nella finanziaria principale, che
è quella che va a ritagliare la programmazione, la pianificazione
del 2016-2018. Oggi invece, purtroppo, stiamo parlando solo di un
settore importantissimo da una parte, ma slegato da quel dato che
il collega Perron gentilmente ci ha fatto avere subito, appena i
suoi Uffici hanno compilato...cioè che qui la situazione è
bruttissima...
Allora,
des deux l'une
, il consiglio...dottor Fosson,
Assessore Fosson, ma per lei innanzitutto e per noi tutti faccia la
stessa operazione che ha fatto ieri e rifacciamo... non è un giro
dell'oca, si azzera come sulla delibera degli anziani, ci
confrontiamo serenamente nelle prossime due settimane in
Commissione, in V Commissione. I dati che ci hanno fornito gli enti
gestori io penso che possano aiutarci, le considerazioni che le
famiglie ci hanno fatto in queste settimane pubblicamente
all'interno della Commissione ci possono aiutare. I dati collega
Restano...collega, lei è Presidente della Commissione, lunedì 13
noi abbiamo chiesto un piccolo
report
, ma per discutere oggi
serenamente e per far capire ai valdostani qual è la vostra scelta,
dove riducete, qual è l'importo che portate a casa, perché fate
queste scelte. Era per far fare bella figura a voi, perché dietro
c'erano indubbiamente degli scenari, delle proiezioni, è un lavoro
dotto, un lavoro ben fatto, costruito. Politicamente poi poteva
essere condiviso o no da noi, ma dietro l'architettura aveva fatto
sì che aveva portato ad una scelta di natura politica su dati
scientifici, su dati corretti, su dati liquidati, pagati
dall'Amministrazione pubblica. Lei oggi ci dice...mi scusi Restano,
c'è un buon rapporto da un punto di vista...come posso dire?
personale, ma lei non può venire a dirci che, dopo dieci giorni gli
uffici dell'Assessore Fosson, coordinatore, dirigenti, funzionari
non hanno potuto fare questo
report
? E la delibera è stata
scaricata un mese fa, no, non possiamo affrontare così serenamente
i dossier, non possiamo. Penso che nei confronti dei cittadini
valdostani non possiamo affrontare i dossier in questa maniera,
perché chi ci ascolta ci direbbe: "ma andate tutti a casa", e
probabilmente avrebbero ragione. Dato che non ci stiamo, gradiremmo
avere da parte vostra un metodo di lavoro diverso e, se c'è la
volontà di mettere in campo un metodo di lavoro diverso,
fatelo!
Ieri avete fatto forse la cosa più saggia che potevate fare:
tornare, azzerare quella delibera e ripartire da zero in
Commissione. Fatelo su questa delibera, non pacioccate come al
mercato: "
ma betèn ià euncô
10 euro
" (traduzione
letterale dal patois: "ma mettiamo via ancora 10 euro"), ma stiamo
parlando di persone, chi ci sta ascoltando ci prende praticamente
per ridicoli! Principalmente voi, perché non è una nostra scelta,
però ascoltateci su questa proposta che oggi vi facciamo. Volete
fare il muro contro il muro duro? Noi sappiamo come funziona, eh,
lo sappiamo molto bene, nei corridoi, nella pausa pranzo diversi
Consiglieri di maggioranza: "eh, ma lo sai Albert come funziona?",
"no, non so come funziona...", "questa è una decisione del
Presidente", ma allora ditelo qua all'interno del Consiglio che non
è una vostra decisione! "Non possiamo fare nulla", ma come non
potete fare nulla? Siete dei numerini o eventualmente portate
l'espressione del vostro territorio? Sempre...ripeto: sto parlando
politicamente avendo...come posso dire? un'attenzione particolare a
tutti, ognuno ha la propria dignità, particolarità, espressione da
mettere in campo. Allora, quando le cose vanno bene, il merito è di
tutti e, quando le cose vanno male, la colpa è del Presidente
Rollandin? Mi chiedo e chiedo a voi Consiglieri, perché queste...ho
incontrato quattro Consiglieri di maggioranza oggi dalle 13,30 alle
15,30 e tutti e quattro mi hanno detto la stessa cosa: "Albert, non
si può modificare, perché è stato deciso così. Abbiamo cercato..."
e la mia domanda è stata: "ma avete cercato cosa? Avete delle
proiezioni, avete a monte...è stato fatto un lavoro di
quantificare...i 900 euro da dove arrivano? Al di là della
richiesta dei sindaci di aumentare un po' dagli 850, la qualità del
servizio sarà garantita? Non vi dicono le famiglie che è
impossibile abbassare la qualità e aumentare le tariffe?". "Sì",
ebbene, non è forse il momento...Assessore Fosson, potete ritirare
questa delibera che avete calato dall'alto e pacioccato
successivamente, cercando in corsa, il treno era in corsa, di
modificare e far capire che qualcosa stiamo facendo? Fate la stessa
operazione che avete fatto ieri e non fate l'errore politico che,
quando le cose vanno bene, il merito è di tutta la maggioranza e in
giro, eh, il merito è di tutti, quando le cose invece sono imposte,
così viene detto, il demerito è del Presidente Rollandin.
Io penso che questo sia uno dei temi che dovremo affrontare
serenamente durante il dibattito della finanziaria la prima
settimana di dicembre, abbiamo un mese e mezzo, c'è spazio, c'è la
possibilità...io ritengo, noi riteniamo che l'unica cosa giusta che
si può fare, perché oltretutto poi, al di là delle affermazioni, è
inutile che ci mettiamo a leggere le considerazioni che i dirigenti
hanno fatto...noi oggi non abbiamo dati, le voci non sono omogenee,
piuttosto che cose già dette anche da altri colleghi, sulle tariffe
il risparmio ovviamente è più limitato rispetto alla proposta, che
è passata come esame di deliberazione, "
il gioco si fa sulle
direttive, sulla diminuzione dei costi, però ci sono troppi
contratti disomogenei
- queste sono tutte parole di qualche
giorno fa di dirigenti, non di Chatrian che magari non può...non è
né un giurista, né ha cognizione di causa -
piuttosto sarà
importantissimo costruire insieme i capitolati di gara...
"
Presidente -
Collega Chatrian, la invito a terminare.
Chatrian (ALPE) -
...finisco, Presidente..."
...ma ad
oggi tutto questo non si può fare, parliamo almeno di due
anni"
: queste sono dichiarazioni fatte in audizione una
settimana fa, proprio vista l'incertezza, visto e considerato che
non c'è scientificità della vostra partenza, delle vostre scelte,
fate un passo indietro, ritirate la delibera e partiamo da zero
come ieri avete saggiamente fatto sulla delibera degli anziani.
Presidente -
Grazie. La parola al Consigliere Fabbri.
Fabbri (UVP) -
Grazie Presidente.
Vorrei anch'io nuovamente rinnovare l'invito a ritirare questa
delibera, anche in seguito al nuovo impegno che noi chiediamo con
la nostra risoluzione, cioè quello di audire tutte le cooperative
che si occupano di questo settore, per avere, come dicevo già nel
mio primo intervento, un quadro che sia ben chiaro, di quelle che
sono le spese e come vengono gestite quelle che sono le necessità
di questi nostri asili, perché questo costo ottimale che è stato,
come già detto, determinato, a nostro avviso, come ci siamo accorti
anche dall'audizione, in modo completamente...come possiamo dire?
anomalo, non basato su quelli che sono stati degli studi fatti
approfonditamente.
Io, quando c'è stato lo studio sul costo ottimale delle
microcomunità e ci è stato presentato, ricordo perfettamente come
sia stato fatto lo studio approfondito, dopodiché, dopo aver
esaminato a fondo tutte quelle che erano le voci di tutte quante le
microcomunità della Valle d'Aosta...ora, mi sembra che uno studio
altrettanto approfondito non sia stato fatto su questo. Abbiamo il
tempo ancora, come diceva il collega Chatrian, di farlo, di
avere...di costruire su dati oggettivi quelli che possono essere i
costi ottimali...e le spese e i tagli che dovremo affrontare. Se
noi riusciamo ad avere questa consapevolezza, sicuramente verrà
anche accettato, se si dovranno fare dei tagli, dai nostri
concittadini. Io invito però di nuovo tutti i colleghi a ripensare
a questo tipo di lavoro che bisogna fare, un lavoro più coordinato,
un lavoro più approfondito, un lavoro che ci possa effettivamente
rendere edotti e sicuri di quello che andiamo a fare; lo faremo
assieme, lo faremo approfonditamente, lo faremo a ragione veduta,
perché solo così riusciremo a capire dove riusciamo a sostenere il
discorso del sociale in Valle d'Aosta. Questo tipo di approccio, di
studio scientifico, di studio serio di queste cose verrà poi
applicato a tutti i settori del sociale, così riusciremo anche,
come dicevo, a fare percepire, a far capire ai nostri concittadini
che si sta facendo un lavoro serio, che tutto il sociale verrà
rivisto e verrà rimodulato a seconda delle nostre possibilità, ma
nel senso della giustizia, nel senso soprattutto della
consapevolezza.
Si dà atto che dalle ore 17,15 assume la presidenza il
Vicepresidente Follien.
Follien (Presidente) -
Grazie Consigliere Fabbri. La
parola al Consigliere Gerandin.
Gerandin (UVP) -
Merci Président.
Parto da dove ha terminato il collega Bertschy, nel senso che
veramente noi crediamo e siamo convinti che questa sia la partita
per il futuro della Valle d'Aosta. Noi ci crediamo, abbiamo
probabilmente messo...anzi metteremo in secondo piano anche gli
altri contenuti delle mozioni, perché per noi questa è una
battaglia sulle prospettive e sul futuro della Valle d'Aosta.
Quando il collega diceva che il nostro sistema che abbiamo creato e
di cui ci siamo vantati per anni...soprattutto riferito al sociale,
ma anche il sistema di prospettiva della Valle d'Aosta, per cui
vale anche in merito a quelle proposte che voi ci avete garantito,
vale a dire i milioni a disposizione per mettere in piedi i
cantieri per ovviare al disagio di una categoria che ha manifestato
tutta una serie di problematiche, cantieri da affidare in economia,
con il sistema della rotazione, che andavano nel senso di creare
quell'occupazione...perché, vede Assessore, noi siamo convinti che
sia importante andare nel senso delle politiche attive e non delle
politiche passive. Su questo non c'è ombra di dubbio, per cui fa
anche piacere che il collega Donzel l'abbia ricordato questa
mattina, ma nello stesso tempo non vogliamo neanche azzerare, o
comunque mettere i titoli...su un sistema che alla Valle d'Aosta ha
dato tanto.
Io, quando le ho parlato del discorso legato agli anziani, le ho
detto, Assessore, che noi avevamo...la politica aveva illuso una
serie di categorie, lì era riferito chiaramente al passaggio da
ADEST ad OSS, qua è riferito a quel ruolo di educatori di cui noi,
proprio perché siamo stati i primi a raggiungere lo standard di
Lisbona, abbiamo creato quella attenzione soprattutto...vale per il
discorso ADEST, vale per il discorso OSS, educatori, vale anche per
il discorso infermieristico legato alla qualità della sanità...noi
per anni abbiamo detto che il futuro era legato a questo tipo di
servizi alla persona.
Quando le dico che ne va di mezzo quello che è il futuro della
Valle d'Aosta, legato a quelle che sono le risorse
finanziarie...io, Assessore, le dissi che mi meravigliavo che un
politico della sua esperienza si fosse svegliato a metà estate per
accorgersi che un mondo era finito, che le risorse a disposizione
erano molto meno e in quest'aula lei disse: "ma voi non sapete che
situazione, che prospettive abbiamo per il futuro". Quel senso di
accettazione, di voglia di non più lottare per quelli che sono dei
diritti dei valdostani lei l'ha manifestato pubblicamente in
quest'aula, ma quello che fa specie è che lei con la sua esperienza
non abbia recepito quanto noi è due anni e mezzo che diciamo, che
denunciamo in questo contesto, vale a dire che una serie di accordi
che...giustamente, come ha detto il collega Bertschy, non stiamo a
sindacare chi li ha firmati, sono accordi che non hanno più alcun
senso in prospettiva della Valle d'Aosta: dico questo perché in
sede di Commissione il collega e Assessore alle finanze ci ha
ricordato che l'apporto con cui la Valle d'Aosta dovrà contribuire
allo Stato sarà di 243 milioni.
Bene, io ricordo ancora che una realtà come Trento, che ha più
di 5 miliardi di bilancio, contribuisce per questo famoso accordo
dove noi mettiamo 243 milioni per 340 milioni, ora mi si dirà che è
il metodo di calcolo, il SIOPE...sono termini tecnici che non
voglio neanche sfiorare, io quello che voglio dire è che in questi
anni non si è fatto nulla per cambiare. È chiaro che se lasciano ad
un accordo tra Regioni il metodo di calcolo di questo riequilibrio
della finanza pubblica, chi paga di meno difficilmente alzerà il
ditino e dirà: "no, scusate, voglio contribuire". Allora, il vero
problema è politico, è di prospettiva, noi possiamo ragionare su un
progetto e avere delle visioni diverse, non possiamo ragionare su
visioni diverse quando il progetto non esiste. Voi in questo
momento siete il vuoto dal punto di vista progettuale, dal punto di
vista amministrativo, non avete idea, vi svegliate al mattino,
sparate nel mucchio, chi cade cade: questa è la teoria con cui
cercate di amministrare questo momento di difficoltà della Valle
d'Aosta, ma non ha senso questo, non ha alcun senso!
Le dico qualche cifra: l'operazione che noi le avevamo chiesto e
presentato nella risoluzione in termini economici costava forse
meno di un milione di euro. Non l'avete accettata, noi potevamo
fare anche, se vogliamo, strumentalizzazione politica, potevamo
dire: non l'accettiamo l'1 a 8, continuiamo a cavalcare l'1 a 6,
non l'abbiamo fatto, perché abbiamo capito che un sistema comunque
andava rivisto, ma tra questo e chiederle veramente di provare a
mettersi al posto di quei lavoratori che perderanno il posto...e
non capire che un milione di euro potrebbe veramente essere quella
clausola che legittima o comunque in parte salvaguardia questo tipo
di riforma, di riorganizzazione...ma penso che sia il minimo
sindacale, un minimo sindacale ma per chi crede o era seduto in
prima linea quando si parlava di politiche familiari.
Collega Lanièce, ma questi tavoli li ha seguiti? Ora è inutile
che lei mi venga a dire cosa avete peggiorato di meno. Ditemi, dite
qual è la differenza tra le tariffe di prima e quelle di adesso,
non dire che con questo, rispetto alla prima proposta che era fuori
da ogni senso, risparmiamo "X", dite quanto grava sulle famiglie,
ditelo! Penso che l'abbia detto anche il Forum delle famiglie che
il servizio era il più caro d'Italia, non ce lo siamo inventati
noi, era scritto sul
Sole 24ore
, era scritto ovunque. È un
servizio che è il più caro d'Italia, ora noi lo facciamo più caro
del più caro diminuendo la qualità del servizio. Io penso che
probabilmente a chi ha ideato questo gli daranno il Nobel
della...ma veramente io penso che sicuramente l'affideranno non
solo il discorso delle politiche amministrative o del bilancio
della Regione, l'affideranno anche probabilmente il bilancio dello
Stato, lo nomineranno ragioniere di Stato, perché penso che un
luminare del genere indubbiamente...ecco, avrà delle prospettive in
questo senso.
Arrivo a quella che poi è la nostra preoccupazione, perché se a
fronte dei 74 milioni di tagli, e probabilmente saranno anche di
più...il resto sarà qualche accorgimento politico, perché le
dismissioni di immobili o il mettere dei mutui a pareggio in conto
investimenti...poi i conti li facciamo tornare, ma non è un grosso
problema, ecco, è un grosso problema per la Valle d'Aosta, per la
prospettiva del futuro della Valle d'Aosta. Ora, se anche fossero
74 milioni, la differenza...se voi sacrificate 40 posti di lavoro
per un milione, cos'è avrete altre 74 idee lungimiranti per fare
altre 74 operazioni del genere? Io non so, veramente non so.
Ora, e arrivo a quelle che sono probabilmente delle sensibilità,
io le chiamo sensibilità personali e scelte di partito. Io
personalmente non mi scandalizzo mai se ci sono delle scelte
personali, delle sensibilità personali, delle scelte di partito, a
parte che non vadano a ledere quello che è l'interesse dei
cittadini valdostani. Quando qualcuno ha scelto di passare in
maggioranza...io l'ho detto e ripeto che non ho nessun problema a
dire se determinate scelte porteranno dei vantaggi e delle
sensibilità diverse, bene, se queste sono le sensibilità di
sinistra su una cosa come il sociale, Dio ci salvi, ma veramente
Dio ci salvi! Quando le ho citato quello che ha detto il Presidente
della Regione Chiamparino...adesso ve lo leggo perché prima mi era
sfuggito: "
se sono obbligato a scegliere, salvo l'asilo nido,
salvo l'assistenza agli anziani e le politiche per la casa, sul
resto c'è poco da scegliere, se non ci sono soldi, si taglia
".
Questo lo ha detto Chiamparino, Presidente, l'ha detto un
Presidente che ha probabilmente altre sensibilità e che ha deciso
di fare altre battaglie, pur essendo in una situazione drammatica,
perché è stato chiarissimo: ha detto che se non interviene il
Governo, probabilmente non ci saranno...ci sarà da commissariare la
Regione. Ora, questo è quanto noi crediamo.
Termino dicendole, Assessore, che penso che la nostra sia una
proposta di buon senso, le chiediamo di ridiscutere in Commissione
questo provvedimento e queste delibere e le chiediamo di
ridiscuterle perché assieme e con la finanziaria del 2016 vengano
fatte delle scelte in questo senso. Non si prenda questa
responsabilità da solo o, meglio, non se la faccia imporre dai
soliti noti. Grazie.
Presidente -
La parola al Consigliere Viérin.
Viérin L. (UVP) -
Abbiamo sempre sostenuto che una
comunità che non investe sui suoi giovani, sul suo futuro è una
comunità che non ha avvenire e ci dispiace, l'abbiamo detto in
tutti i modi in queste settimane, siamo ancora qui oggi in
quest'aula per dire che questa scelta sugli asili nido, come altre
scelte di quest'ultimo periodo, in previsione
bien
évidemment
del bilancio di previsione e del triennale...sono
scelte scellerate che cancellano un modello su cui la Valle d'Aosta
ha investito, soprattutto un modello che la Valle d'Aosta ha fatto
percepire alla comunità, facendo investire i privati in certi
settori, facendo sì che in certi settori ci fossero anche in
termini occupazionali delle prospettive che oggi vengono cancellate
con una delibera.
Abbiamo ascoltato con interesse gli interventi dei colleghi di
maggioranza e ci dispiace sentire che il Presidente Restano dica
che siamo arrivati al momento in cui bisogna rivedere un modello,
sì, peccato che abbiamo iniziato a rivederlo l'anno scorso e che
non ci si è mai riuniti in un anno, Presidente, e che non siamo
stati coinvolti né dai sindaci, né dall'Assessorato per
cercare...già l'anno scorso su sollecitazione degli operatori...per
rivedere un modello che loro chiedevano e accettavano di rivedere,
vista la crisi, ma che non chiedevano di cancellare da un giorno
all'altro. L'anno scorso siamo riusciti a sventare questa cosa con
la finta promessa...abbiamo continuato a credere alle vostre parole
che poi ci saremmo confrontati, avremmo visto, avremmo condiviso,
anche altri colleghi erano con noi e oggi hanno idee diverse...
Oggi in modo unilaterale, tanto per ricostruire il tutto, con una
delibera si rivedono i parametri, i rapporti, le quote, si va
all'Assemblea dei sindaci, si prendono in giro anche i sindaci a
questo punto, perché se almeno ci fosse stata la condivisione con
loro, forse ci sarebbe stata una discussione. Lei ha detto che i
sindaci hanno votato convinti...non convinti, sono stati obbligati,
perché è stata posta loro davanti al naso una delibera che loro
dovevano accettare.
La presa in giro maggiore è stata quella nei confronti della
Commissione ancora quest'anno e la presa in giro nei confronti
degli operatori, che qualcuno ritiene probabilmente operatori che
non hanno neanche il diritto di parlare del loro futuro: "eh, loro
lucrano", ma che lucrano! Queste sono persone che hanno investito
la loro vita su un settore in cui l'Amministrazione aveva fatto
credere che ci sarebbero state prospettive e che danno posti di
lavoro, centinaia di posti di lavoro: dagli operatori ai cuochi.
L'abbiamo sentito in commissione, insomma, eravamo tutti lì, un po'
più coraggiosi forse in Commissione rispetto all'aula. Allora, oggi
il discorso è tutto politico, altri colleghi lo hanno anticipato:
qui ci sono visioni diverse, quindi qualcuno cerca di difendere il
lavoro fatto in Commissione, noi non crediamo che la Commissione
sia stata minimamente coinvolta, lei per primo Presidente Restano,
perché altrimenti prima della delibera del Governo avremmo fatto
tutta questa discussione che abbiamo fatto in aula, che abbiamo
fatto nelle Commissioni e si sarebbe arrivati forse ad una sintesi,
che oggi ancora non c'è, perché voi avete delle idee, noi abbiamo
fatto delle proposte concrete, voi controproponete 48 settimane per
il periodo di apertura massima, invece che 50; come costo ottimale
voi 900 per gli asili nido, 400 per la
garderie
, noi
diciamo: 1.020 e 550.
Ancora: la questione delle quote...il rapporto, qualcuno ha
detto che non abbiamo neanche contestato che è quello che rende
veramente il servizio difficile, ma chiunque abbia lavorato nel
settore della prima infanzia, dei bimbi, degli asili sa benissimo
che il rapporto è qualcosa di fondamentale. Allora, oggi venire in
aula attraverso una mozione, che poi ancora discuteremo...e, a
fronte di una nostra richiesta che cerca di ponderare ciò che gli
operatori, quelli che, secondo quanto qualcuno dice, lucrano...una
mediazione fra quello che gli operatori hanno proposto e ciò che
l'Amministrazione aveva tagliato, cercando di fare una proposta di
buon senso. Avete una visione diversa, non c'è problema, però
almeno non venite qui a prenderci in giro, perché questa è una
presa in giro dopo tutte le riunioni che sono state fatte!
Noi abbiamo semplicemente chiesto che ci fosse una chiarezza,
perché abbiamo anche percepito che, insomma, in una maggioranza che
di certo non è granitica - non lo è mai stata, e non lo è neanche
adesso - ci sono persone che poi hanno un po' degli atteggiamenti
diversi. Noi vogliamo che qui in quest'aula sia chiaro quali sono
le posizioni, chi ha fatto certe proposte concrete per
salvaguardare quella che è una qualità, quella che è
un'accessibilità alle famiglie, perché sappiamo benissimo che con
certe rate non ci sarà l'accessibilità, ed è stato detto in
Commissione. Sapete cosa sta succedendo? Che qualcuno si sta già
sostituendo alle cooperative, organizzandosi simil lavoro sommerso,
magari con delle mamme che tengono i bimbi di altri: questo è
l'indirizzo che noi vogliamo dare? Allora basta dirlo, basta dire
che oggi la Valle d'Aosta decide di rivedere completamente il suo
welfare
, ma, secondo noi, non si fa così, non si fa con una
delibera che poi si modifica e non si fa sapendo a ritroso i soldi
che non ci saranno, cioè vogliamo fermarci un attimo e vogliamo
dire dove la Valle d'Aosta vuole andare? Vogliamo dirci quali sono
le priorità? Perché questa crisi, che oggi si fa più pressante e
che deriva da rapporti con lo Stato principalmente, è frutto di
accordi e comunque di dilazioni e di tagli che negli anni si sapeva
sarebbero arrivati, non è stato un fulmine che è arrivato
quest'anno! Si sapeva che negli anni ci sarebbero stati dei tagli,
che ci sarebbero state delle diminuzioni e, malgrado questo, i 100
milioni di euro per il cartongesso del Casinò li abbiamo trovati e
un anno e mezzo fa! I bimodali...vogliamo fare altri esempi? In
questa legislatura ne abbiamo parlato tante volte e oggi ci si
accorge che i soldi sono pochi e che dobbiamo tagliare gli asili
nido, piuttosto che le microcomunità, piuttosto che la scuola,
piuttosto che altre cose. Allora, è questo che noi contestiamo e
questo è il luogo del dibattito, ma non ci si può nascondere dietro
queste cose.
Noi sappiamo ciò che diciamo perché abbiamo anche amministrato,
non abbiamo sempre fatto opposizione, abbiamo amministrato e
sappiamo che non è col populismo che si risolve la questione. Noi
abbiamo cercato di dare delle soluzioni, perché la crisi c'è e
assieme a ciò che diceva il collega Bertschy, che attraverso questa
mozione sulla solidarietà in parte alla Catalogna e la nostra idea
di protestare contro Roma per questa situazione paradossale di
attacchi e di annientamento dell'autonomia...noi crediamo che
nell'attesa che - speriamo - questo fronte comune si crei almeno
sul tema della difesa dell'autonomia...noi non ci stiamo che voi in
modo unilaterale e senza una visione del futuro alternativa
continuiate ad andare a tagliare di qua, di là i settori dal
turismo fino appunto agli asili nido pensando di avere un approccio
unicamente economico e non pensando che..."vabbè, i soldi sono meno
e quindi cosa ci inventiamo? Dove andiamo a risparmiare realmente
se non vogliamo toccare le famiglie?" chi crede nella famiglia...ma
non basta mettere nei programmi elettorali le cose in cui si crede!
E poi qualcuno dice: "ah, ma voi avete firmato l'appello alla
famiglia". Sì, noi oggi stiamo dimostrando, anche chi non ha
famiglia, che noi al futuro delle nostre generazioni ci crediamo e
non vogliamo che questo servizio venga meno e non facciamo delle
questioni personali e di chi le gestisce queste cose, perché chi le
gestisce, se le gestisce bene, ha diritto di gestirle, se le
gestisce male, incorre - e su questo pensiamo che l'Assessorato sia
molto ligio - nei provvedimenti del caso.
Non entriamo quindi nel merito del lavoro degli altri, perché il
lavoro in Valle d'Aosta sugli asili nido è sempre stato fatto in
modo più che ottimo, eravamo l'eccellenza d'Italia, lo ha detto il
collega Gerandin. Noi vorremmo che questo potesse continuare con
dei sacrifici che sappiamo benissimo...il bilancio lo vedremo
quando ce lo presenterete. Nei rivoli di questo bilancio e delle
partecipate questi soldi si possono trovare, è chiaro che bisogna
fare un ragionamento complessivo, cosa che non state facendo, vi
state facendo la guerra dei poveri, tra l'altro, tagliando tutti i
settori, senza una visione d'avvenire: questa è la nostra idea che
piaccia o che non piaccia, è sotto gli occhi di tutti e
quest'autunno, quest'anno prossimo sarà un anno molto difficile, di
scelte che noi non riteniamo giuste, perché non inserite in una
visione d'avvenire diversa della nostra Valle d'Aosta: è questo che
ci fa male, è per questo che ci scaldiamo ed è per questo che non
ci ritroviamo nelle azioni che voi state portando avanti. Ci
dispiace, perché probabilmente invece certe sensibilità diverse
sulla famiglia ci sarebbero anche, ma sono condizionate da altre
sensibilità che si sono innestate, perché sennò non ci sono altre
giustificazioni a questa cosa e ci dispiace se, per mantenere a
tutti i costi delle posizioni e dei posti di potere, bisogna
mandare a rotoli quello che si è costruito negli anni, questo ci fa
male. Noi non rinunceremo a lottare, né oggi né in futuro, per
riportare quello che è un modello, anche nella crisi, nel quale noi
crediamo e che può rappresentare veramente ancora una prospettiva,
perché sono centinaia le persone che ci lavorano, sono migliaia i
bimbi in tutto l'indotto che aderiscono attraverso le famiglie a
questi servizi ed è questa la Valle d'Aosta che noi vorremmo
continuare a vedere. Grazie.
Presidente -
Grazie. Siamo sempre in discussione
generale. Ci sono interventi? Se non ci sono più interventi,
chiudiamo la discussione generale. La discussione generale è
chiusa. Per la replica, la parola all'Assessore Fosson.
Fosson (UV) -
Sì, grazie Presidente.
Certo, non è facile intervenire, questo è evidente, perché tante
cose sono state dette e vi assicuro che molte sono state anche
ascoltate. Tutti noi, con senso di responsabilità, abbiamo
analizzato il problema degli asili nido, che continuiamo a dire che
siano fondamentali per il futuro della Valle d'Aosta. Sono
d'accordo, è un servizio di eccellenza, però dall'altra parte ci
chiediamo se questo servizio ha ancora una sostenibilità rispetto a
come era impostato. Certo, mi si può dire: "magari potevi gridare
di più, importi di più". Sicuramente nell'ambito generale esiste un
problema di reperimento di risorse, non ce n'è più da nessuna
parte, ma forse in questo settore ci sono ancora margini e quindi
si cerca di vedere se in tale ambito ci sono degli sprechi e si può
dare corso alle ottimizzazioni.
Direi solo alcune cose, perché mi sembra che su questo ci siamo
già espressi. Il mio compito è sicuramente quello di cercare di
lavorare il più possibile per mantenere questi servizi in cui
crediamo e anche quello di utilizzare al meglio le risorse che
abbiamo affinché questi servizi rimangano. Ora, quasi tutti hanno
detto - e questo mi è sembrato corretto - che il sistema va
cambiato. Certo, siamo partiti tardi, ognuno si analizzi, io per
primo, a capire che così non si poteva più andare avanti; c'è chi
lo diceva nel 2010 che il rapporto ottimale non poteva più essere 1
a 6, ma si pensava che questo potesse essere posticipato, così come
la valutazione del costo standard, che pensavamo di attuare a
dicembre; nel frattempo si sono prospettate altre ipotesi di
soluzioni, per cui non si è fatto nulla di tutto ciò. Questo era un
sistema che andava riformato, perché profondamente in crisi, e non
per i cambiamenti che adesso abbiamo posto in essere noi.
Si parlava stamattina del modello di Aosta, la cui domanda era
molto maggiore dell'offerta, e questo era un dato di fatto; certo,
le rette erano alte perché i costi erano alti e non si può pensare
che le stesse possano diminuire se non si abbassano i costi: questo
ho cercato di dirlo ieri, perché la prima infanzia è un settore su
cui bisognava intervenire in fretta; certo che se l'avessimo capito
prima! Sono d'accordo che abbiamo indirizzato in quel contesto
delle figure con determinati presupposti professionali e poi il
mondo, invece, è andato progressivamente in una direzione diversa
questo è l'aspetto più delicato e più difficile da affrontare,
fermo restando il percorso che abbiamo voluto fare, con una
delibera da sottoporre al CELVA e in Commissione.
C'era la possibilità sicuramente di raccogliere tutte le altre
sensibilità e di fare un lavoro più preciso. Il tutto è stato
portato in Commissione, in cui mi è stato chiesto: "ma è già tutto
deciso?". A quel punto ho risposto: "la Commissione è sovrana e
potrà decidere quali audizioni fare, e chi sentire". L'apertura a
un dialogo in Commissione mi sembra che ci sia stata come mi sembra
che la risoluzione di oggi, permettetemi, voglia interrompere un
po' quel cammino. Gerandin diceva: "si lavora così bene in
Commissione", allora perché non potevamo, mi scusi, lavorare in
Commissione. Quello che vengono a dire i sindacati domani non è
importante per vedere queste proposte? Se si è deciso di fare le
audizioni, facciamole tutte, dopodiché alla fine ci ritroviamo e
cerchiamo di fare una sintesi.
Andava anche cambiato questo sistema perché come dicevo le rette
erano alte, ma mi permetto di dire che erano anche molto
squilibrate, perché chi aveva 30 mila di ISEE pagava come chi aveva
50-60 mila di ISEE, tranne il fatto che alcune strutture avevano
deciso di aumentare l'importo da 620 a 700. Il lavoro fatto
accogliendo tutte le sensibilità è stato proprio quello di
riportare il costo base ad un costo prefissato. Gerandin ci ha
detto: "qualcuno su questi conti ha sempre fatto il furbo", e
abbiamo visto anche noi che i conti e i numeri non tornavano, però,
dopo le prime segnalazioni è stato rifatto un lavoro di
approfondimento e l'ultimo quadro che è stato presentato non si può
dire che sia farlocco. I dati quindi ci sono. Mi dispiace di non
esserci stato all'audizione del Sindaco...che abbia detto: "
ma
questi dati non ci sono...
", eccetera, il Sindaco, come tutto
il CELVA, ha una commissione con tecnici che hanno lavorato su
questo e Gerandin sa benissimo chi ha lavorato sul costo ottimale.
Quando noi siamo andati a confrontarci col CELVA non è che i
sindaci hanno avuto la delibera e basta; ci sono stati diversi
incontri con la Presidenza, e i confronti istituzionali ci sono
stati, così come ci sono stati dei confronti informali con le
cooperative, le quali, come diceva giustamente Guichardaz,
formularono diverse proposte e nella prima di queste per loro il
costo ottimale era 950.
Ricordo che in tutta Italia i costi ottimali sono molto, molto
più bassi. Mi sembra però che qui, proprio per salvare un sistema,
si sia sicuramente modificato l'impianto, ma anche se nessuno ne
parla, la flessibilità degli orari è stata accolta molto
positivamente, no? Il permettere ai bambini in via sperimentale
anche di sei mesi di entrare nel nido mi sembra un fatto positivo.
L'aver previsto di mantenere le tariffe praticamente uguali per la
fascia più bassa, sotto i 6 mila di ISEE, è un'altra cosa positiva.
Però domani avevamo pensato anche di portare diverse proiezioni in
Commissione su questo, per verificare i dati su chi ha 6 mila di
ISEE, chi è monoreddito, paga un affitto, anche in relazione al
discorso dei finti poveri, che sappiamo tutti, per cui le fasce
minori sono rimaste praticamente uguali: da 15 mila euro a 32 mila
euro le rette diminuiscono: Voi mi dite: "diminuisce la qualità e
aumentano le rette", ciò non è vero, per la grossa fascia che
utilizza gli asili nido, cioè per chi ha due genitori che lavorano:
Con un ISEE da 15 mila a 32 mila, la retta diminuisce e in
Commissione mi sembra di averlo evidenziato. In merito al costo
pari a 900 euro, noi con i nostri esperti, avevamo fatto delle
proiezioni attestandoci a 850, mentre il CELVA ha poi corretto la
cifra a: "
900
". Abbiamo chiesto a novembre a INVA un nuovo
sistema informatico - per raccogliere tutti i dati, per averli
disaggregati in modo preciso, e questo entrerà in funzione nel giro
di poco tempo, però nel frattempo c'era una situazione che andava
sanata rispetto al fatto che c'erano asili nido che non avevano più
una domanda, con un nuovo modello organizzativo basato sul nuovo
rapporto, 1 a 8 che secondo noi ci sembra quello ottimale, e che è
presente in tutto il resto d'Italia; in Lombardia tale rapporto è
rivolto a una fascia di bambini con età dai tre mesi ai tre
anni.
Le cooperative che gestiscono i servizi per la prima infanzia
saranno retribuite per 48 settimane e mi sembra anche giusto che i
bambini da uno a due anni stiano ogni tanto con la famiglia per un
aspetto educativo. Le stesse cooperative con la nuova flessibilità
avranno la possibilità di accettare turisti e anche questa è una
nuova soluzione. Io auspico che il confronto in V Commissione
continui e ringrazio anche i Consiglieri della maggioranza che si
sono espressi, per concludere un percorso che se non altro
valorizzi, permettetemi, le cooperative, e valorizzi il positivo
che è stato fatto nel tentativo di cambiare in modo anche
resistente rispetto alle poche possibilità.
Sui tagli ne ha parlato chiaramente il Presidente. Quanto
risparmiamo con il passaggio da 1 a 6 a 1 a 8? Noi abbiamo stimato
una cifra pari a 1 milione e 3. Non vi posso ancora dire quanto ci
sarà in bilancio, ma cercheremo di avere il più possibile. Su
quanto dei 900 euro verrà pagato dalle famiglie, come previsto
dalle nuove tariffe, si arriverà ad una contribuzione pari al 28
percento e la restante quota verrà calcolata nella proporzione
uguale a prima. Rispetto a quello che diceva Gerandin, e in questo
io sono d'accordo anche con lui - abbiamo due centrali di
pagamento. Forse nella finanziaria ci sarà la possibilità di
vedere, come per altri settori, di avere una ripartizione più
giusta. Altro io non ho da dire.
Presidente
- Grazie Assessore. Ci sono interventi per
dichiarazione di voto? La parola al Consigliere Gerandin.
Gerandin (UVP)
- Merci Président.
Ho ascoltato attentamente quanto ha detto, Assessore, mi pare
che lei o viva una realtà tutta sua, o abbia una visione di un film
tutto suo, oppure si sia addormentato e si sia svegliato ai titoli
di coda, veramente...
(interruzione dell'Assessore Fosson, fuori microfono)
...no, ma quello che ha detto, scusi, ma non ha nessuna logica e
nessuna...ma, allora, lei dice: "negli asili nido senza più
domande". Allora, le ricordo, Assessore, che la quota capitaria
veniva trasmessa sugli asili nido effettivamente occupati, sulla
quota dell'occupazione degli asili nido, per cui tolga via la falsa
storia che veniva pagata sui posti autorizzati. Prima
considerazione. Non possiamo diminuire le rette sennò si riducono i
costi...come?
(nuova interruzione dell'Assessore Fosson, fuori
microfono)
...guardi che l'hanno controllato, io le posso garantire che
hanno controllato: venivano pagati sull'effettiva presenza; se poi
lei ha altri dati, me li faccia avere, perché a me risulta
quello.
Sul diminuire le rette..."
non si possono diminuire le rette,
sennò si riducono i costi
", ma abbia pazienza voi per "ridurre
i costi" cosa intendete? Abbassare la quota di riferimento? Questa
è la riduzione dei costi? La riduzione dei costi così sono 40
persone a casa, non ci sarà nessuna riduzione dei costi, c'è la
riduzione della qualità dei servizi. Lei ha visto un altro film, ma
veramente! "
La Commissione è sovrana
" lei ci viene a dire,
scusi, che era riferito alle audizioni? Lei, Assessore, viene a
condizionare il Presidente di Commissione sulle audizioni? Guardi
che le ho letto il mio passaggio in Commissione, era...
(nuova interruzione dell'Assessore Fosson, fuori
microfono)
Bertschy
(
fuori microfono
) - ...è possibile poter
parlare con il silenzio?
Si dà atto che dalle ore 17,55 riassume la presidenza il
Presidente Marco Viérin.
Viérin M. (Presidente
) - Assessore, per cortesia,
cerchiamo di evitare gli interventi fuori microfono. Consigliere
Gerandin continui il suo intervento.
Gerandin (UVP)
- ...la ringrazio. Allora, glielo ho letto
prima, io le ho chiesto in Commissione: sono un
diktat
assoluto questi 900? Sui 900 si può ragionare? Lei ha detto: "
la
Commissione è sovrana
", ma era riferito ai 900 euro, non alle
audizioni!
Lei non venga a cambiare le carte in tavola, lei non può
cambiare le carte in tavola come le conviene! E le chiederei
conferma, Presidente, su questo..."finite le audizioni decideremo",
ma che decideremo? Se lei ormai...queste delibere sono blindate!
Noi le abbiamo chiesto e le ripeto...lei ha due possibilità...a noi
veramente non ci importa assolutamente nulla di mettere la
bandierina su questa proposta...lei ritiri queste delibere, ne
riparliamo in Commissione, facciamo il percorso che abbiamo deciso
di fare per gli anziani, ne parleremo, ne discuteremo quando
parleremo della finanziaria: questo è di buon senso! Se lei lo farà
- a noi ce ne importa proprio zero di piantare la bandierina su una
cosa del genere -, se ne prenda lei tutti i meriti, guardi, le dirò
pure: "bravo!", ma lei non ha il coraggio di farlo, perché lei
dipende da qualcuno, lei non è autonomo! Lei sa piangere, lei è
bravissimo ad andare ad impietosire...ci mancherebbe!
Sui 6 mila dell'ISEE...no, scusi, sui costi ottimali in Italia,
beh, certo, guardi, il costo ottimale in Italia è più caro, nessuno
l'ha negato questo, però...e qua veramente mi riallaccio un po' a
quello che diceva il collega Guichardaz che mi pare che in un
intervento abbia detto: "beh, noi...", io c'ero quando abbiamo
discusso i contratti che sono più cari, perché è stato
riconosciuto...", cos'è? Vogliamo tornare indietro, rimettere in
discussione un percorso che noi avevamo condiviso, per cui noi
sappiamo che in questo momento i contratti sono il 18 percento più
cari? Allora, la soluzione alla crisi è torniamo nella media
nazionale, togliamogli via anche questa differenza
contrattuale...io sinceramente non so se questo è un modo di
porsi.
Per quello che riguarda le commissioni di lavoro del CELVA, io
al rappresentante del CELVA...guardi, ho chiesto espressamente in
Commissione se questi dati erano frutto anche delle commissioni del
CELVA, perché io so come lavorano le commissioni del CELVA e
normalmente lavorano con accuratezza. Ho detto: "mi sembra strano",
perché c'erano queste anomalie legate a quest'asilo che era stato
aperto due mesi e mezzo. Mi è stato detto: "
beh, noi questi sono
i dati che ci hanno trasmesso, sono quelli che noi abbiamo
esaminato
". Ora, veramente stiamo parlando di un altro film, di
un'altra cosa, non ha alcun senso neanche confrontarci, perché,
quando uno non vuol sentire...non c'è miglior sordo quando uno non
vuol sentire. Ora, ne prenda e ne tragga le sue conclusioni a
livello personale. Non ho altro da dirle.
Presidente -
Colleghi, se non ci sono altre richieste,
adesso dovremmo discutere sulla mozione, poi mettere in votazione
la mozione e poi le due risoluzioni...
(interruzione di un Consigliere, fuori microfono)
...esatto, quindi è chiusa la discussione sulle due risoluzioni,
apriamo la discussione sulla mozione. Chi intende chiedere la
parola? La mozione è già stata illustrata, come da Regolamento,
articolo 104...c'è qualcuno che prende la parola? Se non c'è
nessuno, chiudiamo la discussione generale sulla mozione e la
votiamo. La discussione generale è chiusa, si vota la mozione. C'è
qualcuno che intende intervenire per dichiarazione di voto sulla
mozione? La parola al collega Chatrian.
Chatrian (ALPE)
- Non è per dichiarazione di voto, ma
utilizzo i minuti per dichiarazione di voto. Scusate, abbiamo
discusso due risoluzioni, abbiamo fatto degli inviti, abbiamo
parlato di cifre, di bilancio, di Ego Perron, del fatto che qui la
trippa non c'è più, che i conti non stanno in piedi, di azzerare
questa delibera che avete scaricato senza condividerla con nessuno,
né enti gestori, né sindaci, né commissioni, né nessuno... Dov'è il
Presidente di Commissione? Con il Presidente della V Commissione
abbiamo chiesto: "ci fate avere due dati?"...neanche quello.
L'Assessore Fosson ci ha detto: "ma è tutto ottimale, perché le
mamme ci hanno detto che l'1 a 8 va bene, le cooperative ci hanno
detto che va tutto bene..."
(interruzione di un Consigliere, fuori microfono)
...io non so che film avete visto in queste settimane però
qualcuno del Governo...aspettiamo una presa di posizione sulla
mozione che vi abbiamo presentato, scusate eh! Sul bilancio ci dite
ancora: "vedremo poi cosa mettere o non mettere per la finanziaria
2016"...beh, qualche dubbio noi ce lo abbiamo ancora, sinceramente!
Presidente Viérin, lei ci dice: "nessuno prende la parola", ma
cortesia è che forse c'è una mozione, è stata illustrata e
ampiamente discussa...qualcuno del Governo o della maggioranza o i
colleghi della V Commissione che hanno partecipato al dibattito
prendano la parola per illustrarci la loro posizione, se è
possibile!
Presidente
- Collega Chatrian, abbiamo già ripetuto
prima...questo è il suo sollecito, quindi siamo tutti qui in aula e
capiamo perfettamente le sue parole, però non ho la possibilità o
la bacchetta magica per dire a qualcuno di prendere la parola o
meno, quindi prendo atto solo di quelle che sono le richieste di
intervento da parte dei colleghi in aula, lei questo lo sa
perfettamente. Siamo in dichiarazione di voto sulla mozione...ha
chiesto la parola il Presidente della Regione...no, il Consigliere
Guichardaz prima, prego collega Guichardaz.
Guichardaz (PD-SIN.VDA)
- È solo per concludere un po'
l'intervento di prima, giusto per precisare alcune cose, perché...
Riguardo intanto alla questione degli esuberi, allora noi siamo
convinti - poi si possono fare delle simulazioni ma non si possono
avere delle certezze - che questi esuberi che sono stati calcolati
da alcuni gestori delle cooperative non sono corrispondenti ai
numeri...diciamo a quelli reali. Sono delle simulazioni che hanno
una loro ragion d'essere - probabilmente perché sono effettivamente
valutate sui numeri - ma, come già abbiamo detto, il fatto di aver
apportato una serie di migliorie rispetto alla delibera iniziale o
al modello iniziale, quindi una maggior flessibilità, l'ampliamento
a sei mesi, la possibilità, come diceva l'Assessore, di tenere
aperto anche per 52 settimane, quindi di poter ampliare la platea
ed eventualmente anche oltre i termini stabiliti, a fronte
ovviamente di un contributo pubblico sulle 48 settimane, una
flessibilità e un part-time...eccetera; noi siamo convinti che
questo tipo di predisposizione della nostra delibera porti ad una
riduzione consistente, se non addirittura ad un annullamento di
questi esuberi così come sono stati rappresentati.
Gli esuberi qualcuno li ha così calcolati sulla base del
rapporto 1 a 8, prendiamo atto a questo punto che praticamente
tutti hanno ammesso che il rapporto 1 a 8 doveva essere
probabilmente implementato, è una partita che si gioca oramai da
anni. Qualche anno fa il Presidente del CELVA aveva preannunciato
che il rapporto corretto sarebbe stato questo. Non si scandalizza
nemmeno il Forum delle famiglie nel manifesto e nel documento che
hanno mandato. Non avete neanche messo voi nella risoluzione come
condizione il ripristino del rapporto 1 a 6, quindi questo rapporto
di 1 a 8 è comunque un indice che non poteva non essere riallineato
rispetto alla realtà nazionale.
Riguardo ai dati, ognuno ha i dati che ritiene un po' di poter
interpretare. Le cooperative hanno fatto una loro valutazione sulla
base di dati...io ho dei dati che derivano dalla mia precedente
esperienza di sindacalista riferiti al 2009, 2010, 2011, dove si
parla di un costo standard intorno ai 1.080 euro, dopodiché abbiamo
questa tabellina che è stata consegnata anche a voi.
Io una cosa che vorrei far notare su questa tabellina...allora,
questa tabellina mi convince ancora di più e ci ha convinto ieri
l'audizione con i rappresentanti delle cooperative di fissare una
volta per tutte un costo standard, e fin qua credo che siamo tutti
d'accordo. La lettura di questa tabellina - e io prendo in
considerazione, tra l'altro, delle strutture che possono avere
anche delle omogeneità - mi porta a pensare che effettivamente il
costo standard che noi abbiamo ipotizzato di 900 euro è un costo
equo. Vi faccio due esempi: ieri è venuto il rappresentante
dell'asilo di Verrès, che ha un costo standard di 1.222 euro a
bambino, l'asilo di Verrès ha caricato però sulle spese...diversi
capitoli di spesa - 36, mi pare, di capienza -: 80.000 euro di
spese d'affitto, mi sembra 28.000 euro di acquisto generi
alimentari, ha un rapporto tra personale educatore e personale non
educatore, funzionario di sistema, che è un rapporto che non è in
linea con i rapporti che sono stati stabiliti, per esempio, per
l'asilo di Hône. Allora, siccome sono gli stessi gestori...l'asilo
di Hône probabilmente ha fatto una valutazione più equa delle spese
e finisce che i 1.222 di Verrès di quest'asilo nido diventano 794
ad Hône. Allora, o a Hône c'era un Sindaco che "impiccava" queste
persone, che aveva fatto una valutazione che andava a contrarre
eccessivamente, o a Verrès sono troppo munifici. Allora, siccome io
conosco il Sindaco di Hône e so che è stata fatta una valutazione
forse un po' strettina effettivamente, questo va riconosciuto,
tant'è che i gestori si lamentano dicendo che sono proprio al
limite...beh, io penso che 794...
Presidente
- Collega...
Guichardaz (PD-SIN.VDA)
- ...mettendo dentro delle eque
spese, definizioni di spese rispetto all'affitto e agli alimenti,
eccetera... Vi do ancora due dati. Chiedo scusa solo per la
questione...poi magari...non pensavo che ci fosse, insomma, questa
limitazione di tempo rispetto alla discussione. Noi ci siamo
documentati anche su altri...l'asilo Le Tournesol, per esempio - lo
dicevamo ieri in Commissione che è un asilo privato accreditato,
cioè che ha le stesse caratteristiche -, ha un costo di accesso per
bambino a tempo pieno, compresi i pasti, di 656 euro. I costi
standard in Emilia-Romagna calcolati
in toto
sono di 734
euro. Ora, noi incrementiamo e mettiamo dentro nelle marginalità le
differenze, il costo più caro della Valle d'Aosta e dei contratti,
eccetera...quando parliamo di 900 euro, secondo noi, poniamo un
indice che è un indice...
(interruzione di un Consigliere, fuori microfono)
...di mercato.
Presidente
- Collega...
Guichardaz (PD-SIN.VDA)
- ...è chiaro poi che i datori di
lavoro ieri hanno rappresentato una realtà che ovviamente è più
vicina rispetto...
Presidente
- La prego di concludere, collega.
Guichardaz (PD-SIN.VDA)
- ...alla loro. Grazie.
Presidente -
Per dichiarazione di voto, la parola al
collega Cognetta.
Cognetta (M5S)
- Non faccia partire il tempo. Le
suggerisco solo di cambiare il Regolamento: "Cognetta non può
parlare", metterei una postilla in aggiunta così risolviamo il
problema. Può partire ora, grazie.
Mi rivolgo all'Assessore alla sanità, collega Guichardaz, perché
lei è davvero l'Assessore alla sanità, devo ammetterlo e vorrei che
questo suggerimento, questa raccomandazione...è proprio una
raccomandazione stile quelle di una volta, no? Presidente
Rollandin, lo faccia Assessore, perché perlomeno, quando spiega le
cose, le trasforma e...come dire? le gestisce proprio da Assessore.
Io quindi veramente mi rivolgo a lei, perché ho tenuto a mente
l'intervento che ha fatto prima, a questo ha aggiunto ancora dei
passaggi, quindi se poi magari...io le concederei ancora tempo per
rispondermi come Assessore. Comunque, dicevo, lei ha detto che chi
abbiamo audito in Commissione non rappresentava tutte le
cooperative, ma solo qualcuno, qualche società. Vabbè, le abbiamo
audite per caso, cioè alla fine questi sono venuti, ma non erano
tutti eh, erano una parte. Chi erano? Perché li abbiamo auditi? E
questa è la prima domanda. La faccio a lei perché è Assessore,
capisce?
La seconda è: sono venute, ma hanno, diciamo così, espresso i
loro interessi personali e quindi hanno fatto...
(interruzione del Consigliere Guichardaz, fuori
microfono)
...no, sto ripetendo quello che ha detto lei: lei ha detto che
loro in fondo hanno degli interessi, quindi sostanzialmente quello
che dicevano andava verso i loro interessi, quindi erano dei
privati che sono venuti a raccontarci che ci rimettevano dei soldi
e che, insomma, dovevamo dargli una mano. Ora, io credo che questa
lettura sia proprio tipica da Assessore, cioè l'Assessore non li ha
citati prima, non li ha ascoltati prima, quindi questi sono venuti
in Commissione, ci hanno detto che c'era un problema e allora
bisognava in qualche modo screditarli o quanto meno renderli meno
credibili, lei quindi si è mosso esattamente in questa
direzione.
Un'altra cosa che mi ha lasciato perplesso è quando ha citato
che tra i componenti di queste aziende c'era anche un componente di
un partito di opposizione, che quindi a maggior ragione diceva che
c'erano cose che non andavano e quando vengono in Commissione
quelli della maggioranza? Che succede? Che raccontano sempre che va
tutto benissimo, che è tutto bellissimo, che è tutto una
meraviglia...quello ce lo scordiamo. Siccome c'era uno di
opposizione, allora giustamente lei doveva anche lì dire
che...quindi era tutta un po' viziata questa discussione fatta da
queste aziende, poi anche per loro i dati non erano giusti. Vabbè,
un attimo fa ci dava i dati, li ha citati di nuovo, questi dati
sono proprio venuti fuori a caso. C'è di tutto e di più, ma la cosa
divertente è che lei, Assessore, quando fa le delibere, dovrebbe
prima avere i dati e poi giustificare i numeri che ha, perché
sennò, Assessore, che senso ha? Lei capisce che senso ha? Lei si
renderà conto di questo. Infatti adesso cerca di giustificare i
dati che ha per dire che i 900 euro vanno bene. È proprio un
Assessore, veramente mi piace un sacco...e se si propone, io la
voto, perché veramente abbiamo bisogno di un Assessore come
lei!
Un'altra cosa che sicuramente dovremmo fare a questo punto è
ascoltare le famiglie, le abbiamo nominate, abbiamo parlato...il
Forum delle famiglie, e chi le ha sentite? "Ma che ce frega delle
famiglie", no? Perché le citiamo, dovremmo fare delle cose a favore
delle famiglie, almeno alcuni di voi si sono espressi pesantemente
a favore del Forum delle famiglie e poi dopo ce le scordiamo.
Magari un passaggio in Commissione, Assessore, che ne dice lo
facciamo?
Un'altra cosa poi che...e qui non cito l'Assessore, ma cito il
Presidente di Commissione, il collega Restano, quando dice che la
riforma del
welfare
andrebbe fatta complessivamente,
andrebbe fatto tutto quanto insieme, andrebbe gestito in maniera
corretta, tutte queste cose bellissime, ma la possiamo fare a colpi
di
spot
deliberativi che arrivano a caso così? Perché è
quello che state facendo. Vi inventate una delibera, la tirate
fuori, i numeri arrivano come arrivano, poi decidete, "adesso no,
900, 750...no, lì mettiamo 10 euro in più, lì 30 euro in meno", e
questa è la riforma organica del welfare. Quando va in Giunta,
Assessore, dovrebbe spiegare magari che non si può fare così, se va
fatto organicamente, io penso che, insomma, dovremmo guardare tutto
il sistema. Ci sono delle tabelle che ci sono state date sia in
relazione alla legge sul minimo garantito, che poi vabbè, non è il
minimo garantito, ma questo è un altro discorso, sia sulla legge,
diciamo così, che abbiamo già affrontato in passato, dov'è spiegato
per filo e per segno quanto spendiamo con il welfare come Regione.
Ci sono degli uffici, li avrà sicuramente anche lei, il complessivo
tra gli alloggi, tra i problemi...porca miseria, ho finito il
tempo, chiedo scusa, mi siedo...volevo soltanto dire che...
Presidente
- Ha i soliti 30 secondi concessi, prego.
Cognetta (M5S)
- ...quanto è buono lei, lei è veramente
buono...
Presidente
- Prego continui.
Cognetta (M5S)
- ...grazie. Volevo a questo punto nei 30
secondi che restano soltanto dire che ovviamente noi voteremo a
favore della mozione e delle risoluzioni, se però cominciate a fare
un lavoro un pochino più organico e più corretto...io, Assessore,
non vedo l'ora di vederla all'opera. Grazie.
Presidente
- Grazie collega Cognetta. La parola al
collega Fabbri.
Fabbri (UVP)
- Sì, grazie.
Vorrei anch'io concludere il ragionamento dei dati che ci ha
fornito il Consigliere Guichardaz. Nel mio intervento precedente,
caro Consigliere, giustamente io vi chiedevo di avere dei dati
reali, di costruire qualcosa su dati reali, l'abbiamo detto,
ridetto in tutte le salse che purtroppo quelli non sono dei dati
omogenei, per cui creare un dato che sia attendibile su dati non
omogenei è difficilissimo mi sembra, o no? È lei che ha giustamente
fatto notare come ci siano delle disomogeneità notevoli su questo.
Il senso del discorso di prima quindi era proprio quello: cerchiamo
di rivedere queste cose in un modo che sia credibile. Prima avevamo
scomodato la parola "scientifico", scientifico mi sembra persino
troppo, però una cosa che sia in qualche modo costruita con
un'omogeneità che ci permetta realmente di dare il quadro della
situazione, dopodiché possiamo ridiscutere di questa cosa.
Grazie.
Presidente
- Grazie collega Fabbri. Non vedo altre
richieste. La parola al collega Gerandin, per dichiarazione di
voto.
Gerandin (UVP)
- Merci Président.
Anch'io come il collega Cognetta devo quanto meno esprimere
alcune riflessioni dopo l'intervento di quello che sembra sempre
più l'Assessore alla sanità e delle politiche sociali...collega
Guichardaz, io sa che ho sempre avuto una stima per come lei parla
con tutta franchezza, ho qualche difficoltà in più a riconoscermi
adesso nella sua metamorfosi, perché noi avevamo conosciuto un
Landini e ci ritroviamo un Marchionne.
Detto questo, le volevo semplicemente dire che, in merito a
quello che diceva, peraltro con poca convinzione, perché di solito
lei, quando è convinto, ha molta più energia ed è molto più
convincente negli interventi...ora, vorrei solo che lei...ormai la
discussione è chiusa, ma magari che in un'altra occasione...ci
spiegasse come, a fronte di una riduzione di oltre il 20 percento
di quello che noi ritenevamo...quello che era il costo di
riferimento, con la riduzione del 25 percento del rapporto...bene,
lei dice che probabilmente non ci saranno esuberi. Allora, o in
questi anni noi siamo riusciti veramente ad ingrassare le
cooperative, gli enti gestori, hanno guadagnato, probabilmente si
sono fatti le ville o quant'altro, oppure c'è qualcosa che non
torna. Lei poi citava il fatto che possono tenere aperto 52
settimane, ma potevano anche prima, nessuno glielo impediva, anzi
con la differenza che prima potevano per 52 settimane, ma se
avevano bimbi per 52 settimane, il pubblico li pagava 52 settimane.
Adesso con la proposta che fate voi gli dite: "bene, potete aprire
comunque 52 settimane, ma potete tenere aperti...ve ne pago solo
48..."
(interruzione di un Consigliere, fuori microfono)
...50, chiedo scusa, è vero. È poi curioso il fatto di dire che
con la flessibilità si compenserà...ora, per la carità, noi ci
auguriamo che ci sia veramente una richiesta molto importante,
anche per quella fascia a sei mesi, quella che avevamo, ma noi ce
lo auguriamo veramente. Guardi, collega, non è che perché ci
saranno più domande aumenteranno i posti autorizzati, i posti
autorizzati saranno quelli, per cui noi ci auguriamo che ci sia più
occupazione, su questo non c'è ombra di dubbio, ma è la speranza
che abbiamo, veramente ce l'abbiamo tutti che questi numeri siano
stati probabilmente stimati per eccesso.
È vero, io, quando ero Presidente del CELVA, noi ci siamo posti
il problema riferito a quella carenza cronica che c'era delle liste
di attesa. Noi eravamo abituati ad avere delle liste d'attesa
interminabili, poi alla fine dovevamo aprire due, tre, quattro
volte all'anno i bandi, perché non c'erano più richieste, ma la
considerazione era che non c'erano richieste perché le quote che
noi chiedevamo alle famiglie erano troppo alte: questa è la
considerazione. Quando ero Presidente del CELVA, si è detto che
c'era la necessità di riorganizzare, eventualmente vedere il
rapporto, noi non siamo mai arrivati a dire l'1 a 8, non l'abbiamo
mai detto: abbiamo detto che nel resto d'Italia c'era l'1 a 8, ma
disponibile a rivedere questo rapporto...le ricordo che c'era una
postilla a margine di tutto questo, noi avevamo detto che ogni
risparmio che veniva fatto doveva essere girato sul costo delle
famiglie, doveva diminuire il costo per rientrare in linea con gli
altri. Ora, capiamo che la situazione economica è quella che è, per
cui noi abbiamo evitato di strumentalizzare questa cosa qua, mi
pare che anche nella nostra risoluzione siamo stati chiari su
questo, non abbiamo neanche voluto provare a forzare la mano.
Sul resto noi veramente vorremmo avere qualche risposta in più.
Come nel silenzio più assoluto - e io lo ricordo - di tutti:
dall'Assessore, anche il suo, di chi è intervenuto, chi ha difeso
anche la politica delle famiglie, il Presidente di Commissione e
quant'altro, nel silenzio più assoluto...nessuno ha detto che, per
garantire questo famoso discorso legato a quelli che sono gli
ammortizzatori che vorrete mettere in campo, vale a dire il
contratto di solidarietà, dovrete mettere delle risorse di bilancio
regionale, perché fondi dello Stato non ce ne sono. Allora,
spiegatemi qual è la
ratio
di dire: io mando a casa 40-35-30
persone? Non è importante, anche se sono 20...ma poi io devo
mettere risorse pubbliche a bilancio per pagare il contratto di
solidarietà...beh, io penso che la lungimiranza sia altra cosa,
veramente. Grazie.
Presidente
- Grazie collega. Non vedo altre richieste per
dichiarazione di voto. La parola al Presidente della Regione.
Rollandin (UV)
- Sì, grazie Presidente.
L'intervento che vorrei fare è collegato ad una serie di punti,
che riprenderò, perché ci saranno anche le risoluzioni, in quanto
si è fatto un dibattito su tutto e adesso si comincia a votare su
quella che è la mozione. Oggi votiamo, adesso, sulla mozione, poi
ci saranno le risoluzioni. Primo punto: il discorso, qualcuno ha
detto: "qui si anticipa il discorso del bilancio", citando di nuovo
i 74 milioni, che è colpa dello Stato, almeno su questo diciamo di
chi è la colpa; io vorrei ricordare che purtroppo, per un incauto
ricorso della Regione Sardegna, che ci ha coinvolti di rimbalzo,
noi perdiamo quei soldi che sappiamo sulle accise, che sono 140,
dai 140 ai 180 milioni: questo vorrei che fosse chiaro, perché
altrimenti sembra che noi abbiamo sbagliato i conti, che questo è
colpa del Governo o colpa di altri, questo non è colpa del Governo,
poi su altre cose discutiamo, ma questo taglio di cui stiamo
discutendo è avvenuto in questo modo: sentenza della Corte
costituzionale da applicare. Ci sono stati dati 70 milioni in più,
perché sennò il taglio sarebbe di 140 milioni. Voglio ricordare
ancora una volta questo per far chiarezza, perché sennò chi è fuori
non capisce di cosa stiamo parlando.
Altro punto: la discussione della mozione...dice: "ritirate,
perché dovete rifare i conti, non avete capito...", sto parlando
della mozione. Allora, noi crediamo che la tabella che ha fatto da
riferimento sia una tabella che riprende punto per punto dei
singoli asili quello che è oggi il costo unitario, con una varietà
che passa dai 730 ai 794 di Hône - questo è stato ricordato - ai
1.420 di altri asili. Ora, voi capite che con questo...poi si dice
non è omogeneo, ma è chiaro che non è omogeneo, perché la gestione
adesso di questi asili va senza regole! Allora, sia sul personale,
sia sugli acquisti, sia su quelli che sono gli affitti del locale,
piuttosto che di altro, qui non c'è nessuno che ha dato delle
regole. Allora che cosa si è fatto con la delibera che noi abbiamo
presentato e che parlava di un limite nella spesa di 900, in
accordo coi Comuni 800. Allora qualcuno ha detto: "sono discorsi
farlocchi". Io vorrei ancora capire perché 900, che è un
ragionamento su un certo numero di posizioni che sono espresse da
questa tabella, sono più farlocchi dei 1.020 che qualcuno ha
portato. Qui mi si deve spiegare perché 1.020 è Vangelo, non è
spiegato da nessuno, perché è stato portato dalle
cooperative...
(interruzione di un Consigliere, fuori microfono)
...sì, ma lo sappiamo, è stato portato come indicazione dalle
cooperative. Voi avete preso - nella risoluzione ne parleremo -
quel dato come un dato che è certificato, questo è. Ora, noi
abbiamo cercato di spiegare qual è il costo, piccolo particolare:
noi abbiamo messo 900, perché devono essere fatte alcune economie,
perché se noi mettiamo 1.020, questo delta tra quello che paga
l'interessato e il resto chi lo paga? Di questo non abbiamo mica
ancora parlato. Chi lo paga? Lo pagano i Comuni e la Regione? Lo
paga solo la Regione? Qui abbiamo detto: il minimo che pagano...noi
abbiamo detto: benissimo, avevamo messo 200...dico: si deve
togliere qualcosa, al di là del fatto di discutere su quanto...da
200, 160, 170 non cambia molto, questo è il minimo e come massimo
abbiamo messo 750...comunque da 750 a 900 il delta è minimo. Se da
700 o, peggio, da 650, come si propone, a 1.020, questo
delta...anche quelli che hanno l'ISEE sopra i 40 mila pagano al
massimo 650, noi abbiamo detto chi ha un ISEE sopra i 40 mila paga
750.
Ora, abbiamo fatto due ragionamenti che non vanno assolutamente
a far contro né le famiglie, né l'occupazione, perché anche
sull'occupazione l'unico dato che incide sull'occupazione è il
rapporto tra addetti e il numero di utenti, cioè i ragazzi, i
bambini che sono interessati, che è dall'1 a 6 all'1 a 8, che è
tutto da dimostrare come verrà gestito, come si farà e che può
portare, sì, è vero, ad una riduzione, ma sicuramente non saranno i
40. Io non so adesso dirlo a priori, perché direi delle cifre non
corrette, ma sicuramente non sono quelle. Allora, dobbiamo
tornare...e adesso riprenderò poi successivamente questi temi, però
avendo solo cinque minuti... Non possiamo tornare su altre
questioni, perché le questioni vere sono solo queste. Noi non
abbiamo fatto né macelleria, né siamo andati contro, né vogliamo
far pagare di più. L'unica cosa è che vogliamo ridurre i costi e
far pagare di più a chi ha di più, ma se voi dite che chi ha al
massimo i 40 mila paga 600, invece di 750, il resto chi lo paga?
Ecco, queste sono le domande a cui che credo noi abbiamo cercato di
dare delle risposte corrette su dei dati concreti, su dei dati
seri, su cui tutta la maggioranza ha ragionato, tutti.
Presidente
- Grazie Presidente. La parola al collega
Bertschy.
Bertschy (UVP)
- Alla ricerca della verità, anche di
quello che si dice in aula. Io non so se devo mettermi a gridare
anch'io: "viva Renzi" a questo punto, ma non lo dirò: non lo dirò,
Presidente, anche perché sono convinto che nessuno di noi deve
interpretare, quindi nel non interpretare il messaggio che il
gruppo UVP ha voluto lanciare io ho detto una cosa molto diversa:
io ho detto che lei ha firmato un accordo che noi ci permettiamo
anche di non discutere più, perché sarebbe guardare con gli
specchietti retrovisori. Noi stiamo dicendo che quell'accordo lì è
messo oggi fortemente in discussione per la sentenza della
Sardegna, perché quei soldi lì vanno tolti su quell'accordo che lei
ha firmato, perché in quell'accordo c'era un più e un meno, oggi il
più per noi è meno quella sentenza. Allora, almeno mettere in
discussione con lo Stato questo noi diciamo, noi non stiamo dicendo
altro: stiamo dicendo che come fosse un contratto, avevo il
diritto...
(interruzione del Presidente della Regione, fuori
microfono)
...vabbè, Presidente, porti pazienza, questa è politica,
è...magari noi sbagliamo, ma è così che vogliamo affrontare... Lei
aveva un contratto in mano, oggi quel contratto non può essere
esercitato per tutta la sua potenzialità, perché è intervenuta la
sentenza: questo vogliamo che venga rivendicato a Roma da Lanièce,
da Marguerettaz! Questo noi vogliamo che venga detto, perché oggi
noi non possiamo più portare a casa i soldi che abbiamo lasciato
nel contratto del 2011! Lasciamo perdere se era giusto o sbagliato,
ripeto: non vogliamo vivere tutta la vita con gli specchietti
retrovisori, ma lo Stato sa benissimo che oggi noi non possiamo più
recuperare quei soldi. In più ci hanno bastonato con le
finanziarie, con degli interventi che giustamente lei ha detto in
aula. Vogliamo dire allo Stato che oggi quei soldi che la sentenza
della Corte costituzionale non ci permette più di prendere ce li
sta togliendo? Da quel contratto lì. È chiaro che nessuno ha voglia
di darceli, ma se non lo diciamo neanche...certo, l'anno scorso
abbiamo preso 70 milioni d'accise, quest'anno ci hanno dato 140
milioni per la ferrovia. Abbiamo pagato anche i loro debiti, perché
dal 2011 doveva pagare lo Stato, non sarà questo che ci soddisfa.
Allora, Presidente, non stiamo dicendo altro di rivendicare almeno
il fatto di non poter riscuotere tutto il contratto che lei ha
firmato: questo stiamo dicendo!
Presidente
- Grazie. Altri per dichiarazione di voto? Non
ci sono altre richieste. Mettiamo in votazione? È aperta la
votazione sulla mozione. La votazione è chiusa.
Presenti: 35
Votanti: 14
Favorevoli: 14
Astenuti: 21 (Baccega, Bianchi, Borrello, Donzel, Farcoz,
Follien, Fontana, Fosson, Guichardaz, Isabellon, La Torre, Lanièce,
Marguerettaz, Marquis, Péaquin, Perron, Restano, Rini, Rollandin,
Testolin, Marco Viérin)
Il Consiglio non approva.
Si passa adesso alla votazione della prima risoluzione...la
parola al collega Chatrian per dichiarazione di voto.
Chatrian (ALPE) -
Sì, grazie Presidente.
Come al solito, ho cercato di ascoltare molto attentamente le
riflessioni che ci ha fatto a voce alta il Presidente, ma, per
sgomberare il campo da illazioni, chi dice cose giuste e chi dice
le cose sbagliate, i funzionari dell'Assessorato della sanità,
Presidente Rollandin, in audizione - il tutto è stato scaricato...
- ci hanno detto che il dato a cui lei fa riferimento...e lei lo
giudica senza regole...da questa tabella...sono dati non omogenei.
Mi permetto di dire però che non c'entra nulla il fatto: senza
regole, non c'entra nulla: non omogenei vuole dire per noi un'altra
cosa, in certi asili nido non è stato calcolato l'affitto, in certi
asili nido non è stato calcolato il riscaldamento, in certi asili
nido non è stata calcolata la mensa, perché direttamente utilizzata
una mensa delle scuole elementari, per noi questo vuol dire dati e
tabella non omogenei, che non si possono confrontare. I dirigenti
dell'Assessorato della sanità ci hanno detto che questi dati non
sono corretti e continuiamo a ribadirlo e lo diciamo per l'ennesima
volta. Lei poi si arrabbia e ci dice: "qui dobbiamo parlare di
questioni vere", benissimo, parliamo di questioni vere, ma, per
parlare di questioni vere, dovremo pure partire da analisi vere e
da dati reali e concreti, altrimenti sono solo dati farlocchi, e
cose che non stanno in piedi.
Andiamo poi alla terza considerazione, che lei ha spiegato molto
bene, ma, scusate, qui è il gioco delle tre carte! Se voi alzate il
costo unitario ottimale da 900 a 1.020, come dicono gli enti
gestori, chi mette la differenza? La risposta è abbastanza
semplice: se garantiamo i servizi essenziali, il delta, la
differenza, il
gap
, potrebbe metterla il pubblico. Ad oggi,
solo per chiarezza, terminiamo...
(interruzione di un Consigliere, fuori microfono)
...non abbiamo trovato l'acqua calda, è già stata inventata
prima di noi, assolutamente, meno male...ad oggi, dato che il costo
unitario ottimale non è 1.087, ma è molto di più, oggi 2014-2015 la
differenza fra 6 e 20 per chi paga il massimo e il costo unitario
ottimale chi la mette? Il pubblico. Parte mamma Regione e parte
l'Ente locale. La proposta che noi abbiamo fatto, Assessore
Fosson...poi il Presidente Rollandin banalizzandola, come sapete,
politicamente,
chapeau
...ma voi avete ricopiato solo le cose
che vi hanno detto gli enti gestori, poi la differenza deve
metterla il pubblico...sì, perché noi riteniamo che in nessuna
altra Regione italiana, Assessore Fosson - io non so se hanno
Porsche, Maserati -, la tariffa massima supera i 600 euro e mi
smentisca, Assessore! Noi invece dobbiamo essere i migliori,
abbattiamo la qualità, portiamo le settimane da 52 a 48 con il
sostegno pubblico - giusto Presidente Rollandin? mi sembra di aver
capito -, abbassiamo il rapporto - mi sembra di aver capito - da 1
a 6 a 1 a 8, ma aumentiamo le tariffe: più del 30 percento a quelle
famiglie, che io non so se sono ricche o non ricche, in tutte le
altre 20 regioni la cifra massima di sostegno delle famiglie, sono
sostenute al massimo di 600 euro...e anche qui il gioco delle tre
carte, ma la differenza? Ma la differenza per quel delta
indubbiamente è il pubblico.
La battaglia che noi abbiamo fatto in Commissione, anche con il
collega Guichardaz, probabilmente futuro Assessore alla sanità, è:
ci sono proiezioni e vostre valutazioni dove dite: "il pubblico può
arrivare fino lì, oltre non possiamo andare"? Benissimo, allora a
quel punto andiamo a rivedere quelle che sono le tariffe...quindi
la proposta che noi vi facciamo va in quella direzione, però non
prendiamo in giro i valdostani che ci stanno ascoltando! Queste
sono le questioni vere, Presidente Rollandin, e lei lo sa. Non
giochi però su questa partita, lei ha studiato sicuramente e
conosce i dati reali e quelli non reali, ma li abbiamo studiati
anche noi e ci confrontiamo serenamente su questi dati. Allora, il
punto di domanda è: il pubblico vuole ancora garantire a tutte le
famiglie valdostane una parte di aiuti? È questa la battaglia,
Assessore Fosson! È per quello che le abbiamo detto di azzerare
questa porcheria e di ripartire da zero in Commissione, perché il
Presidente Rollandin - e termino Presidente - ha detto giustamente:
"ma no, 750...900 è il tetto massimo, il pubblico per queste
famiglie mette solo il 20 percento", ma andiamo a vedere che cosa
succede da Carema in giù e nelle altre regioni, dove comunque i
servizi sono garantiti ai livelli discreti, vedi l'Emilia-Romagna o
la Toscana...se nessuno ha fatto quest'operazione, ci sarà un
perché! Questo è il nostro quesito e a questo quesito non abbiamo
avuto delle risposte, Presidente Rollandin, quanto meno in
Commissione e quanto meno comunque dai Commissari, che, come noi,
hanno le stesse informazioni e gli stessi dati e quanto meno quei
dati, come dicevo prima, che non sono omogenei. Io penso che su
questo debba dire anche lei che così è lo stato dell'arte.
Presidente -
Grazie collega. Altri per dichiarazione di
voto? La parola al Presidente della Regione.
Rollandin (UV) -
Sì, grazie Presidente.
Per dire che se è vero che per alcuni...in questa tabella
mancano alcuni dati, ce ne sono per contro tutta una serie che sono
completi per tutti i dati e credo...alcuni hanno zero su una voce.
Credo sia comprensibile che la disomogeneità è facilmente
azzerabile...no, scusate, non è la prima volta che guardiamo questi
resoconti e questi riscontri, quindi non è assolutamente solo la
disomogeneità che ci fa perdere di vista quello che vogliamo. Noi
quello che stiamo dicendo non è di ridurre il servizio...lei ha
detto: "a livello nazionale il massimo è 600 euro". Allora, cosa
sta succedendo? Perché noi abbiamo messo 900 adesso come massimo di
quello che è il costo? Allora, dovevamo mettere 600? Non penso che
sia possibile, voi avete detto addirittura 1.000. Lei ha detto che
fuori i costi dei servizi sono 600 alle famiglie...
(interruzione di un Consigliere, fuori microfono)
...ma noi qui con questo...il massimo per tutti quelli che sono
con l'ISEE sotto i 30 mila...sono al di sotto largamente di quel
600, quindi noi siamo perfettamente...solo per quelli che hanno di
più...e questo - lo sottolineo - non è per tutti, per quelli che
hanno di più sopra i 40, che pagano fino a 750, che comunque non
copre ancora il tutto...ecco, la differenza...quindi la nostra
logica è questa molto semplicemente...
(nuova interruzione di un Consigliere, fuori
microfono)
...sicuramente...io voglio solo spiegare che non è che questa è
irragionevole, che sono farlocchi...che non sappiamo cosa facciamo,
noi abbiamo fatto un ragionamento molto lineare su quelli che sono
i dati a nostra disposizione, su quelle che sono le proiezioni che
abbiamo fatto e su quello che è possibile avere nel futuro,
chiaramente io le dico: questo è un ragionamento che ha ancora
qualcosa di sperimentale, tant'è che noi diciamo: per carità, alla
fine dell'anno prossimo si potranno tirare delle considerazioni su
quello che è stato fatto, su quello non è stato fatto. La ragione
per cui si cercava di farlo in questo tempo era perché, siccome si
cominciava l'anno, si volevano dare delle indicazioni, ma quello su
cui noi andiamo a dire...ripeto: non è quello di caricare su quelli
che hanno meno, è esattamente l'opposto, tant'è che noi abbiamo
fatto quella variazione, questa sì che andava nella direzione come
voi anche avevate concordato.
Qual è la fascia che più utilizza questi servizi? Quella che ha
un ISEE fino a 30 mila massimo, non quella superiore, come diciamo,
non saranno moltissimi...quelli che sono superiori pagano i 750,
gli altri pagano meno di quello che pagano a livello nazionale.
Allora, dov'è lo scandalo, che cos'è che noi togliamo di servizi?
Il livello è lo stesso, anzi il livello è molto superiore,
chiaramente dovranno essere fatte delle economie, dovranno essere
probabilmente fatte delle considerazioni anche su alcune situazioni
di personale che dovrà essere gestito in modo diverso. Un
ragionamento che ci tornerà in altri servizi sociali. Questa quindi
è la ragione per cui noi crediamo che con questo non abbiamo
assolutamente fatto nulla né contro le famiglie, né contro la
possibilità delle famiglie di utilizzare questo, soprattutto le
famiglie che lavorano, perché dico di nuovo che se le famiglie
hanno un ISEE sotto i 6.000, probabilmente vuol dire che in esse
qualcuno non lavora e, se non lavora, molto probabilmente ha la
possibilità anche di tenere i bambini.
Noi quindi diciamo: per quelli che superano...che sono quelli
che utilizzano poi l'asilo, sono quelli che hanno una situazione
lavorativa che impedisce loro di tenere i bambini, sennò una mamma
tranquillamente terrebbe i bambini, se ha un lavoro, giustamente va
a lavorare ed è giusto che sia così. Noi quindi andiamo in questa
logica, è per quello che abbiamo "colpito" solo la fascia...anzi
riducendo nella fascia intermedia e dando qualcosa di più solo per
quelli che hanno un ISEE sopra i 40 mila: questa è la logica con
cui abbiamo cercato di lavorare. Credo...per carità, sarà
discutibile, io non ho la certezza che il fatto che i 900 che noi
abbiamo messo come spesa massima rispetto ai 1.020 sia il credo da
una parte o dall'altra, francamente però non ho nemmeno la certezza
che mettendo 1.020 risolvevamo i problemi di cui stiamo parlando. È
un'indicazione che viene in modo diverso e che noi abbiamo
costruito tenendo conto di alcuni dati, che, per carità, avranno
anche dei difetti, ma che sono comunque alla base di una
considerazione che è logica.
Presidente -
Grazie Presidente. Altri per dichiarazione
di voto? Per dichiarazione di voto, la parola al Consigliere
Gerandin.
Gerandin (UVP) -
Merci Président.
Sono contento perché posso rivolgermi a lei, Presidente, in
quanto penso che con l'Assessore Fosson ci siamo già detti tutto e
con scarsi risultati, per cui mi rivolgo a lei, anche perché lei ha
citato un passaggio che l'UVP - prima il collega e io dopo -
abbiamo ripreso in merito a quelli che erano i mancati introiti
legati al discorso delle accise. Lei ha detto che c'è stato un
incauto ricorso della Sardegna per cui la sentenza della Corte
costituzionale è quella che di fatto ha decretato... Io le voglio
ricordare due date: quella dell'approvazione del bilancio in cui
venivano previsti i 70 milioni a compensazione, parlo...dicembre
2014, pubblicazione della sentenza della Corte costituzionale della
Sardegna: marzo 2015, per cui, Presidente, se lei vuole raccontarci
la verità, ce la racconti tutta! Il percorso legato alle accise era
un percorso da tempo tracciato! La sentenza della Corte
costituzionale è stata il punto finale. Allora, lei - ancora un
passaggio - ci spieghi perché in finanziaria tre mesi prima avete
previsto 70 milioni a compensazione quando non c'era ancora la
sentenza della Sardegna! Allora, o probabilmente avete...non so,
una sfera di cristallo o avete degli informatori all'interno della
Corte costituzionale, io non lo so, ma ce lo spiegherà immagino,
perché a noi la verità ci piace che sia raccontata tutta e non solo
parziale.
Altro passaggio: quando noi parlavamo di queste difficoltà
finanziarie, il fatto che comunque la Regione Valle d'Aosta, per
quello che riguarda la corresponsione, corrisponde allo Stato delle
importanti risorse per quello che riguarda il discorso legato al
federalismo...ci spiegò molto bene che il problema era legato al
metodo di calcolo: il famoso SIOPE. Cosa avete fatto in questi anni
per vedere se modificarlo? Un accordo politico che ha portato a
tanti sconvolgimenti a livello di maggioranza...non era forse
meglio provare a rivedere se a livello di governo si poteva
modificare un criterio di calcolo che per noi è mortificante!
Mortificante! È inammissibile che Trento paghi 340 milioni con 5
miliardi e noi ne paghiamo 240! Allora, io vorrei capire cos'è
stato fatto in questo lasso di tempo, perché se come ha previsto la
legge di riferimento...ti dice che: o trovate l'intesa tra le
autonomie, o sennò il metodo è questo...bene, noi non solo
moriremo, ma moriremo presto! Moriremo presto, perché è così. Chi
alza il ditino e ti dice: "no, io voglio pagare di più! E voi
pagate di meno"
?
Nessuno lo farà!
Per quello che riguarda il resto delle tabelle, lei, Presidente,
è un osservatore molto attento per cui a me fa senso
che...probabilmente lei ha citato quello che era come costo di
riferimento minimo l'asilo di Hône, se lei...
(interruzione del Presidente della Regione, fuori
microfono)
...sì, ha citato che il costo più basso era 794 per l'asilo di
Hône...e ha citato l'asilo più alto, ma perché non ha citato i 192
euro dell'Envers?
(nuova interruzione del Presidente della Regione, fuori
microfono)
...ecco, vede che lei, Presidente, ci dà ragione! Quando noi
abbiamo detto che c'erano dei calcoli sbagliati su questo...
(nuova interruzione del Presidente della Regione, fuori
microfono)
...e mi sono permesso, Presidente, in tutta umiltà di dirlo e di
dirlo anche alle cooperative che avevano predisposto questa tabella
dicendo che...e penso che uno che esamina una tabella capisca,
senza fare dei grandi voli pindarici, che 192 euro sono dei costi
fuori dalla norma... Bene, questi sono stati calcolati, per cui se
calcoliamo la media togliendo questo, Presidente, non è 1.087, è
1.124: è 1.124 se togliamo quest'anomalia, pur calcolando anche
l'asilo di Hône, quello che costava di più.
Detto questo, noi nella nostra proposta non è che abbiamo detto:
1.124 è il costo medio, va bene così, ma abbiamo detto: diamo un
segnale, vanno ridotti i costi, riduciamo di 100 euro, è quello che
abbiamo provato a proporre. Sul resto lei dice: "il delta chi lo
paga? Comune o Regione?"
.
Beh, le ricordo che...è vero
che...pagano sempre gli stessi, eh Presidente! Perché è vero che
transitava sul bilancio regionale, ma era finanza locale! Hanno
sempre pagato i Comuni la differenza. Hanno sempre pagato i Comuni,
mi permetta, poi magari mi sbaglio e mi correggerà...non una parte,
tutto! Perché anche quello che era il contributo che lei diceva
regionale era finanza locale...
(interruzione di un Consigliere, fuori microfono)
...finisco...Sui 750...guardi, Presidente, che la preoccupazione
è solo quella che quelli che lei ha definito ricchi, quelli con la
Porsche, quelli non manderanno più i figli lì dentro, erano quelli
che pagavano e le ricordo - poi termino - che c'era un numero molto
importante di persone che non portava neanche l'ISEE, non la
portava perché non aveva intenzione...
(interruzione di alcuni Consiglieri, fuori microfono)
...questi continueranno a non portarla, continueranno a...
(nuova interruzione di un Consigliere, fuori
microfono
)
...ma non porteranno più i bimbi e andranno da un altra parte,
per cui perderemo anche chi prima pagava 620 euro.
Presidente -
Grazie collega. La parola al collega Laurent
Viérin, per dichiarazione di voto.
Viérin L. (UVP) -
Merci Président.
Intanto è stato detto...la considerazione è che...si ha un po'
l'impressione che non si vogliano vedere le cose o meglio: magari
si hanno idee diverse e ognuno nelle proprie convinzioni...sarà
semplicemente il tempo che darà o meno ragione a ciò che oggi viene
detto in quest'aula: diciamo questo perché, da un lato, vediamo
idee non chiare e i metodi li abbiamo denunciati, una delibera poi
viene modificata. Se quindi eravate così convinti, potevate andare
già decisi con la prima delibera senza che nessuno poi si
permettesse di andare a dire che c'era una disponibilità a
cambiare, cosa che poi in verità...vengono praticamente non
cambiate, per non dire: non considerate, da una parte; dall'altra,
invece c'è una certa convinzione che con questi parametri, con
queste tariffe ci sarà la tenuta di un sistema, noi non la vediamo
così, ma ci rivedremo tra qualche mese, non c'è nessun
problema.
Noi abbiamo detto in tempi non sospetti che una certa crisi
stava arrivando...che non avrebbe retto la gestione del sistema
come voi la stavate portando avanti e, purtroppo - diciamo:
"purtroppo" perché noi non siamo contenti di questa situazione -,
le cose si stanno realizzando! Noi abbiamo detto, quando abbiamo
fatto certe scelte, che questa gestione con uno schema vecchio su
una società in evoluzione non avrebbe retto le sfide del futuro e
che ci si doveva preparare in modo graduale all'arrivo della crisi,
che ogni anno avrebbe ridotto il bilancio regionale e voi avete
detto: "ma no, andiamo avanti col Casinò, 100 milioni, andiamo
avanti con i bimodali, l'università, l'ospedale..."
,
poi
meno male è uscito lo scheletro e si è fermato e quindi eravate già
convinti all'epoca...e oggi siamo qui a piangere sul latte versato.
Siete ancora convinti a continuare così? Ma continuate! Il nostro
vero problema è la Valle d'Aosta che sta andando a pezzi, a rotoli!
E che voi continuate a tagliare i servizi essenziali invece di
guardare gli sprechi veri! Questo è in sintesi quello che noi
pensiamo. Oh, avete ragione? Ma meno male! Speriamo che anche
questa realtà degli asili nido possa sopravvivere, ma quelli che
lavorano lì, quelli che gestiscono queste cooperative...ma pensate
che siano tutti qui a lucrare? O che non siano venuti qui con il
cuore in mano e con la schiettezza che hanno avuto...per chi c'era
in Commissione, perché l'Assessore giustamente ha detto che non
c'era, tanti non c'erano eh! Tanti oggi vengono qui in aula a
parlare di cose che non sanno neanche! Questa è la realtà! Ma
pensate che queste persone abbiano raccolto 3.000 firme ma di
persone che firmavano senza sapere quello che si firmava, magari
raccolte così a caso? Ma guardate che lì c'è gente preparata! Che è
venuta ad insegnare a certi Consiglieri - che oggi pensano di fare
gli Assessori - le cose com'erano! E sono stati smentiti quelli che
pensavano di sapere tutto e anche qui in aula i colleghi hanno
dimostrato chiaramente che non è così! Non è come dite! E gli
spot
, gli
slogan
dicendo di voler
salvaguardare qualcosa che invece state distruggendo non funzionano
e non funzionano più, perché la gente oggi sa tutto, si informa,
legge, ascolta in TV e sa benissimo quello che sta succedendo,
quindi almeno...
Abbiamo visioni diverse? Chiuso! Ci ritroveremo, vedremo, con la
franchezza che ci contraddistingue noi saremo ancora qui a
difendere le cose in cui crediamo, senza bisogno di fare grandi
proclami o voltafacce perché abbiamo altre ambizioni, ma noi
lottiamo perché crediamo in questa cosa, altrimenti non sarebbe
neanche spiegabile un nostro certo atteggiamento per cercare di
venirvi incontro con delle proposte, invece di dire: "questo non va
e questo non va"...non abbiamo fatto così, abbiamo detto: noi
abbiamo delle proposte concrete, le abbiamo prese in parte dai
gestori...ma viva, sono loro che ci lavorano! E hanno sempre
concertato con lei, Assessore, con i sindaci e con i suoi
funzionari le cose, adesso miracolosamente o, meglio, di colpo non
va più bene parlare con queste persone! Ma non è stato costruito da
noi inteso come comunità questo sistema che oggi voi state
distruggendo? Ma non potevate pensarci prima quand'è arrivata la
crisi? No? Beh, benissimo. Questo, a nostro modesto avviso, non si
chiama lungimiranza, ma il tempo vedremo a chi darà ragione.
Presidente -
Grazie collega. Altri? Non vedo altri per
dichiarazione di voto sulla risoluzione n. 1 dell'Union Valdôtaine
Progressiste (la prima presentata), quindi la pongo in votazione.
La votazione è aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Baccega, Bianchi, Borrello, Donzel, Farcoz,
Follien, Fontana, Fosson, Guichardaz, Isabellon, La Torre, Lanièce,
Marguerettaz, Marquis, Péaquin, Perron, Restano, Rini, Rollandin,
Testolin, Marco Viérin)
Il Consiglio non approva.
Passiamo all'esame adesso della seconda risoluzione, presentata
dai Consiglieri appartenenti ai gruppi consiliari ALPE e Union
Valdôtaine Progressiste. C'è qualcuno che intende prendere la
parola per dichiarazione di voto? Nessuno. La parola al collega
Bertschy.
Bertschy (UVP)
- Chiaramente dal risultato di questa
seconda votazione poi decideremo anche qualche cosa, perché la
conseguenza del voto farà determinare altre scelte. Io voglio solo
dire che in Commissione è stato molto chiaro un argomento per
tutti: quello di togliere le zone d'ombra, di lavorare sulle zone
d'ombra, quelle che non ci permettono alla fine a maggioranza e
opposizione di fare un lavoro compiuto con la sicurezza di avere
risolto quanto meno in maniera trasparente quello che avremmo
dovuto studiare tutti quanti. Fino adesso l'atteggiamento invece è
quello di mantenere le zone d'ombra e di lanciarsi al buio in una
situazione nuova e questo non può che essere un rammarico, perché
va ad incidere su un servizio, su delle imprese, su delle persone.
Tra l'altro, poi citare alcuni dati e non citarne degli altri
diventa difficile. Io, da una parte, potrei compiacermi per alcune
affermazioni e, dall'altra, mi dispiace, perché poi si dimentica
sempre che la cifra che viene riferita - che sia 900, che sia 1.000
- non è una cifra pagata, è una cifra a base d'asta. Potremmo anche
mettere 2.000, ma chi l'ha detto che poi chi partecipa non va
dentro lì...quindi ci siamo bisticciati su una roba che invece
dovrebbe creare competitività, no? Ci siamo persi un po' di vista,
per carità. È comunque una cifra a base d'asta che, se fosse stata
introdotta in maniera graduale - 2016, 2017, 2018 -, forse avrebbe
anche creato meno allarmismi.
È chiaro che abbiamo accettato l'1 a 8, ma l'abbiamo accettato
perché sapevamo che in politica non si possono vincere tutte le
battaglie. Eravamo convinti invece di poter arrivare ad un punto
d'incontro sul 2016, non per la vita e per l'universo mondo...sul
2016! Per garantire per qualche mese un po' di serenità ancora in
attesa di risolvere queste zone d'ombra! E invece no, cioè...a muso
duro, per carità, sono sempre scelte, io non voglio più ritornare
su tutti i temi, però queste cose tra di noi devono essere chiare.
Abbiamo voluto andar giù decisi su una cifra che andava ancora
verificata poi con le gare, che tanto non inciderà nell'immediato,
perché alcune gare mica le potranno risolvere gli Enti locali! Non
è che da domani mattina chi sta pagando una cifra può intervenire
direttamente su un capitolato senza che il contraente sia
d'accordo.
L'ultima cosa...
(interruzione di un Consigliere, fuori microfono)
... ma quella è la cifra a base d'asta sulla quale si concorre,
per assurdo, il pubblico potrebbe anche pagare di più! Cioè
non...questa è una direttiva, eh! Non è cioè che incide...il
pubblico si ferma lì, ma certamente! Da lì in avanti si fanno le
gare, però, per chiudere - che non è questo l'argomento -, mi
dispiace che sia stato fatto rilevare come siamo d'accordo per l'1
e 8, siamo d'accordo ad alzare tutto...no, noi abbiamo provato a
trovare un punto di mediazione con voi per il 2016, convinti che
tutti insieme non volessimo mettere in difficoltà nel giro di poco
tempo un settore e un'impresa...il settore delle imprese. Non so a
questo punto fino a che punto vale la pena lavorare tutti insieme!
Perché sono talmente distanti i punti di vista su quest'argomento
che...ripeto: se non accetterete di completare le audizioni, se non
accetterete anche di ascoltare domani nelle audizioni quello che
verrà detto e di prenderne atto, ma che senso ha? Che senso ha che
ascoltiamo altra gente se la delibera è chiusa? Che senso ha
obiettivamente - ma lo dico per la trasparenza anche - venire a
perder tempo, ma cosa ci devono venire a dire? Che abbiano ragione
gli uni o gli altri...questa delibera cioè è aperta o è chiusa? Se
è chiusa, lasciamo perdere, finita la partita! Abbiamo perso, ci
scusiamo per non essere stati così bravi, ci scusiamo con chi avrà
delle difficoltà d'ora in avanti per non essere stati così bravi a
convincervi: è questo il discorso. Non ha senso andare avanti ad
audire delle persone per ascoltare delle cose che poi non
ascolteremo...o forse non ascolterete; quindi su questo che ci sia
chiarezza.
Presidente -
Grazie. Altri per dichiarazioni di voto? La
parola al Presidente della Regione.
Rollandin (UV) -
Vorrei solo chiarire due questioni che
il collega Gerandin ha sollevato per dire che prima della sentenza
della Sardegna c'era stato da parte degli uffici del
Ministero...avevano sollevato una questione che l'Ufficio delle
dogane aveva posto sull'interpretazione del versato rispetto al
percento e su questo noi avevamo fatto una serie di osservazioni e
loro avevano detto che bisognava, comunque, trattare questo tema,
tenendo conto che, secondo loro, valeva quello che era interpretato
per Bolzano, che è un sistema di compartecipazione diverso. Noi
abbiamo iniziato a parlarne in quel momento. Allora, abbiamo detto:
"ma attenzione, se voi volete andare in quel sistema e modificarlo,
noi siamo d'accordo a condizione che voi ci mettiate la
contropartita". È poi arrivata la sentenza e quindi della
contropartita chiaramente noi non ne abbiamo più parlato in quel
momento.
Per l'altra questione SIOPE, PIL, voglio solo dire che noi
adesso...nelle ultime due ripartizioni si è tornati al PIL e non al
SIOPE, per fortuna, perché noi avevamo chiesto che fosse...come lei
ricorderà, il PIL è più a favore della nostra Regione. Concordo con
lei che mai e poi mai si troverà l'accordo di tutte le Regioni,
perché chi ci perde non sarà mai d'accordo, questo è evidente, non
solo come una precisazione per dirle delle date e così via.
Su quello che ha detto il collega Bertschy credo che...noi la
mozione la accettiamo, il fatto che voi avete chiesto...noi la
accettiamo. È evidente che le considerazioni che abbiamo fatto le
abbiamo fatte apertamente oggi per dire che l'indicazione è questa.
Noi abbiamo cercato...come dico, non è che è un atto...come dire?
di fede che deve durare in eterno, è un patto che noi riteniamo sia
corretto con questi collegamenti, con queste misure...e che possa
evitare degli squilibri, tenendo conto di quelle compensazioni che
abbiamo messo. Voi avevate pensato di metterle un po' più alte,
come lei diceva...tutto questo è sicuramente ancora aleatorio
rispetto alla conclusione. È quindi evidente che noi le riflessioni
ce le siamo fatte come voi, si vedranno quali saranno i risultati
di quest'anno, di questa prima sperimentazione e credo che insieme
poi faremo le valutazioni. Io credo che nessuno oggi possa dire
sicuramente questo era...era più giusto "X" piuttosto di "Y".
Io ho detto: dalle considerazioni che abbiamo fatto, a noi
sembrava corretto quel tipo di logica, ecco, è così. Non ci sono
quindi atti fideisti, non è una vocazione di andare in una
direzione piuttosto che nell'altra: è una richiesta di rimodulare
in modo corretto quella che è la gestione delle strutture, in modo
tale da fare un risparmio che vada prima di tutto a favore
dell'utente, perché se è ridotto il costo ottimale, più si riduce e
più comunque...al di là della quota che deve mettere l'Ente che sia
Regione o Comune, va a favore del discorso dell'utenza, quindi
quello è il ragionamento che noi stiamo cercando di fare.
Ricordava il collega Chatrian: da altre parti arrivano i costi
medi...li abbiamo qui: sono 534, 550, addirittura 400. Vuol dire
quindi che alcune cose si possono fare in modo diverso, non è che
devono essere necessariamente 1.000, 900, però guardiamo al futuro
e vediamo che cosa si può fare, quindi noi voteremo a favore.
Grazie.
Presidente
- La parola al collega Chatrian.
Chatrian (ALPE)
- Sì, grazie Presidente.
Solo due precisazioni e una considerazione. Le due
precisazioni...e vi leggo le dichiarazioni di un funzionario, da un
altro ruolo rispetto al nostro...
(interruzione di un Consigliere, fuori microfono)
...no, due considerazioni, vi leggo le dichiarazioni di un
funzionario fatte in audizione, dove ci metteva due elementi sul
tavolo per dire: "fate attenzione, il rischio con queste modifiche
è che le piccole strutture con questa prospettiva chiuderanno".
Hanno ampie potenzialità di chiusura, questo a seguito di proposta
fatta. La seconda, sempre in Commissione...la prima: fate
attenzione che, diminuendo così drasticamente il costo unitario
ottimale, visto tutto il discorrere di economicità, il rischio è
alto per le piccole strutture, fate attenzione: questo è il
grido...non il grido, la considerazione di un funzionario, io la
prendo per buona, non sono un funzionario della sanità, non ho un
percorso di istruzione legato alla carriera all'interno
dell'Assessorato, quindi io la prendo per buona, facciamo
attenzione. Prima considerazione.
La seconda considerazione - fatta sempre in audizione, e anche
su questo il campanello d'allarme ci è venuto - che ci è stata
fatta non dall'Assessore Fosson, neanche dal sottoscritto o dai
colleghi, ma sempre dai funzionari è questa: il rischio
indubbiamente c'è nel momento in cui si va a chiedere alla famiglia
una quota che si avvicina al 100 percento della copertura del
servizio, perché voi immaginate che la delibera che avete scaricato
in Giunta era al 100 percento. Presidente Rollandin, lei con i
numeri ci azzecca, di solito...850 era il costo unitario, ottimale,
giusto? Il costo ottimale 850, questa è la delibera che avete
scaricato e, per quanto riguarda le famiglie più abbienti, la
richiesta era 850: 100 percento la copertura. Questo era l'atto che
avete scaricato un mese fa in Giunta...
(nuova interruzione di un Consigliere, fuori
microfono)
...sì, stavo parlando, l'ho detto, l'ho anticipato nella
discussione, sennò parliamo...e quindi il ragionamento che il
funzionario ci ha fatto è proprio quello: "fate attenzione perché
più fate coprire alle famiglie completamente il servizio più il
rischio è che i potenziali non clienti, ma abbienti fruitori
decidano altre strade". A noi questo dubbio rimane e peccato, c'è
il rammarico che comunque non avete voluto modificare, non lo so se
sono tanti o pochi, da stime che abbiamo nella vallata centrale,
negli asili un po' importanti si attestano vicino al 25 percento,
quindi sono delle percentuali comunque alte...
(interruzione del Presidente della Regione, fuori
microfono)
...no, sono dati che abbiamo, Presidente Rollandin, se le dico
la percentuale, è perché abbiamo il dato, e questa è la seconda
considerazione.
Terza considerazione: lei prima...di solito non si arrabbia così
tanto, o quanto meno non utilizza dei vocaboli scortesi...io non ho
mai detto, non mi sono mai permesso di dare dell'irragionevole a
proposte, lei ha detto che le nostre probabilmente sono proposte
irragionevoli, l'ho segnato perché lei ce l'ha detto.
Irragionevoli, nel senso che noi abbiamo cercato di fare un
ragionamento nel poter...
(nuova interruzione del Presidente della Regione, fuori
microfono)
...no, nessun problema...nel presentare la nostra proposta...non
è verità neanche la nostra, come non è la sua, neanche la nostra
non è verità. La differenza quale era? Soprattutto sul costo
unitario ottimale...evviva, fosse stato poi il mercato, la
concorrenza a giocarsi la partita, sarebbe stato bello, ma proprio
per quello che, dato che probabilmente su questo la pensiamo alla
stessa maniera, sarebbe stato interessante tenere l'asticella un
po' più alta sul costo unitario e poi che sia stato il
mercato...perché indubbiamente lei sa che, nel momento un cui io
metto l'asticella, da lì si gioca in giù, non in su, perché
altrimenti tutta la discussione che abbiamo fatto oggi andava fatta
in altri luoghi, e lì è un'altra partita...che, dal nostro punto di
vista, non ho capito il perché non avete voluto...forse c'è ancora
dello spazio e me ne auguro che ci sia ancora dello spazio, che se
l'asticella viene leggermente alzata, che si avvicina comunque ai
1.000 euro...ma non perché l'hanno detto solo gli enti gestori, ma
ne va comunque della qualità del servizio e poi sarà il libero
mercato a presentarci la proposta.
Termino, Presidente Viérin, con solo una considerazione. Quando
io citavo i 600 euro delle altre Regioni, io parlavo esclusivamente
della quota che le famiglie mettono in campo, la mia riflessione a
voce alta era questa. Sicuramente avete fatto delle analisi che
fuori dalla Valle d'Aosta non c'è nessuna famiglia che mette più,
come quota, di 600 euro mensili per bambino: sto parlando di quota
non di costo unitario ottimale, sono due cose diverse, volevo
solo...altrimenti parliamo di mele al posto delle pere. Grazie.
Presidente
- Grazie collega. Altri per dichiarazione di
voto? La parola al collega Gerandin.
Gerandin (UVP)
- Merci Président.
Tranquillizzo tutti, non dirò più niente su quello che è il
contenuto né delle mozioni, né delle risoluzioni. Semplicemente
volevo ringraziare il Presidente, perché, al di là di tutto, sono
delle indicazioni importanti, ma penso per l'interezza del
Consiglio, perché penso che il discorso finanziario sia un problema
che interessa tutti, ecco, soprattutto adesso che parliamo di
ristrettezze dal punto di vista finanziario.
Due brevissime considerazioni. Lei ci ha detto, Presidente, che
si stava trattando con l'ufficio del Ministero
sull'interpretazione, per cui si stava dicendo che c'era un sistema
diverso di calcolo. Ora, se veramente si stava trattando e la
sentenza della Sardegna, poi è diventata, diciamo, la postilla che
ha chiuso eventualmente questa parte di trattative...
(interruzione del Presidente della Regione, fuori
microfono)
...beh, non so se...io dico semplicemente che probabilmente,
avendo già queste anticipazioni e comunque, avendo già questi
timori, forse, quando avete trattato i 70 milioni, siete stati un
po' timidi. Non avevate la grinta che le riconosciamo, Presidente,
perché normalmente lei su questi tavoli si fa valere. In questo
caso, se si vuole sostenere la validità dell'accordo 2010, bisogna
avere l'intera compensazione, 70 milioni sono veramente molto pochi
in merito a quello che la Valle d'Aosta ha diritto se vengono
mantenuti i contenuti dell'accordo.
L'ultima considerazione è quella riferita al metodo di calcolo.
Lei mi ha detto che viene ripartito in base al PIL e non più al
metodo SIOPE, magari...e questo non è...chiaramente capisco che non
è l'argomento per discutere, ci saranno altri...si stanno trattando
altri argomenti che andremo ad approfondire, ma sarebbe
interessante capire come mai poi questa quota di compartecipazione
è comunque di 243 milioni, per cui cambiano i metodi di calcolo e
alla fine paghiamo sempre di più, ma poi, torno a dire, sarebbe
interessante un approfondimento con lei o con l'Assessore per
capire perché questi sono i dati che ci sono stati dati. Noi prima
eravamo molto avvantaggiati con il metodo sul PIL, adesso cambiano
il metodo e noi paghiamo di più. Grazie.
Presidente
- Grazie collega. Non vedo altre richieste di
intervento. Mettiamo in votazione la seconda risoluzione presentata
dai Consiglieri dell'ALPE e dell'Union Valdôtaine Progressiste.
Siete invitati a votare...prego colleghi. La votazione è
chiusa.
Presenti: 35
Votanti: 35
Favorevoli: 35
Il Consiglio approva all'unanimità.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK