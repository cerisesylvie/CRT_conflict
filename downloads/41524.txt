Consiglio Regionale della Valle d'Aosta - Oggetto del Consiglio n. 636 del 7 maggio 2019 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Costituzione e funzionamento degli organi consiliari
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 636 del 7 maggio 2019 - Resoconto
OGGETTO N. 636/XV - Presa d'atto della sospensione di diritto
dalla carica del Consigliere regionale Augusto Rollandin, ai sensi
dell'articolo 8, comma 1, del decreto legislativo 31 dicembre 2012,
n. 235, e sua temporanea sostituzione con il Signor Flavio
Peinetti, ai sensi dell'articolo 27 della legge regionale 21 agosto
1995, n. 33. Convalida e giuramento del neo-Consigliere.
Rini (Presidente) -
Punto n. 3.01 all'ordine del giorno.
Colleghi, il Consiglio regionale oggi è chiamato a prendere atto
della sospensione temporanea della carica di Consigliere regionale
di Augusto Rollandin, come accertato dal decreto del Presidente del
Consiglio dei ministri in data 3 maggio 2019. Si tratta di una mera
presa d'atto. Il Consiglio deve ora invece procedere alla convalida
dell'elezione del neo Consigliere regionale supplente. Dal verbale
dell'Ufficio elettorale regionale presso il Tribunale di Aosta,
riguardante l'elezione del Consiglio regionale della Valle d'Aosta
avvenuta il 20 maggio 2018, risulta che nella lista n. 8 avente il
contrassegno "Union Valdôtaine" il primo dei candidati non eletti
risulta essere il Signor Peinetti Flavio, con una cifra individuale
di 822 voti. Gli uffici, con apposita relazione, che vi è stata
distribuita, hanno proceduto d'ufficio a esaminare la condizione
dell'eletto ai fini dell'adempimento di convalida previsto
dall'articolo 56 della legge regionale 12 gennaio 1993, n. 3,
dall'articolo 8 e dalla legge regionale 7 agosto 2007 n. 20 e
dall'articolo 4 del Regolamento interno per il funzionamento del
Consiglio regionale.
Ci sono richieste di intervento? Ha chiesto la parola il collega
Sammaritani.
Sammaritani (LEGA VDA) -
Abbiamo visto anche la relazione
degli uffici a proposito del concetto di incompatibilità. Noi
invece vorremmo fare un passo indietro e fare un po' di chiarezza
sul punto. Innanzitutto esistono condizioni di incandidabilità,
condizioni di ineleggibilità e condizioni di incompatibilità. Le
prime, quelle di incandidabilità, sopravvengono nel momento in cui
ci sono delle condizioni che non consentono al possibile candidato
alle elezioni di nemmeno partecipare alla gara elettorale, quindi
sono, per esempio, le condanne penali di un certo tipo, eccetera.
In questo caso la rimozione non dipende evidentemente dal soggetto,
il quale può partecipare soltanto qualora dovesse, per esempio,
riabilitarsi, non è questo il caso che ci interessa. Ci sono poi le
cause di incompatibilità, passo a quelle finali, che sopravvengono
però dopo che c'è stata l'elezione e quindi sono cause che devono
essere rimosse da parte dell'eletto, del nominato, del possibile
partecipante e subentrante in questo caso a un ente o comunque un
ente collegiale, che però sopravvengono, appunto, dopo.
Quelle che vorremmo mettere sotto la luce della vostra
attenzione sono invece le cause di ineleggibilità. Facciamo un
passo indietro. Intanto bisogna stabilire che cos'è l'Azienda USL,
visto che colui che dovrebbe subentrare ricopre questa veste.
L'Azienda USL è sicuramente, ai sensi dell'articolo 1 della legge
n. 5 del 2000, un ente strumentale della Regione, quindi
sicuramente può rientrare fra le condizioni che prevedono delle
eventuali cause di ineleggibilità. Il dottor Peinetti non è
soltanto un primario, e già per questo svolgerebbe una funzione
dirigenziale, ma è addirittura direttore di compartimento. Era
addirittura direttore di compartimento al momento in cui si è
candidato, quindi ancora qualcosa di più; per semplificare, magari
per i non addetti, è un primario dei primari: questa è praticamente
la sua veste. L'articolo 2 della legge n. 20 del 2007, citata dalla
Presidente prima, prevede al comma 2 le cause di ineleggibilità,
fra queste quella prevista alla lettera j: "
sono ineleggibili i
dirigenti delle società partecipate dalla Regione, dagli enti
pubblici non economici, dalle agenzie o dalle aziende ad esse
dipendenti e i dirigenti delle società da essi controllate e a essi
collegate ai sensi dell'articolo 2359 del Codice civile
", cioè
società controllate o partecipate. Sicuramente l'Azienda USL è un
qualcosa di rientrante in questo articolo, dove rientrano
addirittura ipotesi di minore rilevanza, quindi indubbiamente
l'Azienda USL rientra in questa previsione normativa. L'articolo 3,
sempre della legge n. 20, ci dice: "
per le cause di
ineleggibilità
- a differenza di quelle di incandidabilità, tu
puoi e devi rimuovere se vuoi partecipare alla gara elettorale -
di cui all'articolo 2, comma primo, si devono rimuovere almeno
sei mesi prima della scadenza naturale della legislatura
", ma
non è questo il nostro caso. Il comma 2 invece dice che "
le
cause di ineleggibilità di cui all'articolo 2, comma 2
- quelle
che appunto prevedono anche la lettera j -
non hanno effetto se
l'interessato cessa dalle funzioni per dimissioni, trasferimento,
revoca del comando dell'incarico, collocamento in aspettativa non
retribuita non oltre il giorno fissato per la presentazione delle
candidature
".
A noi non risulta che il dottor Peinetti si sia messo in
aspettativa entro il giorno fissato per la presentazione delle
candidature, anzi ha continuato a esercitare le sue funzioni e
continua tuttora, chiaramente, a esercitare le sue funzioni.
Riteniamo assolutamente che ci siano le condizioni per ritenere che
il dottor Peinetti non fosse eleggibile, perché non ha rimosso
tempestivamente la sua condizione di ineleggibilità che è prevista
dalla legge n. 20 del 2007. Per farvi un esempio, un paragone, un
semplice dirigente scolastico si ritrova in questa stessa
condizione, articolo 2, comma 2. Direi quindi che probabilmente c'è
un qualcosa di più rispetto a un semplice dirigente scolastico, ma
perché dico questo? Perché qual è la
ratio
della norma? La
ratio
della norma è quella proprio di evitare che ci sia una
sorta di
captatio benevolentiae
o addirittura, dice
qualcuno, di
metus potestatis
nel ricoprire una certa veste
dirigenziale apicale, quindi di alto rilievo e poter così
condizionare l'espressione del voto.
È inutile dire che in una regione come la nostra, dove i voti
sono poche centinaia, questa preoccupazione della norma è ancor più
vigente, più cogente. A nostro avviso, assolutamente ci asterremo
dal votare il subentro del dottor Peinetti, perché riteniamo che si
è integrata una fattispecie di ineleggibilità che non consente
appunto questo subentro.
Presidente -
Per precisazione anche per quanto
distribuito prima, quindi del lavoro fatto da chi di competenza,
quindi dagli uffici della presidenza del Consiglio, noi ovviamente
ci attestiamo anche a quanto dalla stessa Azienda USL è
certificato. Per completezza anche di informazioni, do lettura
delle due note che ci sono pervenute dall'Azienda USL: la prima,
datata 7 maggio 2019, "
Oggetto: temporanea sostituzione di un
Consigliere regionale; verifica delle cause di ineleggibilità e di
incompatibilità. Con riferimento a quanto richiesto
- quindi
noi, come negli altri casi di Consiglieri regionali chiediamo, in
casi dove ovviamente si presentino queste situazioni, di conoscere
la situazione, scusate il gioco di parole, del soggetto coinvolto -
con nota protocollata n. 3715 in data 6 maggio 2019, così come
già precisato al Coordinatore del Dipartimento salute e sanità,
politiche sociali e formazione, si comunica che, ai sensi
dell'articolo 5, lettera p), della legge regionale 7 agosto 2007 n.
20, il dottor Flavio Peinetti è incompatibile alla carica di
Consigliere regionale in quanto, come noto, lo stesso è Dirigente
dell'area sanitaria in quest'azienda. Per quanto sopra
rappresentato, sussiste l'obbligo quindi di collocamento in
aspettativa non retribuita ai sensi di quanto disposto
dall'articolo 23 della legge regionale 21 agosto 1995 n. 33, il
quale recita testualmente: "I dipendenti delle pubbliche
amministrazioni eletti alla carica di Consiglieri regionali sono
collocati in aspettativa senza assegni per la durata del
mandato
"". Scusate, la prima missiva che vi ho letto porta la
firma del Commissario Pescarmona.
Lettera protocollo n. 3754, sempre del 7 maggio 2019, che invece
porta la firma, in assenza del Coordinatore, del Dirigente della
struttura Igiene e sanità pubblica e veterinaria Mauro Ruffier:
"
Con riferimento alla nota inviata e pervenuta in data 7 maggio
2019, protocollo n. 599, pari oggetto, ai sensi dell'articolo 8
della legge regionale del 7 agosto 2007 n. 20, sentiti i dirigenti
sotto ordinati, non si ravvisa, per quanto di competenza,
l'esistenza di cause di ineleggibilità. Al contrario si ravvisano
cause di incompatibilità ai sensi dell'articolo 5, comma 1, lettera
p), della legge regionale n. 20/2007 in capo al Signor Flavio
Peinetti, nato... e codice fiscale, in quanto ricopre ad oggi gli
incarichi dirigenziali di Direttore del Dipartimento delle
discipline chirurgiche e di Direttore di struttura complessa di
Chirurgia vascolare, endovascolare e angiologica dell'Azienda USL
della Valle d'Aosta
".
Mi sembrava corretto fornire questi dati. Altro, ovviamente,
questa Presidenza non può fare, non può dire. La parola al collega
Sammaritani.
Sammaritani (LEGA VDA) -
Abbiamo preso atto di queste
spiegazioni, ma torniamo a dire che stiamo parlando di due cose
diverse. Per quanto riguarda l'incompatibilità, essa insorge nel
momento in cui tu sei chiamato, perché hai preso i voti, hai il
diritto di entrare a far parte di un certo organo, in questo caso
successivamente all'avvio della legislatura, ma poco importa, non
fa nessuna differenza. Noi stiamo parlando di ineleggibilità e mi
permetto di osservare, a meno che lei non abbia tralasciato
qualcosa, ma non ne dubito che non sia così, che non c'è alcuna
motivazione sul discorso che non esistono cause di ineleggibilità.
Ho richiamato per analogia, ma neanche tanto, perché per analogia è
l'esempio del dirigente scolastico, ma in realtà la lettera j)
dell'articolo 2, comma 2, è chiarissima. Si parla quindi di aziende
collegate, controllate, figuriamoci, un'azienda come l'USL, che in
realtà è tutta regionale. Non c'è dubbio quindi che ci sia un caso
di ineleggibilità grande come una casa e non è rimovibile se non
attraverso i criteri previsti dalla legge stessa, cioè all'articolo
3, che prevede almeno entro la data di presentazione delle
candidature. Siccome in quel parere, in quella spiegazione non c'è
assolutamente la minima motivazione, noi ribadiamo e siamo
perfettamente convinti della nostra teoria giuridica, se
permette.
Presidente -
Collega Sammaritani, per precisione, non
voleva essere una risposta al suo intervento. Era un'integrazione
degli atti che vi sono stati distribuiti, quindi, per completezza
di informazione, abbiamo semplicemente dato lettura di quanto a
disposizione della presidenza. La parola alla collega
Spelgatti.
Spelgatti (LEGA VDA) -
Rispetto a quanto detto dal
collega Sammaritani, vorrei soltanto aggiungere due domande: la
prima, perché quella documentazione che lei ha letto adesso non ci
è stata distribuita? Seconda domanda: come mai c'è un documento che
parla espressamente di ineleggibilità dicendo soltanto che non ci
sono cause di ineleggibilità, senza dare alcuna spiegazione, però,
guarda caso - e qui casca l'asino - nella relazione che viene
consegnata a noi si parla solo delle cause di incompatibilità, ma
non si fa alcun riferimento a quelle di ineleggibilità? Nella
documentazione che avete in mano voi pertanto si fa riferimento
all'ipotesi di ineleggibilità dicendo: "non ci sono cause di
ineleggibilità", ma qui non se ne parla.
Presidente -
Come ho detto prima, qui non è un botta e
risposta, un chi ha ragione. C'è un'istruttoria fatta dagli uffici.
Assolutamente la questione è al di là di scomodare eventuali asini
o meno. Non ci è sembrato opportuno distribuire le missive perché
nella relazione che vi abbiamo distribuito ne sono sintetizzati i
contenuti; se poi è necessario o vi può essere utile avere anche
copia delle lettere, ovviamente non c'è nessuna difficoltà a
farvele avere, tant'è che nella relazione vengono richiamate
entrambe. Ci mancherebbe, quindi non c'è alcuna volontà di omettere
nessun atto, anzi, perché è un lavoro che va a tutela anche di
questa presidenza. Colleghi, questa non è assolutamente una
questione politica, gli uffici fanno il loro lavoro e noi ci
rimettiamo alla relazione che ci è stata presentata, non c'è nessun
tipo di valutazione politica su questo tipo di scelta, cosa che
invece è legittima in altri tipi di discussione. Se qualcuno - non
stiamo a fare tutte le copie doppie - vuole avere copia delle
lettere, basta che ce lo chiede e gli verranno fornite
ovviamente.
Ci sono altre richieste di intervento? La parola alla collega
Minelli.
Minelli (RC-AC) -
Vorremmo avere copia della
documentazione e chiederemmo un'ulteriore sospensione.
Presidente -
Chiedo quindi la distribuzione anche delle
copie delle lettere. Facciamo avere una copia a tutti i
Consiglieri. Procedono ora alla fotocopiatura e alla distribuzione
dei documenti. I lavori del Consiglio poi sono sospesi.
La seduta è sospesa dalle ore 15:45 alle ore 16:12.
Rini (Presidente) -
Possiamo riprendere i lavori,
colleghi? Ci sono altre richieste di intervento? Ha chiesto la
parola il collega Mossa.
Mossa (M5S) -
Quello che mi pare strano è che siamo
saltati subito sulla questione di Peinetti tralasciando la
sospensione del collega Rollandin senza esprimere neanche una
parola come se ormai accettassimo un dato di fatto così grave senza
neanche fare considerazioni in merito. Io non sono un tecnico
regionale, non sono un avvocato, ma in questo momento presumo che
la mia figura politica si debba esprimere anche a nome dei
cittadini che rappresento. Questa maggioranza, da quando è in
carica - e parliamo di soli 6 mesi -, è stata investita da scandali
gravi che hanno visto coinvolti ben due dei suoi esponenti.
Nonostante tutto, anziché staccare la spina, anche a fronte delle
nostre ripetute richieste, ha continuato a governare e deliberare
come se nulla fosse. Tra l'altro, vorrei far presente che se oggi
stesso la Giunta presentasse le dimissioni, passati i 60 giorni
previsti per la sua ricomposizione, si andrebbe a votare con la
nuova legge elettorale. Da adesso quindi in poi ogni momento è
buono per le sue dimissioni, Presidente, ma tanto ormai si va
avanti a oltranza a testa bassa, in barba agli scandali e
all'opinione pubblica, in barba ai cittadini valdostani che
chiedono di tornare al voto. L'arresto di Sorbara, la condanna di
Rollandin, il voto contrario del Consigliere Restano, la
sospensione di Rollandin dal Consiglio a nulla sono serviti. Questa
Giunta non ha mai nemmeno preso in considerazione l'idea di
dimettersi. Non penso che tutto questo sia una bella pubblicità
quando si tornerà al voto e spero che i cittadini valdostani si
ricordino di questa vostra assurda presa di posizione.
Esattamente un anno fa ricordo che girava in tutta Italia un mio
vocale nel quale affermavo che ad alcuni valdostani non interessa
l'onestà, altrimenti per anni non avrebbero votato sempre gli
stessi... mega articoloni sugli organi di stampa, il titolo era:
"Audio shock del candidato grillino con il quale afferma che ai
valdostani non interessa l'onestà". Tutti erano scandalizzati da
questo mio vocale, ma perché non proviamo a pesare oggi le mie
parole di allora? In neanche un anno di legislatura sono scomparsi
dalla scena due Consiglieri regionali: uno in stato di arresto con
l'accusa di voto di scambio con associazioni di stampo mafioso e
l'altro condannato per corruzione a 4 anni e 6 mesi. Mi chiedo se
coloro che si sono tanto scandalizzati per il mio vocale di allora
lo siano altrettanto oggi che due membri dell'onorabile Consiglio
regionale si sono macchiati di fatti riprovevoli. Presumo che il
risentimento non risiedesse tanto nelle parole da me pronunciate in
quell'audio, ma in quella scomoda verità che a tanti non piace
sentirsi dire.
A questo punto chi ha permesso ad Augusto Rollandin di entrare
in quest'Assise potrebbe anche giustificarsi dicendo: "quando l'ho
votato, non potevo sapere che sarebbe stato condannato per
corruzione" e allora a questi Signori un pochino ingenui vorrei
rinfrescare la memoria su chi è Augusto Rollandin. Augusto Arduino
Claudio Rollandin inizia la sua avventura giudiziaria nel 1994,
quando è stato condannato in via definiva dalla Cassazione a 16
mesi di reclusione e all'interdizione dai pubblici uffici per abuso
d'ufficio e favoreggiamento in appalti. Nonostante questo
provvedimento giudiziario e il fatto che diversi esponenti del suo
stesso movimento lo contestino apertamente, nel 1998 riesce ancora
a costruire intorno a sé un consenso tale da imporre una sua
candidatura. Viene eletto e immediatamente dichiarato decaduto.
Successivamente, nonostante la condanna, nel maggio 2001 si candida
al Senato e viene eletto. In seguito è stato riabilitato dai
magistrati per quella condanna, ossia si sono estinte le pene
accessorie, tra le quali l'interdizione dai pubblici uffici, che
causa l'ineleggibilità a Consigliere regionale. Nel 2008 dà la sua
disponibilità a candidarsi nuovamente a Consigliere regionale,
dimettendosi dall'incarico di Presidente della CVA, eh sì, perché,
dopo i trascorsi, pareva giusto metterlo a capo della più
importante delle partecipate valdostane... incarico comunque
incompatibile con questa candidatura fortunatamente. Questa
riabilitazione, un provvedimento giudiziario dovuto per legge, che
Augusto Rollandin considera anche una sorta di riabilitazione
morale, costituisce un fatto nuovo che, a parere di Rollandin,
impedirebbe a chiunque all'interno del suo movimento di impugnare
la questione morale per contestare la sua candidatura, visto che le
sue numerose candidature precedenti non erano state contestate da
nessuno all'interno dell'Union Valdôtaine nonostante fossero
successive alla citata condanna. Il 17 giugno 2013 riceve un avviso
di garanzia con relativa conclusione delle indagini preliminari
riguardante un filone dell'inchiesta sulla realizzazione del nuovo
parcheggio pluripiano dell'Ospedale Umberto Parini nel quale sono
coinvolti altri due soggetti, di cui uno risulta già coinvolto in
estorsioni legate al mondo della 'ndrangheta. Il 26 luglio 2013
riceve dalla Procura della Repubblica di Aosta il rinvio a giudizio
per i fatti legati al filone d'inchiesta sulla realizzazione del
parcheggio dell'Ospedale regionale di Aosta. Nel tempo trascorso
dall'avviso di garanzia al rinvio a giudizio sceglie di non inviare
alcuna memoria difensiva alla Procura. Lo stesso giorno della
notizia del rinvio a giudizio viene tenuta una festa in suo onore
denominata "GusteFest", a cui partecipano un migliaio di suoi
sostenitori, suoi ospiti a cena in un capannone di Brusson. Il 24
novembre 2014 il GUP di Aosta lo assolve dalle accuse a lui
contestate perché il fatto non sussiste.
Adesso con questo
curriculum
di tutto rispetto ci vuole
coraggio a dire: "io non me lo aspettavo", è ora che ognuno si
prenda le proprie responsabilità. La colpa non è solo di chi l'ha
votato, nella filiera delle responsabilità è colpevole anche
l'Union, che, nonostante i precedenti, ha permesso a Rollandin di
militare tra le sue fila. È colpevole questa maggioranza che ha
beneficiato del suo determinante appoggio per andare a governare ed
è ancora responsabile questa maggioranza, che, dopo l'ultima
condanna, non ha preso le distanze da Rollandin, ma ha continuato a
governare e deliberare con i voti determinanti di un condannato. La
verità, cari colleghi, è che per anni Rollandin è stato capace di
mantenere in piedi un sistema clientelare dove chi non ne faceva
parte veniva tagliato fuori. A chi non si adeguava a questo sistema
veniva fatta terra bruciata intorno e difficilmente riusciva a
trovare un'occupazione per poter dare da mangiare alla propria
famiglia. Questo sistema, che ha avvantaggiato i pochi a discapito
dei più, ha fatto sì che questa Regione - anziché essere
l'
élite
italiana per tutte le sue bellezze, per il turismo,
per i prodotti agroalimentari, per la sua natura e i paesaggi
incontaminati fermi nel tempo - sia spesso citata nel resto delle
Regioni per gli scandali giudiziari; per avere l'autostrada più
cara d'Italia; per avere un tasso di disoccupazione elevato
nonostante trattenga i dieci decimi delle tasse; per avere dei
trasporti poco efficienti; per essere la regione europea con il più
alto numero di automobili in circolazione rispetto agli abitanti,
con conseguente tasso di inquinamento più vicino a un'area
industrializzata che non a una regione montana; per aver gettato
fiumi di denaro pubblico all'interno del buco nero denominato
Casinò, anziché investirli, ad esempio, nel lavoro o in questa
sanità oggi così carente, dove le liste di attesa per una visita
riescono a raggiungere anche un anno.
Oggi stiamo pagando le conseguenze di anni, anzi di decenni di
scelte sbagliate e se non mettiamo definitivamente un freno a
questa piaga e a questo sistema, lasceremo ai nostri figli e ai
nostri nipoti una società ancora peggiore di questa. Non è troppo
tardi per cambiare le cose, ma per prima cosa dobbiamo cambiare la
nostra mentalità e circondarci solo di persone oneste, emarginando
chi si è macchiato di reati gravi, solo così riusciremo a far
diventare la Valle d'Aosta la regione ideale in cui vivere. Spero
davvero di non rivedere mai più l'imperatore Augusto Rollandin
all'interno di quest'Assise.
Dalle ore 16:22 assume la presidenza il Vicepresidente
Farcoz.
Farcoz (Président) -
La parole au collègue Bianchi.
Bianchi (UV) -
Vede, collega Mossa, sinceramente non
volevo intervenire, perché dovevamo prendere atto... Ci sono stati
degli interventi, hanno chiesto delle specifiche sulle relazioni,
poi lei chiaramente ha fatto giù tutta una didattica sua. Mi
permetta però, le rispondo neanche come rappresentante dell'Union,
ma da valdostano...
(interruzione del Consigliere Mossa, fuori microfono)
... scusi, lei ha fatto già tutta una serie di dichiarazioni...
lei è in aspettativa dalle Forze dell'ordine...
(nuova interruzione del Consigliere Mossa, fuori
microfono)
... c'entra, le leggi italiane ci sono e non le fa quest'Assise!
Lei ha fatto la fotografia di un collega... glielo ho già detto
altre volte: la legge italiana permette, mi permetta, di potersi
difendere nelle sedi opportune, senza nessun problema, glielo dico
proprio in maniera chiara, lasci che si difenda, le leggi italiane
non le facciamo qui dentro. Se permettono certe situazioni, non è
colpa dell'Union Valdôtaine. Dall'altra, non si permetta mai più a
dire che chi vota l'Union Valdôtaine... perché il passaggio è stato
molto chiaro, vale a dire: chi vota l'Union Valdôtaine non è un
voto onesto, questo è il passaggio che lei ha fatto, si vergogni! I
voti di quelli che votano gli unionisti sono come quelli che votano
i Cinque Stelle, la stessa cosa. Le ricordo una cosa: dove state
governando -me lo permetta, e questo lo pensano tutti - non siete
così trasparenti, perché, bene o male, qualche problema, e anche
grosso, lo avete. Allora mi permetta: lasci che il collega
Rollandin si possa difendere nelle sedi opportune e pensi ai voti
dei Cinque Stelle, non a quelli dell'Union Valdôtaine! Grazie
collega Mossa.
Presidente -
Per il secondo intervento, la parola al
collega Mossa.
Mossa (M5S) -
Intanto volevo ricordare al collega Bianchi
che noi facciamo le leggi ed è proprio questa la sede in cui
facciamo le leggi. Forse in tanti anni che si è lottato per chi
andare in maggioranza, chi sedersi nei banchi della Giunta ci si è
dimenticati qual è il nostro ruolo ed è quello legislativo, mi
spiace. Non ho mai detto che tutti quelli che votano l'Union
Valdôtaine sono persone che votano dei delinquenti, assolutamente,
io parlavo di una persona specifica e, come detto, com'è giusto che
sia, questa non è un'aula di Tribunale, infatti io non lo sto
processando e non lo sto condannando, ma sto soltanto dicendo che
siamo in un'aula dove dovremmo tenere alta la moralità di questo
Consiglio e mettere da parte, prendere le distanze dai nostri
colleghi che si macchiano di responsabilità almeno fino a che non
vengono giudicati: questo è il nostro ruolo politico, questo deve
apparire dall'esterno. Se stiamo arrivando a perdere il 50%
dell'elettorato, che non va più a votare, sono queste le
motivazioni: la perdita di fiducia, di chi gioca sporco all'interno
delle istituzioni, la gente non ha più fiducia, prende le distanze,
perché dice: "tanto la fanno sempre franca", ma è vero. Io quindi
assolutamente non ho fatto un attacco al suo partito, mentre invece
l'ho accusato di aver mantenuto nelle sue file una persona poco
trasparente.
Vorrei precisare un'altra cosa: dove governiamo noi le persone
che sbagliano, i colleghi che sbagliano vengono messi via, vengono
messi da parte, non aspettiamo il giudizio finale, basta la prima
condanna per essere esclusi dal Movimento Cinque Stelle e non
essere più rieletti: questa è la svolta della politica.
Presidente -
La parola alla Presidente Rini.
Rini (GM) -
Collega Mossa, mi ha dato talmente tanti
spunti che ho paura di rispondere in maniera confusa, cercherò di
essere chiara. Non solo non volevo intervenire, ma credo che siamo
ampliamente fuori tema rispetto all'argomento in oggetto. Siamo un
po' fuori tutto, mi consenta di dire, caro collega Mossa. Sono
contenta che nel frattempo sia intervenuto il collega Bianchi,
perché un po' forse abbiamo preso anche fiato, perché le sue parole
le ha ben definite il collega Bianchi: sono vergognose e non degne
di quest'aula. Se lei ha queste opinioni nei confronti di un ex
collega, si rivolga direttamente a lui, sempre valutando anche che
tutti gli aggettivi che ha dato... ricorda una persona, si assumerà
poi le responsabilità di quello che dice, perché non mi sembra né
il luogo, né il modo, né il momento di fare delle valutazioni che,
se permette, sono altre sedi... e proprio lei dovrebbe
insegnarcelo... e proprio lei mi sa che deve prendere anche qualche
ripetizione. Ho visto ieri che tramite dei comunicati faceva
lezioni di morale dipingendo chiunque possa magari anche cambiare
idea o articolare dei pensieri diversi, ma forse è meglio ogni
tanto cambiare idea, approfondire i temi e prepararsi un pochino di
più quando si interviene in quest'aula.
Noi legiferiamo, collega, sono contenta della sua autostima
elevatissima... mi spiace deluderla, riportarla con i piedi per
terra, non abbiamo ancora potere di legiferare in materia penale,
forse è più autonomista degli autonomisti e quindi chiederemo di
avere competenza anche in ambito di diritto penale, dove allora
metteremo questa legge. Prenderemo poi anche esempio da queste
simpatiche iniziative del Movimento Cinque Stelle per cui - uso le
sue testuali parole - "voi mettete da parte" e poi ci dite dove li
mettete da parte questi colleghi, che li fate fuori, spero non
proprio nel vero senso della parola... insomma c'è una specie di
limbo dove vengono collocati. Questo tipo di previsione contrasta
completamente con la legge, lei è anche uomo di divisa, dovrebbe
dire e garantire i principi fondamentali della nostra Repubblica,
di diritto: il principio di non colpevolezza almeno fino all'ultimo
grado di giudizio. Evitiamo in quest'aula... capisco, collega...
vedo anch'io i sondaggi, probabilmente è un po' preoccupato da
quelli che danno il suo movimento in continuo calo, siamo in piena
campagna per le elezioni europee, quindi inizia un'opera di
sciacallaggio politico un pochino imbarazzante. Capisco quindi che
ognuno si debba fare la campagna elettorale e ognuno sceglie i
metodi che vuole. Io personalmente prendo le distanze da questo
modo di fare campagna elettorale sulla pelle degli altri, perché
non mi piace, non mi appartiene e, secondo me, fa poco rispetto e
poco onore all'aula in cui sediamo tutti. Lo ha detto prima il
collega Bianchi: non siete particolarmente brillanti dove
governate, ma con interventi come questi non siete brillanti
neanche all'opposizione.
Président -
La parole à l'Assesseur Baccega.
Baccega (UV) -
Devo dire che lo stile non si compra al
supermercato. Lei quest'oggi ci ha dato una grande dimostrazione di
cattivo stile, di cattivo gusto e questo francamente non me lo
aspettavo da lei. Sono sicuro che non tutti i suoi colleghi sono
d'accordo su questo suo comportamento e atteggiamento. È troppo
bello ed è troppo facile andare a chiedere i voti con la divisa
addosso, caro collega. Lei ha tracciato un percorso di un
amministratore di questa Regione, un percorso lungo, evidenziando
solo delle cose negative, ma lei si guardi bene intorno in questa
Valle, lui, il Consigliere Rollandin, e altri che hanno lavorato e
collaborato con lui cosa hanno realizzato di buono in questa
regione per le nostre vallate, le nostre scuole, il nostro
territorio...
(interruzione del Consigliere Mossa, fuori microfono)
... sì, la sanità, si guardi intorno, vada a vedere oltre Ivrea
cosa succede nella sanità... si deve vergognare!
Presidente -
La parola al collega Vesan.
Vesan (M5S) -
Per sostenere la posizione del nostro
collega, che effettivamente viene accusato di essere dissociato
rispetto ad altre forze politiche. In realtà poi ognuno ha un tono,
uno stile diverso ed effettivamente si è parlato di caduta di
stile, mentre tristemente ci confrontiamo sullo stile, ci
confrontiamo sull'eventuale subentro e di quella sedia vuota a
seguito di una condanna a 4 anni e 6 mesi per corruzione. Mi rendo
conto che chi ha goduto del sistema Rollandin per un sacco di anni;
chi nel momento in cui ha avuto le sue cadute sia elettorali che
giudiziarie ha provveduto con massima solerzia a sostenerlo da un
punto di vista economico, per esempio, dandogli l'incarico di
presidenza di CVA; chi è riuscito a formare maggioranze e a formare
Giunte regionali grazie ai suoi voti quando si è candidato in una
situazione in cui sarebbe stato dichiarato decaduto di lì a pochi
giorni... però le sue 8.000-10.000 preferenze facevano tanto comodo
in periodo elettorale e quindi nessuno si dissociava dalla sua
posizione, dalle sue condanne o dai suoi insuccessi.
Adesso qui tutti vengono ad accusare noi di essere degli
avvoltoi, noi siamo quelli che hanno chiesto a Rollandin di
dimettersi fin dalla prima volta in cui siamo entrati in
quest'aula, noi siamo quelli che abbiamo evidenziato il fatto che,
sì, collega Bianchi, la legge italiana consente di rimanere ben
attaccati al proprio posto. Succede anche in altri Paesi europei:
per esempio, in Germania non esiste una legge che dica che chi
copia una tesi di laurea debba dimettersi da Ministro. È
sorprendente che non ci sia questa legge, questa legge nella
civilissima Germania non c'è, ma i Ministri tedeschi che vengono
sorpresi ad aver copiato le tesi di laurea si dimettono. I Ministri
italiani che vengono sorpresi ad aver copiato le tesi di dottorato
che vantano per la loro nomina non si dimettono. Quello di cui ha
parlato il mio collega quindi non è "se ne doveva andare Rollandin
perché la legge prevedeva che se ne andasse e invece quei cattivi
del Parlamento italiano, in cui noi non c'entriamo quasi niente,
perché ne mettiamo solamente due di Parlamentari, gli danno la
possibilità di essere tranquillamente seduto al suo posto",
l'accusa mossa nei confronti dell'Union Valdôtaine, nei confronti
di questa maggioranza e di tutte le maggioranze precedenti non è
quella di essere tutti quanti disonesti e tutti quanti altrettanto
colpevoli, ma è quella di aver usufruito, per mere ragioni
elettorali e di opportunità personale e di sopravvivenza politica,
della posizione del collega Rollandin indipendentemente dal fatto
che la sua situazione fosse da un punto di vista politico... non
penale perché qui dentro non facciamo leggi penali, ma esprimiamo
le nostre posizioni sulle opportunità politiche ed è quella che è
stata evidenziata dal mio collega.
Probabilmente la nostra collega Rini ci dice di non essere
sufficientemente brillanti nemmeno dove governiamo noi. Il giudizio
su quanto brillano le stelle del Movimento Cinque Stelle, così come
l'operato da parte di Giunte e Consigli viene dato dagli elettori.
Quello che chiediamo noi, quello che abbiamo espresso con il
discorso del collega Mossa sono una visione etica della politica,
che per noi è qualcosa di diverso. Per noi le distanze da chi è
stato arrestato per corruzione sono state prese dal nostro
movimento immediatamente, indipendentemente dalla posizione con la
quale il suddetto ha avuto la possibilità di difendersi in sede
giudiziaria. Nessuno nega che il collega Rollandin adesso abbia la
possibilità di dimostrare la sua innocenza e, qualora ci riesca,
possa tornare qui, quello che ci rattrista è che il collega
Rollandin, che per anni e anni ha dimostrato in quest'aula
un'assoluta indifferenza alla situazione morale, in questo momento
sia ancora portato in palmo di mano dal Presidente del Consiglio,
che scende dal suo scranno per prendere le sue difese, e
dall'Assessore alla Sanità, che fa altrettanto per condannare il
nostro cattivo stile e il nostro cattivo gusto. Io mi vesto
malissimo, metto la cravatta solo perché sono stato obbligato dal
Regolamento, normalmente sono assolutamente un cialtrone, però sono
qui a difendere il fatto che la Valle d'Aosta debba garantire la
propria onorabilità da un punto di vista morale, da un punto di
vista etico e che questo si rispecchi nella politica.
Io sono sicurissimo che l'Union Valdôtaine abbia un sacco di
elettori che hanno votato perché credono in questo movimento. Sono
altrettanto convinto che ci siano rappresentanti dell'Union
Valdôtaine che se ne siano andati dal movimento per disperazione,
pur riconoscendosi nei principi per il fatto che invece, da un
punto di vista gestionale, il movimento non ha inseguito in tutti
questi anni i suoi principi, ma ha inseguito il proprio
posizionamento nell'ambito delle maggioranze regionali, e vedere
che ancora adesso siamo lì a dire: "io ero il più amico di
Rollandin, quindi i suoi voti, mi raccomando dateli a me" e poi
dire che gli sciacalli siamo noi... mi viene veramente da ridere.
Il collega Rollandin è stato condannato per corruzione e non è più
in quest'aula perché ha subito una condanna a 4 anni e 6 mesi per
corruzione. Se vogliamo guardare quella sedia vuota e far finta di
niente e preoccuparci solo ed esclusivamente della situazione del
dottor Peinetti, facendo finta che Rollandin sia passato su di noi
come un brutto sogno e che, decadendo da quest'aula, porti con sé,
come un Cristo in croce, le colpe di tutti quelli che lo hanno
accompagnato fino ad adesso è un'opportunità un po' troppo comoda.
Siamo già arrivati al collega Baccega che usa toni tipo: "quando
c'era lui..." che mi ricordano un altro periodo storico triste
dell'Italia, del nostro Paese.
Presidente -
La parola alla Presidente Rini.
Rini (GM) -
Intervengo ovviamente per fatto personale.
Primo, Consigliere Vesan, quando intervengo qui, io assolutamente
non intervengo in qualità di Presidente del Consiglio, ma ho il
diritto/dovere di intervenire come eletta da cittadini, esattamente
come lei in quest'aula e quindi ho il diritto - ripeto - dovere di
portare la mia opinione e l'opinione di quelli che mi sostengono in
quest'aula. È chiaro? Non intervengo quindi come Presidente del
Consiglio, dove invece mi pare di garantire sempre la totale
imparzialità nelle mie prese di posizione. Sul mio palmo della
mano, sino ad ora - e lo dico guardandola dritta negli occhi - io
porto i miei valori. Non porto nessun'altra persona, non ho bisogno
di difendere nessuno, perché credo che tutti si possano difendere
benissimo da soli e nelle sedi opportune e le ripeto per l'ennesima
volta che la sede opportuna non è quest'aula, le è chiaro? Io non
difendo nessuno. Ho studiato per fare l'avvocato, ma in quest'aula
faccio il politico, non faccio l'avvocato, quindi mi limito a
sottolineare il cattivo gusto che ha avuto il suo collega, non
dell'abito, non si preoccupi, non siamo a una sfilata moda mare,
quindi poco mi interessa di come ci si abbigli all'interno di
quest'aula, invece delle parole e dei toni che si usano mi
preoccupo e me ne preoccupo profondamente.
Da parte mia quindi non c'è stata la difesa verso nessuna
persona. Ho semplicemente sottolineato un atteggiamento che non mi
appartiene, che non condivido. Sa, caro collega Vesan, lei forse ha
scoperto l'acqua calda oggi. Quando ci sono stati degli
atteggiamenti che non condividevamo, anche all'interno dell'Union
Valdôtaine, in tempi non sospetti e molto prima che noi ci
conoscessimo e che quindi anche il Movimento Cinque Stelle portasse
certe opinioni, io nelle sedi opportune ho detto tante cose anche
su questa tematica, quindi si informi meglio quando parla delle
persone. Nessuno ha fatto nessun tipo di difesa, ma venire qui oggi
a fare delle accuse usando un tono che, ripeto, secondo me, non è
opportuno e non è dignitoso per quest'aula... mi pare legittimo che
io possa dirlo, ma sul palmo della mano mia, glielo ripeto,
esistono solo... e li porto alti, altissimi, con la testa alta e la
schiena dritta e soprattutto senza scheletri nell'armadio... perché
ha fatto anche questo passaggio carino su chi vuole poi
accaparrarsi i voti dell'Union. Mi pare che forse questo vostro
continuo dire: "no, ma non tutti gli elettori dell'Union..." e ci
mancherebbe ancora che veniate anche qua a dire che gli elettori
dell'Union sono persone non perbene e non corrette! Anche gli
eletti dell'Union Valdôtaine sa sono persone perbene, quindi
finiamola di puntare il dito! Chi ha sbagliato pagherà nelle sedi
opportune, tant'è che la legge è già stata applicata, quindi vede
che, anche se non legiferiamo a livello valdostano, anche a livello
nazionale ci hanno già pensato, forse anche meglio di noi, quindi
si applica la legge. Mi sembravano totalmente fuori luogo e
inopportuni i toni e i modi che ho sentito usare in quest'aula, ma
da parte mia non c'è stata nessuna difesa personale.
Président -
La parole au collègue Barocco.
Barocco (UV) -
Je crois que quelques mots nous sommes
obligés de les dire, je crois que la Vallée d'Aoste a dans ces
années, merci aux Administrateurs unionistes - et pas seulement
unionistes - rejoint des résultats satisfaisants, sans doute on
peut toujours faire mieux, mais ce n'est pas l'Union Valdôtaine ou
les valdôtains qui l'affirment.
È sufficiente scorrere le classiche di quotidiani economici,
quotidiani generalisti che vedono ogni anno la Valle d'Aosta nei
primi posti delle classifiche nazionali. "Sole 24 ore"...
(interruzione di un Consigliere, fuori microfono)
... no, se lei non vuole leggere completamente le classifiche,
lei le vada a leggere e poi senz'altro non farà dell'ironia su, tra
l'altro, dei temi che forse meriterebbero da parte di tutti noi un
po' più di attenzione. Questi atteggiamenti, purtroppo, non si
liquidano con una battuta nel pomeriggio di un Consiglio, ma
richiedono forse qualche atteggiamento più serio, comunque le
classifiche sono lì, quello che volevo dirle o dirvi... non parlo
di stile, ognuno ha il suo e non voglio accusare nessuno, dico solo
che non siamo all'anno zero. Questo vostro atteggiamento tipo
Sant'Uffizio della democrazia, o della legalità, o della moralità,
quasi a rivangare o a rifarsi a uno Stato etico mi preoccupa. La
democrazia è qualcosa di altro, di confronto anche duro, anche
sulle persone, anche sullo stile di direzione, ma non devono essere
dimenticati dei principi fondamentali del vivere in una comunità
democratica, che sono la presunzione di innocenza. Poi, collega
Mossa... no, mi scuso, era il collega Vesan... non si avventuri in
ricordi di
curricula
di Ministri stranieri. Giuseppe Conte,
che non mi sembra sia nato a Düsseldorf... leggo da "L'Espresso"
che si include anche la dubbia esperienza del dottor Conte alla New
York University; sui
curricula
dunque un po' di
prudenza!
L'Union Valdôtaine è fatta da tanti amministratori che lavorano
ogni giorno per garantire alla nostra Regione dei risultati e per
risolvere i problemi. Sono il primo che ha messo in evidenza certe
storture. Noi stiamo lavorando, per favore, cercate di non ergervi
come al solito, come dicevo prima, al Sant'Uffizio, perché la
verità non ce l'avete senz'altro solo voi. La democrazia è fatta di
elezioni, di risultati e di lavoro. Non si tratta di stile o non di
stile, ma sparare così nel mucchio non ci sembra opportuno.
Vogliamo magari ricordare la scarsa trasparenza di certi metodi di
consultazione dei propri iscritti, censurati anche da organi
indipendenti dello Stato italiano? Penso che certe piattaforme
siano innovative e quindi lascio a voi lavorare affinché queste
piattaforme siano sempre più performanti, ma non per questo mi
avventuro in giudizi così sommari come state facendo voi nei
confronti del nostro movimento e dei nostri uomini e donne: questo
è in tutta tranquillità quello che l'Union sta facendo e che però
pretende un certo rispetto e soprattutto educazione nei confronti
dei suoi aderenti.
Président -
La parole au collègue Bertin.
Bertin (RC-AC) -
Vado magari fuori tema, nel senso che
torno all'oggetto del Consiglio regionale: la convalida di
Peinetti. Per quanto riguarda le valutazioni sull'operato di
Augusto Rollandin, credo di non aver bisogno di ritornarci, ho già
detto nei tempi passati quali sono le valutazioni, le gravi
responsabilità di Augusto Rollandin sulla situazione attuale della
nostra Regione. Abbiamo avuto grandi opportunità in questa Regione
che sono state sprecate, si è creato un sistema capillare di
clientelismo del quale il principale responsabile è stato il
sopracitato Rollandin, ma non voglio ritornare su questi giudizi
che abbiamo e ho già dato in passato.
Veniamo alla sospensione. Le sospensioni in questo Consiglio
regionale negli ultimi periodi sono state numerose, sintomo
evidente di un problema che non può essere nascosto. La convalida è
un atto formale, un retaggio del passato lontano nel quale le
Assemblee elettive, i Parlamenti avevano un ruolo diverso e
soprattutto si confrontavano in un contesto diverso e con il
monarca. Questa convalida dei propri eletti era, appunto, collegata
a questo ruolo dei Parlamenti in totale autonomia e indipendenza
rispetto a un potere monarchico.
Oggi sappiamo che in ultima analisi la decisione riguardo a
queste questioni viene fatta essenzialmente dai tribunali. Questo
che noi facciamo è un atto formale riguardo alla compatibilità con
la legge, la legge vigente. Abbiamo chiesto una sospensione, anche
perché non abbiamo avuto in questo periodo tempo per confrontarci.
Penso che nessun collega abbia avuto particolarmente tempo per
dedicarsi a questi aspetti. Abbiamo chiesto la sospensione anche
per approfondire alcune questioni riguardanti specificatamente la
legge in questione, che, come ci è stato evidenziato dal Dirigente
regionale del Consiglio... il Segretario generale crea un'eccezione
rispetto alle altre figure del comparto unico per quanto riguarda i
dirigenti dell'USL, analisi di un combinato di diversi articoli
della legge del lontano 2007, se non sbaglio. Tra l'altro, credo
forse c'è soltanto una persona che ha votato in questo Consiglio
quella legge, una legge che all'epoca è venuta malissimo, che ha
avuto delle complicanze, ha procurato molte complicazioni e molti
guai. Una legge che certamente su questa parte delle
incompatibilità e ineleggibilità è poco chiara e si presta a molte
situazioni anche controverse. Tra l'altro, questa eccezione che
riguarda il comparto dei dirigenti sanitari è una questione che
ovviamente potrebbe porre dei problemi di costituzionalità, come ve
ne sono altre in questa legge, che certamente non è nata bene,
anche perché all'epoca sembrava ispirata più che altro da
interventi
ad personam
contro qualcuno o a favore di qualcun
altro, spesso neanche riuscendoci. Tra l'altro, con risultati in
termini generali estremamente negativi, perché ci troviamo sempre
in questa situazione di poca chiarezza e di complicazioni che
riguardano le questioni di incompatibilità, di ineleggibilità.
Detto questo, come ci è stato illustrato dagli uffici del
Consiglio, dal punto di vista strettamente letterale della legge,
non sussistono delle ineleggibilità rispetto al subentro al
Consigliere Rollandin.
Presidente -
La parola alla collega Pulz.
Pulz (ADU VDA) -
Buon pomeriggio a tutti. Oggi
assistiamo, con un sentimento di ulteriore sconcerto, di profonda
delusione e anche, se mi permettete, di rabbia a questa seconda
sostituzione di colleghi Consiglieri a meno di dieci mesi
dall'avvio della quindicesima legislatura. Di fatto noi non abbiamo
avuto occasione di conoscere il nuovo Consigliere che subentra se
non attraverso qualche articolo di giornale. Tuttavia non siamo
certi - magari anche in base a un pregiudizio che saremo proprio
contenti di smentire - che egli possa rappresentare quel nuovo,
quella svolta di cui c'è urgente bisogno in quest'aula e nella
nostra comunità tutta a fronte di un sistema politico, che ai
nostri occhi - lo abbiamo detto più volte - risulta essere
delegittimato e a fronte di un
trend
davvero preoccupante e
che speriamo vivamente che non prosegua di sostituzione di
Consiglieri per motivi giudiziari anche di una certa gravità.
Ambiente Diritti Uguaglianza Valle d'Aosta, portandosi avanti
con la dichiarazione di voto, perché sono un po' stressata e mi
sembra che abbiamo tantissime cose da fare in questi due giorni e
mezzo, annuncia quindi la sua astensione, anche perché non vuole
collaborare con questo rito delle
new entry
in modo che si
trasformi in una stanca abitudine fatta di rassegnazione a quanto
di fatto non è per nulla frutto del fato, bensì della libera scelta
operata dai partiti, che non sempre selezionano secondo un criterio
anche etico i loro candidati e da quegli elettori, che, con troppa
nonchalance
e per chi sa quali oscure convenienze personali,
tracciano la crocetta sulla scheda elettorale dimenticandosi che
ogni scelta individuale è anche sempre una scelta collettiva per le
sue conseguenze che si irraggiano su tutti, come ci ha insegnato la
migliore tradizione filosofica.
Rivedere i criteri di scelta nel momento in cui si selezionano
le candidature e, nel momento di grandissima responsabilità civile
in cui si è soli di fronte alla propria coscienza nella cabina
elettorale, fare memoria di quale conquista storica sia stato il
diritto di voto universale, in particolare per noi donne in Italia
è l'unica strada affinché i cittadini e i loro rappresentanti
eletti lavorino per l'urgente rinnovamento delle istituzioni
espellendo con coraggio le ambiguità, i clientelismi e gli
affarismi.
In conclusione vorrei che fosse ben chiaro al nuovo Consigliere
che arriverà e a tutti che questo è un discorso di tipo politico,
anche perché, come direbbe Monsieur La Palice, noi siamo qui in
veste di politici ed è in questa dimensione che ci permettiamo di
essere adesso ipercritici, perché è chiaro che, sotto il profilo
istituzionale, come diceva già il collega Bertin, nessuno di noi
può impedire il subentro di chi, ai sensi della legge vigente, ha
tutti i requisiti per essere Consigliere; così ci pare anche
rileggendo poco fa con più calma l'articolo 5, comma 1, lettera p)
della legge n. 20 del 2007, anche se in quest'aula abbiamo fior
fior di avvocati, che senz'altro di legge ne sanno molto più di
me.
Dalle ore 16:55 riassume la presidenza il Presidente
Rini.
Rini (Presidente) -
Ci sono altre richieste di
intervento? Ha chiesto la parola il collega Vesan.
Vesan (M5S) -
Per il secondo intervento. Solo una
risposta al collega Barocco relativamente ai giudizi sommari. Non
stiamo parlando di applicazione della giustizia, quello che noi
abbiamo chiesto nei confronti di Rollandin era una posizione
politica e abbiamo visto qual è la posizione politica di quest'aula
nei confronti delle sue questioni giudiziarie.
Relativamente ai giudizi sommari, invece vorrei solo citare il
fatto che si siano diffuse su molti giornali italiani delle
fake
news
nei confronti del
curriculum
del Presidente del
Consiglio, si sono arrampicati un po' sugli specchi per dimostrare
una certa sua mancanza di titoli. Forse sì, il Presidente Conte nel
citare il fatto che durante le vacanze estive andava ad
approfondire i suoi studi presso la biblioteca dell'Università di
New York ha avuto un eccesso di zelo nella compilazione al
computer, ma non è stata dimostrata nessuna falsità nelle sue
dichiarazioni relative ai titoli di studio. La pregherei quindi
cortesemente di non far nessun tipo di paragone fra questo e quella
che invece è una condanna penale per corruzione.
Sempre relativamente ai giudizi sommari, vorrei approfittare per
leggervi tre righe di un giudizio, secondo me, relativamente
sommario ed espresso anche in un orario non particolarmente civile.
Alle ore 3 e 55 del 22 maggio 2018 in comune di Quart in Valle
d'Aosta veniva twittata la seguente frase: "
ieri è stata una
giornata importante per l'Union Valdôtaine, abbiamo perso. Per
tornare credibili sono necessarie e improcrastinabili
-
"
necessarie e improcrastinabili
" è un giudizio di un certo
qual peso -
le dimissioni di Augusto Rollandin
", dimissioni
che in quest'aula, seguendo rigorosamente il suo consiglio, abbiamo
chiesto solamente noi, grazie Consigliere Barocco.
Presidente -
Ci sono altre richieste di intervento? Ha
chiesto la parola il collega Ferrero.
Ferrero (MOUV') -
Penso che nessuno è qui per fare
processi a nessuno. Al collega Rollandin, del cui percorso nulla
condividevo, quello che dovevo dire l'ho detto nella prima seduta
del Consiglio quando lui era qui accanto a me, guardandolo in
faccia e lui di questo mi ha dato atto pur sapendo che ciò che gli
ho detto, che rappresentava tutti i problemi giudiziari, era una
cosa comunque grave. Per questo io dico: "ognuno ha il suo stile e
se lo tenga". È ovvio - e questa è una valutazione più politica
generale, non interessa le persone - che in questa legislatura noi
non possiamo, diciamo, fare un abbonamento al pulmino della
"Severino Voyage Vallée d'Aoste", che periodicamente passa qui in
Piazza Deffeyes e carica qualche Consigliere e se ne va, di questo
bisogna essere, diciamo, coscienti. Per questo noi non riteniamo
che queste questioni vadano sottovalutate, però per i processi ci
sono altre sedi e per lo stile, beh, questo dipende un pochettino
dal percorso di ognuno.
Presidente -
Altri? Non ci sono altri iscritti a parlare.
Non ci sono altre richieste, colleghi? Possiamo procedere alla
votazione per la convalida, per l'elezione del nuovo Consigliere
Peinetti. Dichiarazione di voto? Invito chi vuole ancora prenotarsi
in dichiarazione di voto a prenotarsi, così riusciamo ad avere il
quadro anche della prosecuzione dei lavori. La parola al collega
Vesan.
Vesan (M5S) -
Chiedo scusa, credevo non fossimo ancora in
dichiarazione di voto. Volevo evidenziare che, sulla scorta delle
perplessità venute fuori dalle dichiarazioni relative
all'ineleggibilità e sul fatto che l'eventuale mancata prosecuzione
da parte della Giunta Fosson ci permetterebbe comunque di andare
serenamente al voto con la legge elettorale così come modificata in
questa legislatura, noi esprimiamo il nostro voto di astensione per
quello che riguarda la surroga del dottor Peinetti.
Presidente -
Ha chiesto la parola la collega Minelli.
Minelli (RC-AC) -
Solo una precisazione prima di fare la
dichiarazione di voto. Ho sentito dire poco fa in quest'aula che
noi siamo soprattutto dei politici e che lo Stato etico è qualcosa
che in certe situazioni non deve essere messo da parte, ma non ha
la precedenza. Credo che
il senso etico della politica e la
questione morale che ne deriva siano valori importantissimi. Sono i
valori in cui credo fermamente e che mi hanno portata a impegnarmi
nella mia comunità. Sono i valori che mi sostengono
quotidianamente, che hanno sostenuto il mio agire di cittadina e
che sostengono oggi il mio agire di persona che ha un ruolo in
quest'aula. Non credo che questo senso etico abbia contraddistinto
in questi anni in buona parte, da un certo punto in poi
soprattutto, l'operato dell'ex Consigliere Rollandin e non soltanto
lui. Il sistema a cui ha accennato il collega Bertin è un sistema
che conosciamo bene e che ha investito tutti i livelli della
politica valdostana: sto parlando dei Comuni, ma addirittura anche
in certi casi di realtà più piccole, come quelle dei consorzi di
miglioramento fondiario, delle partecipate, dell'Amministrazione
regionale; è un sistema che è stato in gran parte costruito e
sostenuto dal Consigliere Rollandin. Noi abbiamo evidenziato più
volte in questo Consiglio - e prima di me lo ha fatto nelle passate
legislature il collega Bertin - alcuni di questi aspetti. Alcuni
interventi che ho sentito oggi pomeriggio francamente mi sono
sembrati parziali e demagogici.
Per quanto riguarda la convalida del Consigliere Peinetti, noi
non abbiamo al momento tutti gli elementi per contestarla. Abbiamo
chiesto chiarimenti alla dottoressa Perrin, che ringrazio, e io ho
capito che questa legge, di cui ha parlato anche il collega Bertin,
è una legge che ha molti punti che non funzionano, forse anche
degli estremi di anticostituzionalità, ma è la legge che c'è in
questo momento e quindi io non ritengo di avere gli elementi per
contestare. Non vogliamo la paralisi di questo Consiglio, vogliamo
che il Consiglio discuta e faccia delle buone scelte. Non crediamo
che in questo momento sia opportuno andare a elezioni anticipate.
Vogliamo prima che si completi la riforma della legge elettorale
con degli aspetti che garantiscano la governabilità di questa
Regione. Vogliamo che si decida in questo Consiglio qualche cosa di
più importante e che riguarda il futuro della CVA. Chiederemo che
si faccia una norma di attuazione per l'idroelettrico. Chiederemo
che in questi mesi si approvino dei provvedimenti che stanno
aspettando di essere approvati e poi, nel momento in cui ci saranno
gli estremi per garantire, oltre che un voto libero e segreto ai
cittadini, anche una governabilità di questa Regione, allora si
potrà andare al voto: questa è una posizione che abbiamo già
ribadito e che risottolineiamo. Noi non siamo convinti che la
principale esigenza della comunità valdostana in questo momento, a
11 mesi dell'insediamento di questo Consiglio, sia di andare al
voto.
Presidente -
Ha chiesto la parola la collega
Spelgatti.
Spelgatti (LEGA VDA) -
Chiaramente come dichiarazione di
voto, noi ci asterremo per tutte le motivazioni che abbiamo
indicato e per tante altre che abbiamo esplicitato poi quando ci
siamo trovati in riunione dal punto di vista tecnico-giuridico.
Comunque faccio i miei complimenti alla collega Minelli e a Rete
Civica, Area Civica, non ricordo neanche più come vi chiamate,
visti tutti i cambiamenti di nome che ci sono in questo Consiglio.
Sostanzialmente lei ha detto: "dobbiamo fare tutto quello che c'è
da fare", "sostanzialmente ci metteremo cinque anni e, di
conseguenza, finiamo la legislatura", sì, sostanzialmente finiamo
la legislatura. Vedo che la paura di tornare a elezioni fa sì che
siate entrati in maggioranza... complimenti!
Presidente -
Ci sono altre richieste di intervento? Ha
chiesto la parola il collega Gerandin.
Gerandin (MOUV') -
Anche noi per confermare la nostra
astensione, per gli ovvi motivi già manifestati in precedenza non
siamo così certi che il discorso dell'ineleggibilità e delle
incompatibilità... Ne approfitto nella dichiarazione di voto per
fare due brevi riflessioni. Non siamo voluti intervenire nel merito
della discussione perché davvero crediamo che in quest'aula si è
detto di tutto e di più: tutto e di più nel senso che è un'ennesima
pagina assai triste per quest'aula. Io ricordo che in poco più di
due anni è la sesta surroga che avviene in questo Consiglio. Penso
che avremo di gran lunga il record nazionale, ma penso di guardare
assolutamente con molto interesse anche fuori dalla nostra regione
e anche dall'Italia. Sicuramente pertanto è una pagina triste.
Non voglio entrare nel merito anche perché esattamente in linea
con quello che ha detto il collega Ferrero. Anch'io in quest'aula
ho manifestato a suo tempo quello che non condividevo dell'azione
politica del Consigliere Rollandin a suo tempo. Quello che voglio
davvero ribadire è che la Valle d'Aosta in questo momento non deve
preoccuparsi di una paralisi amministrativa, qualcuno lo ha
detto... Il collega Barocco ha citato le classifiche nazionali in
Italia. Ci sono delle classifiche purtroppo assai tristi per la
Valle d'Aosta: ricordo il 40,1% della Valle d'Aosta di perdita di
posti di lavoro nell'edilizia, 3.000 posti; siamo secondi alla
Sicilia con il 50. Con altre realtà, vedi Liguria, che è al 2,7, e
il Trentino all'8,6, meno chiaramente. Abbiamo la CNA che dice che
il Codice degli appalti va rivisto, che mette fuori mercato le
piccole imprese. Stiamo ancora aspettando che qualcuno ci metta
mano a questo codice, peraltro promesso in più sedi. Abbiamo la
cassa integrazione delle aziende al 13%, viene annunciata da
Confindustria. Abbiamo il primato nazionale per quello che riguarda
le famiglie che hanno la casa all'asta, una famiglia su 55 ha la
casa all'asta. Abbiamo una paralisi economica, che, a mio parere, è
la cartina di tornasole, perché è difficile che l'edilizia possa
ripartire quando... prima togliamo le risorse in disponibilità sui
fondi di rotazione. È pertanto un momento assai difficile e questo
semplicemente per dire che su una cosa sono d'accordo con il
collega Mossa e glielo dico guardandola in faccia negli occhi,
Presidente Fosson: se lei vuole bene alla Valle d'Aosta, ma davvero
rassegni le dimissioni, perché ormai siamo arrivati al... e non
andremo sicuramente a votare con la legge vecchia, che era la
preoccupazione di tanti, andremo a votare con la legge nuova, per
cui io immagino che, per senso di voler bene, di affezione per la
Valle d'Aosta, per il futuro, diamo la parola agli elettori,
sceglieranno loro chi salvare e chi buttare dalla torre, non se ne
può veramente più! È un senso di responsabilità l'azione che gli si
chiede. Lei lo disse: "se poi non ho più la maggioranza, non
rimarrò un giorno in più". Succede che a volte questa maggioranza
non ce l'ha, ma soprattutto non c'è incisività politica. È
difficile fare delle programmazioni, fare buona amministrazione.
Ormai siamo arrivati all'annuncio quotidiano, una nuova versione di
quello che può essere un sistema di amministrare. Per senso di
responsabilità, davvero, glielo chiedo, faccia un passo di
responsabilità, rassegni le dimissioni e poi diamo la parola agli
elettori, si andrà a votare a ottobre con la legge nuova e penso
che sia la cosa più saggia e nell'interesse dei valdostani.
Presidente -
La parola al collega Sammaritani.
Sammaritani (LEGA VDA) -
Proprio a proposito di queste
cose che sono state dette nella dichiarazione di voto naturalmente
ribadiamo la nostra posizione. Non ci hanno convinto le
argomentazioni in ordine alle questioni di incandidabilità e
ineleggibilità, ma proprio per motivi tecnici. C'è una clausola di
salvaguardia nella lettera i) dell'articolo 2, ma non è convincente
perché si fa riferimento invece ad una clausola di incompatibilità,
in realtà qui abbiamo una
ratio
totalmente diversa, quindi
questo da un punto di vista tecnico.
Volevo solo aggiungere a quello che ha detto correttamente il
collega Gerandin su un po' le classifiche della nostra regione. Poi
qui ho sentito dire più volte, vantandosi della nostra sanità...
purtroppo la nostra sanità non è per niente ai vertici delle
classifiche italiane, anzi è veramente una delle peggiori
probabilmente, perché in genere, come in tutte le aziende, c'è
sempre una questione di costi-benefici, quanto si spende e quanto
si ha in relazione. Le statistiche Istat sono ufficiali, sono
aggiornate e ci dicono che noi siamo la Regione che più spende pro
capite per i cittadini in sanità. Siamo la Regione però che ha una
vita media più bassa di quasi tutte le altre Regioni italiane e un
tasso quindi anche di morti evitabili e questo è gravissimo, il più
alto d'Italia. Siamo in testa a questa terribile classifica. Questo
non è sicuramente un fiore all'occhiello, anzi. Purtroppo oggi
probabilmente daremo anche il benvenuto a una persona che, secondo
noi, ha delle grosse responsabilità in questa situazione della
sanità valdostana, ma di questo ne parleremo nelle prossime
settimane.
Presidente -
La parola al collega Manfrin.
Manfrin (LEGA VDA) -
Non per unirmi al coro dei colleghi,
ovviamente condivido quanto è già stato detto dai colleghi
Sammaritani e Spelgatti, ma mi permetto di fare in più una
riflessione politica. Ci siamo già trovati ad affrontare questa
situazione, una situazione appunto che riguarda il subentro di un
Consigliere all'interno di quest'Assise, e non "Assisi" come diceva
un Consigliere sospeso da questo organo, ma oggi dobbiamo prendere
atto di una cosa. La volta scorsa, in occasione della scorsa
surroga, avevamo sostenuto una posizione politica, avevamo
sostenuto la primazia della politica rispetto a quello che può
essere tutto un lavoro di istruttoria e quindi verificando a
livello politico che non sussistevano più le condizioni per
proseguire la consiliatura e quindi, al fine di tornare a elezioni
e al fine di chiedere l'opinione dei cittadini, avevamo votato in
maniera contraria rispetto al subentro, in questo caso, oltre alla
questione politica, si sono aggiunte e sono state - credo in
maniera perfetta - illustrate dal collega Sammaritani anche delle
questioni di rilievo amministrativo.
Ebbene, la volta scorsa ci furono delle forze politiche che non
avallarono l'ingresso del collega Barocco e fra queste dobbiamo
annoverare, ovviamente, Rete Civica, che invece incredibilmente
oggi, quando sussistono dei rilievi anche molto gravi di livello
amministrativo, decidono che non è più il momento di decidere, che
non è più il momento di esprimersi, ma anzi ci spiegano - come lo
spiega chi vivacchia grazie al voto, che oggi c'è e magari domani
manca di un Consigliere di maggioranza - che quello che vuole la
maggioranza dei valdostani non sono le elezioni. Mi spiace dovervi
contraddire, la maggioranza dei valdostani è stufa, la maggioranza
dei valdostani aborra certi tipi di meccanismi, aborra quello che è
stato fatto, queste alchimie di Palazzo che sono state costruite
mettendo assieme tutto e il contrario di tutto. Quello che ci
chiede la stragrande maggioranza dei cittadini è tornare alle
elezioni per poter dare finalmente una rappresentanza vera a questa
Regione e la rappresentanza chiaramente non è chi oggi siede su
quelle poltrone, la rappresentanza è di ben altre forze. Chi oggi
con il proprio voto determinante avvalla e sostiene quelle forze di
maggioranza e le fa proseguire nel loro percorso di governo di
questa Regione se ne assume anche la responsabilità nel bene e nel
male. Bene quindi farebbero i colleghi che oggi hanno
un'opportunità storica importante e che decidono con il loro voto
determinante di fare da stampella a stare zitti successivamente nel
prosieguo della nostra consiliatura, perché saranno loro
responsabili di tutti gli errori o di tutte le mancanze che
verranno fatte da qui nel futuro.
Presidente -
La parola al collega Restano.
Restano (GM) -
È del tutto evidente che, quando si
discute, per così dire, in punta di diritto c'è un po' una
sproporzione all'interno di quest'aula, un po', uso un termine
pugilistico, avere un peso piuma confrontarsi con dei pesi messimi,
perché non abbiamo le competenze. Noi dobbiamo avvalerci dei pareri
amministrativi che ci giungono dagli uffici preposti a fare questi
accertamenti. I pareri amministrativi oggi ci dicono che non
sussistono cause di ineleggibilità e di incompatibilità. Per questo
motivo non abbiamo titolo di esprimerci in maniera diversa. Nella
nostra dichiarazione di voto però vorrei anche soffermarmi su un
aspetto, senza nulla togliere a chi è intervenuto prima di noi.
Oggi non discutiamo se è il caso di andare al voto o meno, non
discutiamo sull'operato politico del collega Rollandin, perché noi
non disponiamo né del potere giudiziario... disponiamo, in base al
decentramento dei poteri dello Stato, di quello legislativo ed
esecutivo. Siamo qua però per esprimere delle opinioni politiche.
Se vogliamo poi esprimerci sulla necessità di andare al voto, ne
avremo la facoltà quando ci saranno gli elementi, i momenti
politici per confrontarci su questo. A mio modo di vedere, non è
oggi dove dobbiamo invece avallare la surroga di un collega che,
purtroppo, è stato sospeso senza volerlo. Non è un bel momento per
nessuno. Per nessuno di noi è un momento bello, per la politica
valdostana, chiunque sia la parte in causa. In tutta semplicità
ritengo che se si vuole fare il nostro lavoro, farlo nella dovuta
maniera, ognuno ha il diritto e dovere di esprimersi come vuole,
però ritengo invece che le considerazioni più prettamente politiche
sui singoli temi, su quelli che saranno gli esiti dell'operato
degli uni e degli altri le potremo fare nel prosieguo della
giornata. Noi esprimiamo, come Area Civica, Pour Notre Vallée e
Gruppo Misto, il nostro voto favorevole a quanto ci viene chiesto
in questo momento.
Presidente -
La parola al collega Bertin.
Bertin (RC-AC) -
Per alcuni chiarimenti. Innanzitutto qui
non si decide quando si va a elezioni, lo si deciderà. Se il
Presidente Fosson vuole dare le dimissioni, che le dia, non è oggi
che si decide questo. Oggi si decide soltanto se bloccare il
Consiglio regionale fino a ottobre oppure no. Mi pare che bloccare
oggi il Consiglio regionale non convalidando l'elezione del
Consigliere - dovrebbe subentrare Peinetti - sia un atto piuttosto
irresponsabile che nulla ha a che fare con le elezioni.
Personalmente peraltro ho sempre votato contro tutte le convalide
che riguardano Consiglieri candidati che erano stati coinvolti in
qualche modo, o condannati addirittura, con vicende riguardanti il
processo elettorale o per ragioni di... come dire? acquisto di
voti, cause di questo genere da questa legislatura a quell'altra.
Mentre per quanto non esistano... come dire? elementi riguardanti
la conformità alla legge... quando ho votato contro, poi ho
sostenuto anche il ricorso conseguente. Probabilmente ci sarà
bisogno di un ricorso, anche per chiarire questi aspetti
riguardanti la costituzionalità di questa legge. Non è in
quest'Assemblea che si decide della costituzionalità della legge in
questione. In passato, quando si è ritenuto che ci fossero gravi
elementi di ineleggibilità, si è fatto ricorso e vi invito a
sostenere il ricorso, anche perché l'unico modo per decidere da
questo punto di vista è un ricorso in tribunale ed è il tribunale
che deciderà. Coerentemente mi auguro che chi decide di non
convalidare il Consigliere Peinetti poi faccia ricorso, credo che
sarebbe utile per tutti tra l'altro, un fatto positivo anche per
chiarire tutti questi elementi, certamente alcuni dubbi, al di là
dell'aspetto letterale, ci sono.
Presidente -
Per dichiarazione di voto, la parola al
collega Mossa.
Mossa (M5S) -
Intanto volevo far presente che noi
riteniamo che dover convalidare una semplice presa d'atto sia
futile, tant'è vero che abbiamo proposto alla Commissione per il
Regolamento di togliere questa clausola e che questa diventi
semplicemente una presa d'atto: questo è stato fatto il 16 aprile.
C'è stato tutto il tempo, diciamo, per poter anche cercare di
portare avanti questa proposta e questo non è stato fatto. Adesso
però cosa succede? Succede che da questo momento in poi, se decade
il Governo, si va a votare con la nuova legge elettorale ed è
quello che noi stavamo aspettando. Questa potrebbe essere l'ultima
occasione per questo Consiglio di tornare a elezioni prima della
sua scadenza naturale. Se noi, per qualsiasi motivo, perdiamo
questa opportunità politica oggi, può darsi che fino al 2023 non si
ripeta più. Chi vota in questo momento questo semplice voto che
andremo a effettuare fra pochi minuti quindi ha una grossa
responsabilità, perché, com'è vero che non è determinante per il
ritorno al voto, è determinante per mettere in crisi questa
maggioranza, che per noi, come ho già detto, è delegittimata a
governare. Da adesso in poi qualsiasi sia l'occasione per far
cadere questo Governo, noi ci entreremo a piè pari in
quell'occasione e ne approfitteremo: questo ve lo garantiamo,
perché da questo momento in poi tutto ciò che vogliamo è tornare al
voto.
Mi rivolgo anche ai colleghi di Impegno Civico, Rete Civica -
ormai non mi ricordo neanche più, perché faccio fatica da qua
dentro, immagino cosa sarà fuori, se capiscono ancora qualcosa -
che oggi si stanno prendendo una grossa responsabilità. La volta
scorsa noi, per quanto riguarda il Consigliere Barocco, abbiamo
votato a favore per due motivi: uno, perché non c'erano le cause
previste dalla legge n. 20 del 2007, ma è anche vero che non
avevamo ancora proposto nulla a Regolamento, nessuna modifica al
Regolamento allora, mentre adesso lo abbiamo proposto; due, se
fosse caduta la Giunta di allora, rischiavamo di tornare a votare
con la legge elettorale vecchia. Oggi questo problema non sussiste
più, oggi chi voterà si prenderà questa grossissima responsabilità
davanti ai cittadini valdostani.
Presidente -
Ci sono altre richieste di intervento? Non
ci sono altre richieste, colleghi. Pongo quindi in votazione la
convalida dell'elezione del nuovo Consigliere regionale, Peinetti
Flavio. La votazione è aperta. Chiudiamo la votazione.
Presenti: 34
Votanti: 19
Favorevoli: 19
Astenuti: 15 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Pulz, Russo, Sammaritani,
Spelgatti, Vesan)
Presidente -
Il Consiglio approva. Il Consiglio convalida
quindi l'elezione del Signor Peinetti Flavio in qualità di
Consigliere regionale supplente. Invito il collega Peinetti a
prendere posto nel suo scranno e gli auguro un buono e proficuo
lavoro. Si procede ora al giuramento del nuovo Consigliere
regionale Peinetti Flavio ai sensi dell'articolo 23 dello Statuto
speciale, dell'articolo 6 del Regolamento interno per il
funzionamento del Consiglio. Do lettura della formula per il
giuramento. Invito il Consigliere Peinetti ad alzarsi: "
Giuro di
essere fedele alla Costituzione della Repubblica e allo Statuto
speciale per la Valle d'Aosta e di esercitare il mio ufficio al
solo scopo del bene inseparabile dello Stato e della Regione
Autonoma della Valle d'Aosta.
Je jure d'être fidèle à la
Constitution de la République et au Statut spécial pour la Vallée
d'Aoste et d'exercer mon mandat dans le seul but du bien
inséparable de l'État et de la Région autonome de la Vallée
d'Aoste
".
Peinetti (UV) -
Lo giuro.
Il Consiglio prende atto del giuramento del Consigliere
Flavio Peinetti.
Presidente -
Colgo di nuovo l'occasione per porre, a nome
mio personale e a nome di tutta l'Assemblea, gli auguri di un
proficuo lavoro al collega Flavio Peinetti. Chiede la parola e ne
ha la facoltà.
Peinetti (UV) -
Signor Presidente del Consiglio, Signor
Presidente della Giunta, Assessori e Consiglieri, mi ero preparato
tutto un bellissimo discorso, ma dopo aver assistito alla prima
parte del Consiglio, credo che taglierò molto di quello che volevo
dire: primo, perché il tempo mi sembra che sia tiranno e, secondo,
perché sono state dette tante cose che un po' mi hanno toccato, un
po' mi hanno sorpreso, comunque ci sarà modo, credo, di chiarire
tante cose. Non nascondo che sono francamente un po' emozionato per
questa occasione che la vita mi ha riservato del tutto
inaspettatamente devo dire, perché era lungi da me questa
prospettiva, tant'è che io stavo ricoprendo tranquillamente il mio
ruolo di sanitario all'interno della nostra Azienda sanitaria. Sono
stato chiamato a sostituire Augusto Rollandin - non è sicuramente
una cosa semplice, per quanto mi riguarda -, che è stato sospeso
dall'incarico per i motivi che credo siano stati ampliamente
ricordati in quest'aula anche oggi e per i quali io spero lui
riuscirà a dimostrare nelle sedi opportune la sua totale
estraneità. Ho avuto tempo di riflettere in questo mese sulle
scelte da fare. Non è stata una scelta semplice, perché il clima è
francamente molto complesso, difficile. Ci sono delle situazioni
che sono francamente molto... come dire? complicate. Ho fatto
questa scelta. Alla fine ho sciolto la riserva pur rimanendo molto
legato al mio mondo sanitario, alla professione che ho esercitato e
che sto esercitando da tantissimo tempo. Ho sentito in quest'aula
anche declinare alcuni dati, ma credo che ci sarà anche lì modo di
parlarne. L'Assessore alla sanità probabilmente potrà meglio di me
ancora rispondere a certe affermazioni. Credo però che debba almeno
specificare quali sono le motivazioni che mi hanno indotto ad
accettare, che sono fondamentalmente tre: la prima, per un senso di
riconoscenza e di dovere nei confronti dell'Union Valdôtaine che mi
ha candidato, che mi ha sostenuto durante le elezioni; la seconda,
per tutti quelli che mi sono stati vicini, per quelli che mi hanno
votato nelle elezioni dell'anno scorso; la terza, perché credo che
sia un dovere civico di tutti quanti noi che esercitiamo una
professione, qualsiasi essa sia, di fare politica e, quando vieni
chiamato a farla nell'aula più importante della tua Regione - e
questa sicuramente è l'aula più importante della nostra regione e
credo che sia giusto ricordarlo a tutti quanti -, uno non si può
tirare indietro. Non importa quanto tempo resterò avrò modo di dare
il mio contributo e credo che sarà un contributo onesto, eticamente
corretto, perché io faccio un mestiere che è il chirurgo, dove
l'etica è una cosa che noi conosciamo molto bene. Spero di riuscire
a lasciare quanto meno una piccola traccia per quanto tempo
riuscirò a restare qui.
Presidente
- Non ci sono richieste di intervento.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK