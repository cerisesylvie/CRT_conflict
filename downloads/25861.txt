Consiglio Regionale della Valle d'Aosta - Oggetto del Consiglio n. 307 del 14 gennaio 2009 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ASSISTENZA SOCIALE
Famiglia, tutela dell'infanzia
INDUSTRIA
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 307 del 14 gennaio 2009 - Resoconto
OGGETTO N. 307/XIII - Disegno di legge: "Misure regionali
straordinarie ed urgenti in funzione anti-crisi per il sostegno
alle famiglie e alle imprese". (Approvazione di un ordine del
giorno)
Président
- Comme il a été convenu ce matin, on passe
maintenant à l'examen du dessein de loi n° 19.
Je vous rappelle que le projet de loi a eu l'avis favorable à la
majorité sur le nouveau texte et le CPEL a exprimé un avis
favorable.
Articolo 1
(Oggetto e finalità)
1. Al fine di fronteggiare l'eccezionale situazione di crisi
economico-finanziaria, la presente legge detta misure straordinarie
ed urgenti per le famiglie e le imprese, finalizzate a sostenere il
potere di acquisto dei redditi, a promuovere lo sviluppo economico
e a rilanciare la competitività del sistema produttivo
regionale.
Articolo 2
(Interventi inerenti ai Consorzi garanzia fidi. Modificazioni
alla legge regionale 27 novembre 1990, n. 75)
1. L'ultimo periodo del comma 1 dell'articolo 2 della legge
regionale 27 novembre 1990, n. 75 (Adesione della Regione al
Consorzio Garanzia Fidi tra esercenti le libere professioni in
Valle d'Aosta. Interventi a favore dei Consorzi Garanzia Fidi), è
sostituito dal seguente: "interviene finanziariamente attraverso
una sovvenzione diretta in denaro, a beneficio delle imprese
aderenti ad ogni singolo consorzio, calcolata ex post, abbattendo i
tassi di interesse praticati dalle banche convenzionate per
operazioni di investimento, fino ad un massimo del 50 per cento del
tasso medio annuo, ottenuto dalla media aritmetica dei tassi
mensili di riferimento per il settore dell'industria, del commercio
e assimilati, stabiliti dal Ministero dell'economia e delle
finanze, riferiti all'anno solare antecedente a quello di
concessione dell'agevolazione.".
2. Al comma 1bis dell'articolo 2 della l.r. 75/1990, le
parole: "la Regione interviene finanziariamente, a favore di
ciascun singolo consorzio, fino ad un massimo del 75 per cento del
tasso di riferimento stabilito dal Ministero del tesoro per ciascun
settore" sono sostituite dalle seguenti: "la Regione interviene
finanziariamente a beneficio delle imprese aderenti ad ogni singolo
consorzio, fino ad un massimo del 75 per cento del tasso medio
annuo determinato ai sensi del comma 1".
3. Dopo il comma 4 dell'articolo 2 della l.r. 75/1990, è
aggiunto il seguente:
"4bis. Le agevolazioni di cui alla presente legge sono
concesse in regime de minimis, ai sensi della normativa comunitaria
vigente.".
4. L'articolo 3 della l.r. 75/1990 è abrogato.
5. Al comma 1 dell'articolo 3ter della l.r. 75/1990, le
parole: "del tasso di riferimento stabilito dal Ministero
dell'economia e delle finanze per ciascun settore" sono sostituite
dalle seguenti: "del tasso medio annuo determinato ai sensi
dell'articolo 2, comma 1".
6. Al comma 1 dell'articolo 3quater della l.r. 75/1990, le
parole: "del tasso di riferimento stabilito dal Ministero del
tesoro per ciascun settore" sono sostituite dalle seguenti: "del
tasso medio annuo determinato ai sensi dell'articolo 2, comma
1".
7. Per sostenere il rilancio del sistema produttivo
regionale, con riferimento alle piccole e medie imprese,
favorendone l'accesso al credito, in deroga a quanto previsto
dall'articolo 2, comma 1, della l.r. 75/1990, per le operazioni di
investimento effettuate nell'anno 2009 dalle imprese operanti in
settori diversi da quelli di cui all'articolo 2, comma 1bis, della
medesima l.r. 75/1990, la Regione interviene finanziariamente, a
beneficio delle imprese aderenti ad ogni singolo Consorzio, fino ad
un massimo del 75 per cento del tasso medio annuo, ottenuto dalla
media aritmetica dei tassi mensili di riferimento per il settore
dell'industria, del commercio e assimilati stabiliti dal Ministero
dell'economia e delle finanze, riferiti all'anno solare antecedente
a quello di concessione dell'agevolazione da parte della
Regione.
8. Per le finalità di cui al comma 7, le risorse già erogate
da parte della Regione ai Consorzi garanzia fidi di cui
all'articolo 2, comma 1, della l.r. 75/1990 e non destinate alle
imprese aderenti ad ogni singolo Consorzio a titolo di contributi
in conto interessi, per un importo complessivo di euro 4.970.120,
sono contabilizzate da ciascun Consorzio in un apposito fondo
rischi da destinare esclusivamente al finanziamento dei seguenti
interventi:
a) integrazione, nella misura massima del 25 per cento
dell'ammontare del finanziamento concesso, della garanzia
fideiussoria, già concessa dai Consorzi, sui finanziamenti in
essere alla data di entrata in vigore della presente legge per i
quali le imprese abbiano ottenuto, da parte delle banche
convenzionate con i Consorzi, la temporanea sospensione del
pagamento delle rate, con conseguente proroga della durata del
finanziamento per un periodo eguale alla durata della sospensione.
Le imprese interessate possono richiedere la sospensione del
pagamento delle rate di finanziamento concesso entro tre anni dalla
data di entrata in vigore della presente legge;
b) concessione di garanzie fideiussorie, nella misura massima
del 25 per cento dell'ammontare del finanziamento concedibile, a
favore delle piccole e medie imprese, finalizzate all'ottenimento
di nuovi finanziamenti da parte delle banche convenzionate con i
Consorzi.
9. Nel rispetto della Comunicazione della Commissione
sull'applicazione degli articoli 87 e 88 del Trattato CE agli aiuti
di Stato concessi sotto forma di garanzie (2008/C 155/02), le
agevolazioni di cui al comma 8 sono concesse in regime de minimis,
ai sensi della normativa comunitaria vigente. Qualora l'impresa
interessata non possa beneficiare di agevolazioni in regime de
minimis, la concessione delle agevolazioni di cui al comma 8 è
subordinata al rispetto delle condizioni di cui ai punti 3.4 e 3.5
della Comunicazione sopra citata, con oneri a carico
dell'impresa.
10. La Giunta regionale è autorizzata, per l'anno 2009, nei
limiti delle disponibilità di bilancio, ad incrementare con
ulteriori risorse finanziarie la disponibilità dei fondi rischi
costituiti ai sensi e per le finalità di cui al comma 8 e a
disciplinare, con propria deliberazione, le ulteriori modalità di
attuazione delle disposizioni di cui al medesimo comma.
Articolo 3
(Sospensione delle rate di mutui agevolati previsti da leggi
regionali)
1. Per sostenere i redditi delle famiglie ed incrementare le
disponibilità finanziarie delle imprese operanti nel territorio
regionale, la Giunta regionale è autorizzata a disporre la
sospensione del pagamento delle rate dei mutui stipulati al 28
febbraio 2009 per il tramite della società finanziaria regionale
(Finaosta S.p.A.) in scadenza dal 1° marzo 2009 e fino al 28
febbraio 2010, senza interessi di mora e oneri aggiuntivi, a valere
sulle leggi regionali di cui all'articolo 4. In tal caso, la durata
del contratto di mutuo e quella delle garanzie per esso prestate è
prorogata di un periodo eguale a quello della sospensione.
2. Al termine della sospensione, il pagamento delle rate di
mutuo riprende, secondo gli importi e la periodicità
originariamente previsti dal contratto, posticipato di un
anno.
3. La sospensione si applica anche ai mutuatari inadempienti
alla data del 28 febbraio 2009 rispetto a rate di mutuo scadute, a
condizione che non sia già iniziato il procedimento esecutivo per
l'escussione delle garanzie.
4. Le disposizioni di cui ai commi 1, 2 e 3 si applicano,
inoltre, ai mutui stipulati ai sensi del capo I della legge
regionale 8 ottobre 1973, n. 33 (Costituzione di fondi di rotazione
regionali per la promozione di iniziative economiche nel territorio
della Valle d'Aosta), da banche convenzionate con la Regione, a
valere sui fondi di rotazione regionali ivi previsti.
5. I mutuatari possono richiedere la sospensione del
pagamento delle rate di mutuo ai sensi del presente articolo con
apposita domanda da presentare a Finaosta S.p.A. o alle banche
convenzionate entro il 28 febbraio 2009 per le rate in scadenza nei
mesi di marzo ed aprile 2009 ed entro il 30 aprile 2009 per le rate
con scadenza successiva.
6. Per le imprese, le agevolazioni di cui al presente
articolo sono concesse in regime de minimis, ai sensi della
normativa comunitaria vigente.
7. Qualora l'impresa interessata non possa beneficiare di
agevolazioni in regime de minimis, la sospensione del pagamento
delle rate di mutuo ai sensi del presente articolo può essere
egualmente disposta a condizione che l'impresa richiedente assuma a
proprio carico i connessi oneri finanziari, determinati nel
rispetto della Comunicazione della Commissione relativa al metodo
di fissazione dei tassi di riferimento e di attualizzazione (2008/C
14/02). Al termine della sospensione, il pagamento delle rate di
mutuo riprende secondo gli importi, ricalcolati, e la periodicità
originariamente prevista dal contratto.
8. Le disposizioni di cui al presente articolo si applicano
anche alle operazioni di leasing.
9. La Giunta regionale definisce, con propria deliberazione,
le ulteriori modalità di attuazione delle disposizioni di cui al
presente articolo.
Articolo 4
(Mutui agevolati - Leggi regionali)
1. La sospensione volontaria del pagamento delle rate ai
sensi dell'articolo 3 è disposta con riferimento ai mutui agevolati
contratti a valere sulle seguenti leggi regionali:
a) 8 ottobre 1973, n. 33 (Costituzione di fondi di rotazione
regionali per la promozione di iniziative economiche nel territorio
della Valle d'Aosta);
b) 28 giugno 1982, n. 16 (Costituzione della società
finanziaria regionale per lo sviluppo economico della Regione Valle
d'Aosta);
c) 30 dicembre 1982, n. 101 (Costituzione di fondi di
rotazione per l'artigianato, il commercio e la
cooperazione);
d) 28 dicembre 1984, n. 76 (Costituzione di fondi di
rotazione per la ripresa dell'industria edilizia);
e) 15 luglio 1985, n. 46 (Concessione di incentivi per la
realizzazione di impianti di risalita e di connesse strutture di
servizio);
f) 28 novembre 1986, n. 56 (Norme per la concessione di
finanziamenti agevolati a favore delle cooperative
edilizie);
g) 13 maggio 1993, n. 33 (Norme in materia di turismo
equestre);
h) 20 agosto 1993, n. 62 (Norme in materia di uso razionale
dell'energia, di risparmio energetico e di sviluppo delle fonti
rinnovabili);
i) 24 dicembre 1996, n. 43 (Costituzione di un fondo di
rotazione per la realizzazione di opere di miglioramento fondiario
in agricoltura);
j) 27 febbraio 1998, n. 8 (Interventi regionali per lo
sviluppo di impianti a fune e di connesse strutture di
servizio);
k) 4 maggio 1998, n. 22 (Interventi a favore delle piccole
imprese per l'effettuazione di investimenti);
l) 26 maggio 1998, n. 38 (Interventi regionali a favore del
settore termale);
m) 4 settembre 2001, n. 19 (Interventi regionali a sostegno
delle attività turistico-ricettive e commerciali);
n) 24 giugno 2002, n. 11 (Disciplina degli interventi e degli
strumenti diretti alla delocalizzazione degli immobili siti in zone
a rischio idrogeologico);
o) 31 marzo 2003, n. 6 (Interventi regionali per lo sviluppo
delle imprese industriali e artigiane);
p) 8 giugno 2004, n. 7 (Interventi regionali a sostegno delle
imprese artigiane ed industriali operanti nel settore della
trasformazione dei prodotti agricoli);
q) 16 marzo 2006, n. 7 (Nuove disposizioni concernenti la
società finanziaria regionale FINAOSTA S.p.A.. Abrogazione della
legge regionale 28 giugno 1982, n. 16);
r) 4 dicembre 2006, n. 29 (Nuova disciplina dell'agriturismo.
Abrogazione della legge regionale 24 luglio 1995, n. 27, e del
regolamento regionale 14 aprile 1998, n. 1).
Articolo 5
(Sostegno alla previdenza complementare ed altre iniziative
di natura assistenziale. Legge regionale 4 dicembre 2006, n.
27)
1. In applicazione di quanto previsto dagli articoli 1, comma
2, lettera a), e 5, comma 2, lettera b), della legge regionale 4
dicembre 2006, n. 27 (Interventi della Regione autonoma Valle
d'Aosta a sostegno della previdenza complementare ed integrativa e
di iniziative di natura assistenziale), al fine di incrementare la
protezione dei lavoratori dipendenti durante i periodi di
sospensione o di cessazione dell'attività lavorativa, la Regione,
limitatamente al triennio 2009/2011, interviene finanziariamente a
sostegno dei versamenti a favore dei soggetti aderenti agli
strumenti previdenziali di cui all'articolo 6 della l.r. 27/2006
che si trovino nelle seguenti situazioni di bisogno o
difficoltà:
a) iscrizione alle liste di disoccupazione;
b) iscrizione alle liste di mobilità;
c) fruizione, da almeno due mesi, della cassa integrazione
guadagni ordinaria e della cassa integrazione per l'edilizia per
eventi meteorologici, limitatamente alla contribuzione minima
prevista a carico dal lavoratore dal contratto di lavoro;
d) fruizione della cassa integrazione guadagni
straordinaria;
e) malattia che si prolunghi oltre il periodo indennizzato da
parte del datore di lavoro, limitatamente ai periodi per i quali la
retribuzione è ridotta o assente;
f) congedo parentale, limitatamente ai periodi per i quali la
retribuzione è ridotta o assente.
2. In applicazione di quanto previsto dagli articoli 1, comma
2, lettera c), e 5, comma 2, lettera d), della l.r. 27/2006, la
Regione, inoltre, limitatamente al triennio 2009/2011, al fine di
incrementare la protezione dei lavoratori durante i periodi di
cessazione dell'attività lavorativa, interviene finanziariamente a
sostegno dei versamenti volontari a favore dei soggetti, anche non
aderenti agli strumenti previdenziali di cui all'articolo 6 della
l.r. 27/2006, che si trovino in particolari situazioni di bisogno o
difficoltà, nei tre anni antecedenti il raggiungimento dell'età
pensionabile.
3. Ai sensi dell'articolo 8 della l.r. 27/2006, la Giunta
regionale definisce, con propria deliberazione, gli ulteriori
requisiti soggettivi richiesti per il riconoscimento degli
interventi finanziari di sostegno di cui ai commi 1 e 2 e le
modalità per la loro erogazione.
Articolo 6
(Interventi a sostegno delle famiglie meno abbienti - Bonus
energia)
1. Al fine di sostenere le famiglie a basso reddito, i nuclei
familiari meno abbienti, residenti in Valle d'Aosta, aventi
requisiti di reddito stabiliti con deliberazione della Giunta
regionale, possono beneficiare, dietro presentazione di apposita
domanda alla struttura regionale competente, di un bonus
straordinario, per l'anno 2009, di importo pari a euro 300,
finalizzato all'acquisto o al pagamento di utenze di prodotti
energetici destinati al riscaldamento dell'abitazione
principale.
2. Le ulteriori modalità di attuazione delle disposizioni di
cui al presente articolo sono determinate con deliberazione della
Giunta regionale.
Articolo 7
(Interventi a sostegno delle famiglie meno abbienti -
Esenzioni tariffarie)
1. Al fine di sostenere le famiglie a basso reddito, per
l'anno 2009, in deroga alle normative vigenti, i nuclei familiari
che si trovino nelle condizioni economiche di cui all'articolo 6,
comma 1, possono beneficiare dell'esenzione dal pagamento della
tassa raccolta e smaltimento rifiuti solidi urbani e delle tariffe
stabilite per i servizi pubblici erogati dagli enti locali della
Valle d'Aosta.
2. Le ulteriori modalità attuative delle disposizioni di cui
al presente articolo sono determinate con deliberazione della
Giunta regionale, da adottare d'intesa con il Consiglio permanente
degli enti locali.
Articolo 8
(Interventi regionali per il contenimento dei costi
dell'energia elettrica. Legge regionale 15 aprile 2008, n.
9)
1. Al fine di sostenere i redditi delle famiglie, le
disposizioni di cui all'articolo 38 della legge regionale 15 aprile
2008, n. 9 (Assestamento del bilancio di previsione per l'anno
finanziario 2008, modifiche a disposizioni legislative, variazioni
al bilancio di previsione per l'anno finanziario 2008 e a quello
pluriennale per il triennio 2008/2010), relative agli interventi
regionali a sostegno dei costi per l'acquisto di energia elettrica,
si applicano per gli anni 2008 e 2009.
2. La Giunta regionale approva lo schema-tipo di convenzione
di cui all'articolo 38, comma 3, lettera b), della l.r. 9/2008
entro trenta giorni dalla data di entrata in vigore della presente
legge.
3. Il comma 4 dell'articolo 38 della l.r. 9/2008 è
abrogato.
Articolo 9
(Disposizioni finanziarie)
1. L'onere complessivo a carico del bilancio regionale
derivante dall'applicazione degli articoli 2, commi 7 e 10, 6 e 8 è
determinato in euro 6.000.000 per l'anno 2009.
2. L'onere di cui al comma 1 trova copertura nello stato di
previsione della spesa del bilancio della Regione per l'anno
finanziario 2009 e di quello pluriennale per il triennio 2009/2011
negli obiettivi programmatici: 2.2.2.01. (Strutture agricole),
2.2.2.09. (Interventi promozionali per l'industria), 2.2.2.10.
(Interventi promozionali per l'artigianato), 2.2.2.11. (Interventi
promozionali per il commercio), 2.2.2.13 ((Interventi promozionali
per lo sviluppo di attività alberghiere e extra alberghiere) e
2.2.3.03. (Assistenza sociale e beneficenza pubblica).
3. Al finanziamento dell'onere di cui al comma 1, si provvede
mediante l'utilizzo degli stanziamenti iscritti negli stessi
bilanci e nell'obiettivo programmatico 3.1. (Fondi
globali):
a) al capitolo 69000 (Fondo globale per il finanziamento di
spese correnti), per euro 3.000.000 per il 2009 a valere
sull'accantonamento previsto al punto B.1.2. (Interventi regionali
per il contenimento dei costi dell'energia elettrica) dell'allegato
n. 1 ai bilanci stessi;
b) al capitolo 69020 (Fondo globale per il finanziamento di
spese d'investimento), per euro 3.000.000 per il 2009 a valere
sull'accantonamento previsto al punto B.1.5. (Iniziative
straordinarie a sostegno dell'economia conseguenti alla crisi
finanziaria) dell'allegato n. 1 ai bilanci stessi.
4. La minore entrata derivante dalla cancellazione del
credito iscritto al capitolo 9600 (Recupero di somme sulle
erogazioni di spese in conto capitale) della parte entrata del
bilancio della Regione per l'anno finanziario 2008, in applicazione
dell'articolo 2, comma 8, è determinata in euro 4.970.120 e trova
copertura in sede di assestamento del bilancio 2009, mediante
riduzione di pari importo dell'avanzo di amministrazione
dell'esercizio 2008 applicato.
5. L'onere derivante dall'applicazione dell'articolo 5,
stimato per il triennio 2009/2011 complessivamente in euro
1.200.000, è finanziato a valere sul fondo di dotazione costituito
presso Servizi previdenziali Valle d'Aosta S.p.A. ai sensi
dell'articolo 7 della l.r. 27/2006.
6. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
7. Le somme iscritte nel fondo di cui all'articolo 42bis
della legge regionale 27 dicembre 1989, n. 90 (Norme in materia di
bilancio e di contabilità generale della Regione Autonoma Valle
d'Aosta), sono prioritariamente destinate all'ulteriore
finanziamento degli interventi di cui alla presente legge.
Articolo 10
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Président
- La parole au rapporteur, Conseiller
Caveri.
Caveri (UV)
- Merci, M. le Président. Il me semble que le
choix de porter avec urgence ce dessein de loi démontre l'intérêt
qu'il y a dans cette assemblée pour un argument important, que nous
avons déjà eu l'occasion de discuter quand on a parlé du budget
régional, car nous avons affronté et le gouvernement régional a
proposé un budget qui était déjà dans le moment de la crise, donc
bien évidemment on a dû obligatoirement en tenir compte.
Quand on regarde le monde d'aujourd'hui parfois on emploie une
définition qui est "l'effet papillon", c'est-à-dire le papillon qui
déclenche une tempête à l'autre bout du monde. C'est une expression
célèbre: "un papillon battant ses ailes au Brésil, peut déclencher
une tornade au Texas". C'est un peu la vérité, même s'il faut dire
que parfois, quand on parle de la mondialisation, on emploie cette
expression qui est une expression un peu plus compliquée, parce que
c'est une métaphore liée à la théorie du chaos, qui s'avère fort
intéressante pour vérifier tout ce qui s'est passé dans l'économie
mondiale. Parce qu'il faut dire la vérité: encore aujourd'hui c'est
tout à fait difficile comprendre la raison pour laquelle dans
l'économie mondiale il y a des cycles, des moments de récession et
des périodes d'expansion, et l'expérience prouve que c'est tout à
fait difficile les prévoir, on est incapable de reconnaître si
telle baisse d'activité est une baisse passagère ou si elle signale
l'entrée en récession. C'est justement le drame qu'on est en train
de vivre aujourd'hui, même s'il faut reconnaître que le climat en
général est un climat - je le dirais dans mon intervention - plutôt
pessimiste.
Je dois dire que si l'effet papillon existe, ça démontre quand
même que pour ce qui est de cette crise c'est difficile à
comprendre. Chacun pourra en donner les raisons, peut-être tout ce
qui s'est passé aux Etats-Unis, les événements liés à un
capitalisme qui n'a pas eu la capacité d'avoir des règles claires
et surtout une certaine confusion entre les contrôleurs et les
contrôlés, c'est une vieille question de la démocratie qui pèse
dans tout ce qui est l'économie moderne.
Quand nous avons besoin de comprendre la crise, il me paraît
qu'il y a un document remarquable présenté par la commission
européenne au Conseil européen, qui date du mois de novembre 2008
dans lequel il est dit: "La crise financière mondiale a touché l'UE
de plein fouet: l'assèchement du crédit, la chute des prix
mobiliers et le plongeon des marchés boursiers renforce la brutale
perte de confiance des consommateurs et accentue le recul de la
consommation et des investissements. Les ménages sont sous
pression, les carniers des commandes des entreprises se
dégarnissent". Et encore: "les dernières prévisions économiques
brossaient un tableau peu engageant, une croissance proche de zéro
et des risques de contraction pour l'économie de l'Union en 2009
avec un chômage en hausse". La Commission soutient: "le pire est
peut-être encore à venir. Un danger réel de plonger dans une
récession profonde et de longue durée".
Il me paraît qu'il y a de la part de l'UE trois mots importants
et je peux dire que la réaction qui a été donnée par le
gouvernement régional est conséquente aux suggestions de l'UE: des
mesures prises en temps voulu, afin d'apporter un soutien rapide à
l'activité économique, une série de mesures doivent être
temporaires afin d'éviter une détérioration permanente des
positions budgétaires qui pourraient compromettre la viabilité des
finances publiques et enfin coordonnées. Cette fois-ci il faut
reconnaître que pour la première fois il y a eu de la part de la
Commission européenne et du Conseil une pleine prise de conscience
de l'importance du niveau régional, c'est-à-dire du fait que la
démocratie de proximité est largement interprétée par les pouvoirs
locaux et donc qu'on ne pouvait pas envisager seulement une série
d'actions politiques au niveau des états nations et de l'UE
elle-même, du monde entier, mais que le niveau régional est pour la
démocratie et l'économie locale important. D'un côté la Commission
soulignait l'importance d'intervenir en faveur des personnes dans
une logique de protection sociale, mais il y a tout un secteur qui
devra être exploité, celui des infrastructures, et je pense à ce
propos que nous aurons de la part du Président même une réponse sur
une question qui s'était posée à l'époque du budget, c'est-à-dire
est-ce qu'on arrivera à employer ces fonds qui pour le moment se
retrouvent un peu congelés dans la logique du pacte de stabilité,
car ça aujourd'hui est la conséquence d'une règle européenne.
Mentre noi discutiamo qui, la stessa cosa sta avvenendo alla
Camera dei deputati, e credo che sia un confronto molto stimolante,
con un decreto legge. Avendo, a differenza del potere regionale, il
governo nazionale la possibilità di una decretazione d'urgenza, fu
a suo tempo varato questo decreto legge che dovrà essere convertito
in legge entro la fine di questo mese; credo per questa ragione,
anche con qualche polemica, ieri è stata posta su questa legge di
conversione la questione di fiducia a Montecitorio. Ma per noi è
molto importante questo provvedimento, perché ci consente di capire
il quadro all'interno del quale si muovono le misure regionali.
Alcune questioni del decreto legge convertito non sono di poco
conto, il Presidente Rollandin ne ha sicuramente contezza, c'è ad
esempio la questione molto delicata della possibilità di usare di
più in misure anticrisi i fondi provenienti dal Fondo Sociale
Europeo. È un tema posto proprio dalle Regioni nel loro parere, che
hanno segnalato come l'FSE sia importante, ma bisogna fare in modo
che l'FSE non sia astratto, ma venga calato nella realtà di una
crisi, e non a caso la norma che è contenuta nelle ultime modifiche
effettuate nella Commissione bilancio della Camera contiene la
possibilità di avere una autorizzazione per l'impiego di questi
fondi da parte dell'UE.
Il testo alla nostra attenzione è frutto anche di una
concertazione non solo con la commissione competente da parte del
governo regionale nella discussione al proprio interno, ma è frutto
anche del coinvolgimento del Consiglio Valle con i capigruppo e
poi, naturalmente, della società civile, delle organizzazioni di
categoria e sindacali della nostra valle. L'esito è questo
articolato in dieci articoli, comprensivi dell'ultima che è la
dichiarazione d'urgenza e della penultima che è la copertura
finanziaria, e che fin dal suo esordio, cioè l'articolo 1, riassume
le ragioni di questa legge: fronteggiare la crisi con misure
straordinarie ed urgenti, ma con una logica di promozione dello
sviluppo economico e della competitività del sistema produttivo
regionale.
Ecco dunque, all'articolo 2, una serie di interventi che
concernono i consorzi garanzia fidi, quindi l'insieme complessivo
del mondo dell'economia valdostana. A questo proposito, avendo noi
discusso l'interpretazione che il governo regionale, avendone
parlato con il Presidente sul
de minimis,
è che là dove si
dice al comma 3 dell'articolo 2 "ai sensi della normativa
comunitaria vigente", si ritengono comprese in questa norma anche
quelle deroghe temporanee ad estensione della cifra del
de
minimis
, che potrà essere di 500.000 euro fino al 2010, nel
periodo e con gli importi consentiti dalle autorità comunitarie che
non hanno cambiato la legislazione, ma hanno cambiato
l'interpretazione rendendola più fluida per quel che riguarda gli
aiuti di Stato.
L'articolo 3 - questo era stato un argomento discusso proprio
nelle commissioni - riguarda la questione della sospensione delle
rate di mutuo agevolato previsto da leggi regionali. L'articolo 4
fornisce un elenco privo di ambiguità, molto analitico,
sull'insieme di materie e di comparti che verranno interessati.
L'articolo 5 si occupa del tema che anche a livello europeo viene
considerato l'argomento più delicato, che è quello
dell'occupazione, con una serie di aiuti a sostegno della
previdenza complementare anche a vantaggio delle categorie di
lavoratori che hanno il lavoro meno radicato, di quelli che non
hanno cioè il lavoro a tempo indeterminato. L'articolo 6 si occupa
di un bonus straordinario, un bonus energia che, così come gli
interventi per esenzioni tariffarie dell'articolo 7, va a vantaggio
delle famiglie più in difficoltà e meno abbienti, e la relazione di
accompagnamento fornisce anche una esplicitazione più chiara di
cosa si intenda per tariffe stabilite per i servizi pubblici
erogati dagli Enti locali. Ci sono settori come quello scolastico o
sanitario dell'assistenza che danno il senso di un quadro molto
ampio di intervento. Infine, l'articolo 8 concretizza quegli
interventi regionali per il contenimento dei costi dell'energia
elettrica, già approvati nella scorsa legislatura, e che a maggior
ragione oggi acquisiscono una urgenza a fronte della difficoltà che
le famiglie potranno avere, anche se poi gli economisti segnalano
come la diminuzione del prezzo del petrolio e una contrazione dei
consumi, che ha in parte abbassato i prezzi di alcuni prodotti, fa
sì che la situazione sia contraddittoria, quindi che ci sia
sicuramente un fenomeno di difficoltà, ma sotto alcuni profili c'è
anche stato un casuale aumento del potere di acquisto per le
famiglie. Questo non fa venir meno i problemi della crisi
economica.
Devo dire, avendo guardato le misure assunte per il momento
dalle due Province autonome di Trento e Bolzano, che sono un punto
di riferimento per noi dal punto di vista anche della legislazione,
che siamo in linea sia per quel che riguarda le imprese sia per
quel che riguarda le famiglie, e questo vale sia per le decisioni
assunte dal Presidente Dellai che dal Presidente Durnwalder, anche
se ci sono degli argomenti che deriveranno dalla legislazione
nazionale, ne ho citata una, quella del Fondo Sociale Europeo, ce
n'è un'altra che non è indifferente che è quella della revisione
possibile degli studi di settore, che è un tema molto delicato per
il nostro mondo dell'economia, perché sapete che molto spesso gli
studi di settore in una zona come la nostra di montagna rischiano
di essere talmente sballati da aprire continui contenziosi per la
fiscalità.
Vorrei concludere con qualche considerazione aggiuntiva. Credo
che si debba dare atto di tre definizioni possibili: la prima è
quella di tempestività, perché il tema della tempestività a fronte
di una crisi di questo genere è un tema non banale. La seconda è
l'eccezionalità del fenomeno: per la prima volta la stessa
Commissione europea ha dovuto ammettere alcune falle di una visione
eccessivamente liberistica manifestatasi a Bruxelles negli anni
passati, e poi alcune accortezze come quella della temporaneità di
alcune misure, per evitare che da un eccesso di liberismo si torni
a un eccesso di interventismo statale, perché fra il mercato e un
eccessivo interventismo pubblico c'è un
juste milieu
che
deve essere tenuto in considerazione. Ma lo ripeto: l'argomento che
oggi sembra stare a cuore non solo qui, ma dappertutto in Europa e
in Italia, è il tema dell'occupazione, perché bisognerà vedere
alcuni fenomeni, che si stanno manifestando soprattutto nel settore
industriale e manifatturiero, quali ricadute potranno avere nei
mesi a venire.
Certo è che il passaggio delicato: così come già emerso per
correttezza nel corso dello scorso bilancio regionale, porrà non
solo noi come Consiglio Valle, ma nelle sue responsabilità
l'esecutivo regionale di fronte a tutta una problematica che
possiamo dire essere ribollente di riforme strutturali e di
sostanza nella spesa pubblica, con capacità di riorientare la
spesa, con la possibilità per la Regione di impiegare i fondi
accantonati, con quelle misure che l'UE ritiene necessarie, perché
comportano risparmio, come la semplificazione amministrativa, o
aspetti migliorativi derivanti dall'utilizzo delle nuove
tecnologie. Quindi apprezzando, come relatore, lo sforzo corale che
si è manifestato, e la capacità di condivisione dimostrata dal
governo regionale, credo che ci troveremo di fronte a nuovi
appuntamenti non solo perché queste sono le prime misure
legislative che passano all'attenzione del Consiglio Valle, ma
perché nelle prossime settimane ci sono appuntamenti molto
significativi, come la firma del patto di stabilità per la Regione
per il 2009 fra il Presidente della Regione e il Ministro della
economia, e poi quell'assestamento di bilancio all'inizio dell'anno
che consente di distribuire nel bilancio regionale una parte
cospicua di investimenti pubblici.
Credo, quindi, che questo provvedimento consentirà all'economia
valdostana, alle famiglie e ai cittadini di avere un po' di respiro
e, naturalmente, la capacità del legislatore e in particolare
dell'esecutivo sarà quella nei mesi a venire di saper reagire a
tutte le novità negative, ma anche positive che potranno
registrarsi nell'evoluzione della crisi. Talvolta l'impressione è
quasi che questa crisi sia una invenzione degli economisti o una
invenzione dei giornali; non lo è certamente per le famiglie che
sono state più colpite specialmente dai fenomeni di cassa
integrazione o talvolta dalla mancata riconferma di contratti a
tempo determinato. Ma in generale, sarà che siamo ancora sotto
l'impressione psicologica delle vacanze natalizie, che forse grazie
anche alle eccezionali precipitazioni nevose ha fatto sì che
moltissimi turisti siano venuti in Valle d'Aosta e che i consumi
anche in occasione dei saldi abbiano confermato un andamento di
vivo interesse per il mondo del commercio, ebbene credo che non si
debba avere gli occhi ricoperti di pelle di salame. Quindi bene fa
questo Consiglio, su proposta del governo regionale a varare queste
misure straordinarie, perché la rappresentazione reale della crisi
non è purtroppo fittizia come quei villaggi dei film western che
dietro la facciata non hanno nulla, ma è la rappresentazione di
qualcosa di molto grave che non è un fenomeno passeggero, ma è un
inizio di recessione che potrà nel tempo assumere delle svolte
drammatiche, oppure grazie anche all'intervento pubblico potrà fare
in modo che il tunnel all'interno del quale siamo entrati sia più
corto di quello che invece sarebbe stato nel caso in cui non ci
fossero state delle misure tempestive, quali quelle che sta
assumendo in questo momento la Regione Valle d'Aosta.
Président
- La parole à l'Assesseur au budget, aux
finances et au patrimoine, Lavoyer, pour un supplément
d'information de la part du Gouvernement.
Lavoyer (FA)
- Merci, M. le Président. Un brevissimo
intervento che non ha la presunzione di completare quanto ha già
detto egregiamente il relatore, che a nome del governo regionale
ringrazio, come vorremmo ringraziare il Presidente della
commissione competente Rosset e i Capigruppo, che hanno partecipato
alla stesura di questo testo, le forze politiche sia di maggioranza
che di opposizione che hanno contribuito alla predisposizione di
questo provvedimento con dei suggerimenti e delle proposte che sono
state nella maggior parte recepite. Ringraziamo anche, a nome del
governo regionale, le forze sindacali che hanno portato il loro
contributo alla costruzione di questo disegno di legge, e mi corre
anche l'obbligo di ringraziare i dirigenti dei vari assessorati,
che hanno contribuito con il loro lavoro a rendere possibile questo
intervento in tempi brevi. Quindi questo provvedimento è certamente
frutto di un lavoro comune, un lavoro che vede protagonisti oltre
al governo regionale, il Consiglio e le singole forze politiche e i
rappresentanti di categoria.
Volevo nell'intervento introduttivo sottolineare alcuni aspetti
significativi che forse non sono facilmente leggibili all'interno
del disegno di legge, ma che fanno parte di interventi che verranno
portati avanti nei tempi brevi. In particolare, per quanto attiene
le Confidi il disegno di legge prevede questo finanziamento fino a
un massimo del 75 percento sull'abbattimento del costo relativo al
tasso medio annuo, anziché del 50 percento come attualmente
previsto. Prevede anche il consolidamento dei debiti dei consorzi
nei confronti della Regione, ma proprio a seguito degli incontri
che abbiamo avuto con le Confidi e sul fatto che il consolidamento
dei debiti crei delle sperequazioni, perché ci sono delle Confidi
che avranno un ritorno positivo maggiore rispetto ad altre, perché
questo debito nei confronti della Regione era più alto, l'impegno è
quello che l'intervento che facciamo di consolidamento dei debiti
preveda anche la possibilità di interventi successivi. Questo è
stato previsto per garantire a tutti i consorzi un orizzonte a
tendere di pari opportunità; al di là dell'aspetto previsto nella
normativa che non poteva essere raggiunto che con un disegno di
legge, vi è la possibilità di riequilibrare all'interno delle
esigenze delle vari Confidi con interventi successivi. Questo per
mettere tutte le Confidi allo stesso punto di partenza e dare a
tutte la possibilità di essere un volano importante a sostegno
della economia.
Abbiamo colto l'occasione di questo disegno di legge per attuare
delle modifiche di semplificazione, perché le semplificazioni
burocratiche vogliono anche dire minori costi per l'impresa. Il
primo intervento semplifica la procedura, introducendo un unico
parametro di riferimento del tasso: rendiamo omogenee le modalità
di determinazione della percentuale di abbattimento del tasso di
interesse. Sull'aspetto dei mutui volevamo sottolineare, oltre
all'intervento su tutti i mutui Finaosta, gli interventi che danno
la possibilità di accedere ai benefici anche per le operazioni di
leasing. Ci pare corretto il periodo di sospensione che abbiamo
messo, dall'1 marzo 2009 al 28 febbraio 2010, perché era
impossibile, come ci è stato richiesto da più parti, di prevedere
il non pagamento della rata in scadenza a dicembre, perché ormai
l'avvio di tutte queste procedure era in itinere e abbiamo
concordato questo tipo di meccanismo.
L'altro aspetto importante - che mi pare sia stato sottolineato
in modo preciso dal relatore - è che saremo molto attenti alle
eventuali modificazioni delle normative CE relative al
de
minimis
e non solo.
Volevo anche sottolineare l'intervento che è stato fatto con il
disegno di legge approvato dal Consiglio, relativo alla previdenza
complementare, che dà la possibilità di assicurare un versamento
contributivo a carico del lavoratore, a causa di sospensione o
cessazione dell'attività lavorativa.
L'ultimo aspetto importante, che però non è previsto nel disegno
di legge ma che è stato condiviso da tutti, è l'intervento
legislativo ipotizzato nel prossimo futuro, che è quello
finalizzato alla riduzione dell'IRAP di un punto. Questo intervento
sarà introdotto contestualmente alla legge di assestamento di
bilancio del 2009 nella prossima primavera, in modo da dare la
possibilità già nella prima scadenza del primo acconto, di poter
pagare il 25 percento in meno da parte delle imprese.
Ci sono altri interventi che sono già stati messi in atto, come
quello della velocizzazione del pagamento dei mandati vari, portato
da un mese a cinque giorni con un sistema di firma elettronica, e
anche questo va nella direzione di avere una attenzione particolare
al mondo delle imprese in questo momento. Vi è l'intervento, ancora
allo studio da parte del collega Viérin, sui mutui, l'allungamento
dei mutui, l'incremento dell'importo degli stessi.
Questo per sottolineare che, al di là del disegno di legge, vi è
come contorno una serie di interventi che vanno ad irrobustire
questo provvedimento e concludo dicendo che questo non ha
l'ambizione di risolvere totalmente la crisi, ma l'impegno della
maggioranza e del governo regionale è di portare avanti tutte le
iniziative che nell'evolversi dell'attuazione di questo
provvedimento si presenteranno necessarie per sopportare il disegno
di legge.
Ringraziando ancora tutti coloro che hanno contribuito alla
predisposizione di questo testo, invito il Consiglio ad approvarlo,
ma penso che sia un invito superfluo.
Président
- La parole à la Conseillère Carmela
Fontana.
Fontana (PD)
- Grazie, Presidente. Con il disegno di
legge in discussione oggi il governo e la sua maggioranza regionale
prendono atto della grave crisi economica in atto e delle sue
ricadute sulle realtà anche piccole come quella della nostra
Regione, una presa di coscienza collettiva a cui però soprattutto a
livello nazionale non fa seguito alcuna azione veramente incisiva
per uscire dalla crisi e dare respiro alle piccole e medie imprese
e alle tante e troppe famiglie in gravi difficoltà.
Dico questo perché preoccupa il grave ritardo da parte del
governo nazionale nel varare il pacchetto anticrisi, al di là degli
annunci e di alcuni provvedimenti assolutamente insufficienti, come
la
social card
a 40 euro al mese. Non di piccole mance c'è
bisogno: al contrario, occorre rendersi conto della gravità di
questa crisi, le cui conseguenze più gravi, senza voler fare con
questo del terrorismo, sono ancora alle porte, e concertare con le
imprese e le parti sociali quelle iniziative, anche di lungo
periodo, necessarie per far ripartire l'occupazione. È dal lavoro,
dalla spinta a creare nuove opportunità di impiego stabili e ben
retribuite, che può venire l'unica risposta vincente contro la
crisi. È proprio questa la strada che il neopresidente degli Usa
Barack Obama intende seguire per far ripartire l'economia
americana, creando nell'arco del suo mandato tre milioni di nuovi
posti di lavoro, puntando su settori di sicuro sviluppo come quello
delle energie rinnovabili.
Tornando a parlare della nostra realtà valdostana, certamente il
pacchetto anticrisi varato dalla Giunta fornisce alcune prime
risposte alle esigenze più immediate delle imprese e delle
famiglie. Possiamo considerare questo decreto come una boccata di
ossigeno, un tampone per fronteggiare l'emergenza, venendo incontro
ad alcune necessità urgenti di categorie particolarmente a rischio.
Provvedimenti come la sospensione del pagamento delle rate dei
mutui Finaosta, la continuità dei versamenti contributi dei
lavoratori nel periodo di maggior difficoltà, il bonus per il
riscaldamento destinato ai meno abbienti, lo sconto sulla bolletta
elettrica, sono tutti apprezzabili per dare una prima risposta
contro la crisi.
Devo dire con soddisfazione che sono state accolte in questo
decreto alcune delle numerose sollecitazioni che il nostro gruppo
aveva avanzato alla Giunta nel corso della discussione sull'ultimo
bilancio regionale. Mi riferisco in particolare alle nostre
proposte sul bonus del riscaldamento, sull'aumento del minimo
vitale, sulla riduzione dell'IRAP a favore delle aziende e sulla
sospensione delle rate dei mutui. Ribadisco quindi il giudizio che
ho formulato all'inizio: questo provvedimento fornisce una prima
risposta nell'immediato, per fronteggiare una situazione di
emergenza economica che sta coinvolgendo sempre più imprese e
famiglie valdostane.
Accanto a questa positiva risposta occorre però attivare da
subito un tavolo di confronto con gli imprenditori, gli artigiani e
i sindacati, per concordare iniziative di lungo periodo: servono a
questo riguardo investimenti importanti, politiche serie e
coraggiose che abbiano l'obiettivo di far crescere le aziende e le
industrie valdostane e di creare nuove opportunità di lavoro. A
questo impegno sono chiamati tutti, non solo il governo e le forze
di maggioranza, ma ciascuno anche dall'opposizione deve dare il
proprio contributo di idee e proposte per affrontare insieme questa
crisi, con l'obiettivo comune di rilanciare l'economia di una valle
d'Aosta più forte, più produttiva e più giusta.
Président
- La parole au Conseiller Lattanzi.
Lattanzi (PdL)
- Grazie, Presidente. Mi permetterà la
collega Fontana di commentare con un pizzico di tristezza
l'intervento che lei ha appena finito di fare, perché nel suo
intervento scritto abbastanza bene esortava ad essere tutti uniti,
opposizione e maggioranza, ma non ha resistito alla tentazione di
utilizzare più della metà del suo intervento per criticare il
governo Berlusconi e inneggiare a quello di Obama che non ha
cominciato ancora a governare, dicendo che creerà tre milioni di
posti di lavoro. E non si è ancora seduto sulla poltrona di
presidente!
Prendo atto che la collega Fontana, ma soprattutto che la
sinistra che rappresenta, è in grave crisi di identità politica,
visto che da un lato dice che bisogna dialogare e dall'altra non
perde occasione per dimenticare, magari enfatizzando la
social
card
, che il governo italiano... e mi metto anche nelle
condizioni che non amo, quelle di difendere quello che non dovrebbe
essere difeso. Voglio dire: il governo italiano fra i primi in
Europa il 19 dicembre ha emanato un provvedimento che ha salvato il
sistema bancario italiano, che è stato copiato da Brown il giorno
dopo e dalla Merkel la domenica in mattinata, e addirittura da
Sarkozy nel lunedì successivo. Siccome le chiacchiere possiamo
farle al bar, possiamo essere d'accordo o contro a mille cose, ma
le date sono fatti oggettivi. Mi dispiace che la democratica
collega della sinistra dica "dialoghiamo e lavoriamo insieme",
perché la crisi è importante e i disoccupati chiedono delle
risposte, ma poi si lasci trascinare da questi interventi scritti
nella demagogia che mi ricorda la scorsa legislatura.
Io invece volevo dare il significato della nostra partecipazione
al lavoro che tutti i gruppi hanno portato avanti nelle
commissioni, vorrei spiegare i motivi della convinta e non
demagogica partecipazione. Infatti non dirò che nel provvedimento
ci sono cose che abbiamo fatto o detto noi, per prenderci le
medaglie che non riteniamo sia doveroso in questo momento prendere,
ma solo per dire che credo che noi come insieme della politica
valdostana abbiamo fatto solo il nostro dovere, quello di dare un
piccolo contributo che non è risolutivo della crisi, ma un
contributo importante in termini di fiducia e tranquillità ai
cittadini valdostani.
Siamo perfettamente consapevoli che questo provvedimento
teoricamente mette sul piatto a disposizione 76 milioni: speriamo
di non doverli usare tutti. Ma mettere questa cifra a disposizione
delle imprese e dei cittadini per i mutui prima casa, siamo tutti
consapevoli che non è quello che risolverà la crisi, perché siamo
in un contesto di globalizzazione dell'economia, che per la prima
volta tutta sta condividendo una crisi economico finanziaria.
Vorrei dire subito che ogni crisi è unica e le crisi sono tutte
uguali. Questa è unica perché si deve, andando a vedere i dati
della economia e della finanza in termini di riscontri, tornare
agli anni '29, '30, '31 e '32, per ritrovare un periodo simile in
termini di risultati. Unica anche perché confrontata con la crisi
del '29 e del '31, dove il PIL scendeva arrivando al 12-13 percento
all'anno, quella fu una crisi che colpì l'America e i paesi che in
quegli anni avevano relazioni economiche con quel paese, ma non
colpì tutto il mondo, mentre questa colpisce i due terzi della
popolazione mondiale, aggiungendo all'America l'Europa e i mercati
asiatici che oggi forse, ad esclusione di una parte del continente
africano, sono coinvolti in termini economico finanziari.
È unica per dimensioni e per violenza, ma è anche unica per
velocità. I tempi del '29, le relazioni, le comunicazioni
viaggiavano sui giornali, e non su Internet o su Google, e le
relazioni avevano certe velocità e anche le soluzioni avevano una
certa velocità, e questa del 2008 potremmo studiarla fra qualche
anno sui libri della storia economica del mondo: i nostri figli o i
nostri nipoti ricorderanno il 2008 come un momento di crisi epocale
della finanza prima e dell'economia poi.
Dicevo prima che questa è unica, mai uguale ad altre crisi,
perché non è la prima volta che viviamo crisi così forti. Prima
facevo il paragone con il '29, ma molti ricorderanno l'austerità
del 1974, quando il nostro paese subì una crisi sullo choc dei
consumi energetici, in quanto il prezzo del petrolio a barile
arrivò a 54 dollari che sono paragonabili ai 200 dollari di oggi.
Anche in quel momento si verificò una cosa simile a quella che è
successa quest'anno, quando avete visto che le speculazioni sul
petrolio hanno portato il prezzo del barile a 147 dollari, e
ricordo questa estate alcuni giornali economicamente titolati e
finanziariamente credibili annunciavano il raggiungimento del
prezzo del petrolio a 200 dollari al barile, fra l'altro cifra che
non è mai stata raggiunta, perché dopo i 147 è iniziata una
repentina discesa (poi ricorderò il perché). È uguale a quella del
'74: choc petrolifero, austerità, andavamo a piedi, il nostro paese
non aveva i soldi per pagare le riserve petrolifere, ma anche la
crisi che portò mia mamma a correre alla CIDAC a prendere lo
zucchero nel '90, quando Saddam invase il Kuwait con un atto
unilaterale e scatenò una controffensiva dei paesi democratici
alleati dell'occidente che in difesa del Kuwait scesero in quel
territorio, per proteggere uno stato sovrano dalla invasione di un
dittatore irakeno.
Ricordo che in quel momento si parlò di una crisi straordinaria,
ricordo il prezzo del petrolio al barile che schizzò alle stelle
perché si immaginava che quella guerra avrebbe modificato gli
equilibri delle risorse energetiche e ricordo che come in tutte le
crisi il prezzo delle materie prime subì una forte speculazione nel
breve. Così come creò lo stesso ripetuto effetto psicologico nelle
popolazioni mondiali, cioè la paura della crisi stessa. L'invasione
portò mia mamma a comprare lo zucchero alla CIDAC, perché si diceva
che si scendeva in guerra come alleati a fianco degli americani,
degli inglesi e dei francesi, e questo significava per la
psicologia delle persone far mancare sale, zuccherò, caffè, la
pasta, il pane. Ricordo le corse nei magazzini e i direttori del
Carrefour che dicevano: continuano a portar via zucchero, qui
arrivano i bancali, perché problemi di zucchero non ne abbiamo, ma
le persone si portano via il pane e la pasta come se dovesse finire
tutto domattina, perché la memoria della guerra del '44 era molto
forte nel paese.
Una crisi uguale anche a quella del 2001, quando a settembre
alle ore 16:22 le torri gemelle crollarono sotto i colpi di un atto
terroristico che uccise 3.500 persone dentro due palazzi, e in quel
momento crollò l'intera struttura occidentale degli scambi
finanziari e del World Trade Center, che non era solo il cuore del
commercio mondiale, ma era il simbolo di un occidente che avrebbe
cominciato ad avere a che fare con una parte del mondo che si
presentava a sé. In quella occasione ricordo il panico di tutti
noi, la popolazione impoverita, i crolli dei listini borsistici,
l'innalzamento dei prezzi delle materie prime, un po' un carosello
che ripete più o meno gli stessi scenari.
Dico questo perché al contrario del collega Caveri, avendo in
questi mesi vissuto per la mia professione in diretta sui mercati
questa crisi, ho potuto anche in un recente convegno a Milano con i
più grandi economisti e banchieri europei condividere alcune
riflessioni che possono essere utili, perché se è vero che la
politica in questo momento dovrebbe uscire dal teatrino della
politica ed entrare nella risoluzione dei problemi, ha anche il
compito di stare molto attenta alla comunicazione che impiega nei
confronti dei cittadini, per non entrare anch'essa come fattore
determinante della crisi stessa. Una gran parte di questa crisi,
che è reale, è però stata enfatizzata dai media, che in un mondo
della comunicazione di fatto la crisi creano, perché quando si
continua a sostenere, come stamani, da parte di tutti gli organi di
informazione, che il dato della produzione industriale è crollato
del 12 percento in Italia, non precisando che si parla del novembre
2008 che è con l'ottobre 2008 il più grande bimestre di crisi
industriale ed economica, e riferita a due settori in particolare,
l'edilizia e l'auto, che sono beni di durevole consumo, si
enfatizza un dato negativo che paralizza il rilancio della
economia. Quindi per non cadere nell'errore di molti media che
nell'enfatizzarla creano la crisi, la politica credo abbia avuto il
merito in questi mesi di trovare un'unità per svolgere un unico
ruolo che è il ruolo che le compete, non quello dell'ottimismo o
del pessimismo ma quello del realismo, cioè ricordare ai cittadini
che le crisi esistono, sono in questo momento reali e producono
disoccupazione, ma c'è un fattore vero e fondamentale nella vita
della società e cioè che le crisi finiscono e questa crisi
finirà.
Se uno si chiede cosa può fare in un contesto in cui c'è una
crisi ma questa crisi finirà, credo che come amministratori abbiamo
il dovere di immaginare cosa possiamo fare per accelerare la fine
di questa crisi e creare i prodromi per la risoluzione della crisi
stessa. Criticare Berlusconi o inneggiare Obama è fuori luogo, e le
persone non sono più disponibili ad adattarsi, perché entrambi
chiedono di creare le condizioni per cui le aziende possano al più
presto tornare ad assumere.
In termini economici la disoccupazione è un fattore positivo,
perché permette alle aziende di scaricare all'apparato pubblico
delle risorse umane che vengono messe in cassa integrazione per un
breve periodo, permettendo alle imprese di razionalizzare i costi e
di tornare in competitività. Dico una cosa glaciale ma vera, e chi
studia economia questo lo sa. Il fatto che lo Stato, le Regioni, le
comunità internazionali si accollino i costi di questa crisi è
evidente che crea delle pericolose possibilità, cioè che la
politica si impadronisca dell'economia e questo è un fattore di
rischio vero, come era fattore di rischio l'eccessiva
liberalizzazione dei processi economici e finanziari.
Mi permetto di ricordare un aspetto solo. Dicevo che ogni crisi
è unica ed uguale, ma ogni crisi permette di migliorare la società
in cui la crisi si sviluppa. Citavo prima la crisi del '29: non mi
pare che dopo il '29 la gente sia arretrata in termini culturali ed
economici. Parlavo della crisi del '74: non mi pare di ricordare
che dopo il '74 la società civile mondiale sia arretrata. Ho
parlato della crisi del '90 e del 2001: ogni crisi ha al suo
interno una grande verità, cioè ridimensiona gli eccessi e crea un
nuovo ordine migliore del precedente. Se abbiamo chiaro questo,
come protagonisti della politica possiamo dare il nostro
contributo, ma solo a patto che si abbia consapevolezza e
cognizione di quello che stiamo in termini di politica
rappresentando su questo quadro mondiale. Ogni crisi crea un nuovo
ordine migliore del precedente, non si torna indietro, allora molte
Cassandre in questi giorni verranno smentite, come sono state
smentite quelle delle crisi precedenti.
Siamo un po' vittime della cronaca e dimentichiamo la storia: se
uno si ricorda dall'uomo della clava alla luna, vede la storia di
una umanità che attraverso le guerre e le crisi è cresciuta, ma se
vive la cronaca della crisi sembra che il baratro non finisca mai,
così come soltanto 26 mesi fa fermavo alcuni miei clienti che
volevano investire a piene mani, perché il mercato azionario aveva
fatto più 70 percento dopo le torri gemelli. Peccato che non ce
n'era uno disposto a mettere 1 euro durante la crisi delle torri
gemelle! Così come si fa fatica oggi a fare investimenti in
economia, perché tutti pensano che dopo una crisi ci sia una crisi
infinita, mentre la FIAT che in questo momento sta razionalizzando
i propri processi produttivi ha investito 15 miliardi di euro per
il rinnovo delle sue strutture produttive, così come stanno facendo
le aziende in Italia e in Europa, cogliendo l'opportunità in questi
mercati.
In termini economici in questi periodi si fa anche una selezione
naturale fra gli imprenditori che chiudono e quelli che danno un
loro contributo investendo e facendo crescere le loro aziende nei
territori che li accolgono. È per questo che noi con questo
provvedimento possiamo dare un contributo, ma ancor più che
economico possiamo dare un contributo psicologico determinante per
la nostra comunità: ogni crisi finisce e anche questa crisi finirà
anche in Valle d'Aosta.
L'on. Caveri sollevava al termine del suo intervento una
riflessione seria che sottolineo, quella che ogni crisi ci mette di
fronte una realtà. Oggi noi siamo in condizioni di poter stanziare
76 milioni di possibili investimenti e di aiuti all'economia e alle
famiglie, perché ce li abbiamo. Altre Regioni non possono fare
altrettanto, perché i loro bilanci non hanno avanzi ma disavanzi, e
allora negli interventi che stanno facendo anche altre Regioni, se
si leggono i loro contenuti in termini di sostanza c'è poco, stanno
cercando di sburocratizzare qualcosa, di fare in modo che
l'apparato pubblico sia di minor impedimento possibile alle
famiglie, ma sotto l'aspetto della finanza c'è poco. Oggi possiamo
permetterci di fare un piccolo provvedimento, ma pesante sotto
l'aspetto finanziario, perché noi i soldi li abbiamo nel bilancio.
Allora la memoria va al perché abbiamo queste risorse e gli altri
no. E questo ci riporta alla discussione che abbiamo già fatto nel
bilancio e che ci deve vedere seriamente impegnati, non solo in un
maquillage della politica economica della regione, ma in una vera e
propria rivoluzione nella gestione della economia di questa
regione!
I processi di razionalizzazione oggi colpiscono le aziende e
l'economia, domani colpiranno gli apparati pubblici, senza dubbio;
oggi siamo chiamati ad intervenire per aiutare l'economia, domani
verremo chiamati ad arretrare dall'economia, perché non avremo le
risorse per sostenere un intero settore economico. Il futuro dovrà
essere in mano al mercato: è questo che dopo questa crisi dovrà
essere maggiormente regolamentato, perché se c'è una cosa che la
crisi sta producendo, è un nuovo ordine mondiale nello scambio,
nella finanza.
Diceva il collega Caveri: è saltato il meccanismo controllori
controllati. Sì, perché erano anche situazioni di leggi vecchie e
superate, perché l'economia e la finanza viaggiano a velocità
diverse da quanto le leggi non facciano per stare dietro a ordini
nuovi mondiali. Non dobbiamo dimenticare che questa crisi è partita
dagli Stati Uniti, perché lì la libertà in economia aveva creato
delle deformazioni degenerative come quella della speculazione di
emissioni da parte di alcune importanti banche di certificati, per
raccogliere danaro che veniva prestato a persone poco abbienti, per
comprarsi anche loro la casa sull'onda di una speculazione con i
tassi di interesse bassi. Siamo oggi con gli Stati Uniti allo 0,25,
l'Europa al 2,25 l'Euroribor con tassi in discesa, esattamente
perché la leva dei tassi in discesa presuppone la liquidità sul
mercato. Questa crisi è nata da una speculazione che nasce quindici
anni fa su tassi bassi della politica monetaria, che permetteva a
tutti di immaginare che pagare affitti fosse più caro che pagare la
rata di un mutuo e quindi portando chiunque, anche chi non aveva
redditi mensili sufficienti, a pensare che era più conveniente
pagare una rata del mutuo che un affitto e portando le banche ad
erogare finanziamenti negli Stati Uniti, raccogliendo il danaro
attraverso obbligazioni a clienti rischiosissimi, perché al primo
rialzo del tasso di interesse - e tale rialzo è ciclico e sociale
quando c'è l'aumento della domanda - le famiglie meno abbienti sono
state in difficoltà a pagare le rate. Lì l'anello si è rotto nella
catena che portava le grandi banche emittenti queste obbligazioni,
a vendere ad altre banche un sistema mondiale di certificazione ad
alto rischio, perché quei certificati garantivano rendimenti molto
alti e siccome la degenerazione allontana dalla realtà,
dall'economia e dal lavoro e porta alla speculazione finanziaria,
questi certificati hanno invaso il mondo entrando nei depositi
delle banche europee (anche italiane, Unicredit) e asiatiche,
persino banche cinesi avevano i forzieri pieni di queste
obbligazioni ad alto rendimento che operavano sui mercati in leva
finanziaria americana. Da qui è partita la crisi, quando i
certificati non avevano più i valori reali, perché alla crisi del
mercato immobiliare negli Stati Uniti, alla crisi delle famiglie
per pagare i mutui, quei certificati cominciavano a non essere più
restituibili, perché non rappresentavano più valori veri.
Mi viene da dire: nulla di nuovo sotto il sole, perché ogni
crisi nasce da una esasperazione. Parlavamo prima del '29:
speculazioni immobiliari; nel '74: speculazioni sui mercati e
sull'energia; nel '90: crisi del Golfo, guerre. Ogni crisi nasce da
una esasperazione che porta alla speculazione e ogni momento di
grande opportunità che segue a quei momenti di crisi nasce dal
ridimensionamento e dalla ricomposizione di un nuovo quadro che è
migliore del quadro precedente. Ogni crisi ha al proprio interno i
germi per guarire la malattia di questo enorme corpo che è il mondo
economico, che poi non è altro che l'essere umano che cresce
attraverso le crisi che lui stesso produce.
Ho voluto condividere con voi alcune informazioni che per motivi
professionali ho potuto cogliere in questi mesi di lavoro, perché
credo che il nostro ruolo sia anche quello di aiutare i cittadini a
districarsi in quella che è la cronaca di questi giorni della crisi
finanziaria ed economica. Non vi sarà sfuggito che parliamo nella
relazione alla legge di cose che sono già scomparse: l'aumento del
prezzo delle materie prime, oggi è esattamente il contrario, le
materie prime sono crollate, i prezzi sono scesi, l'inflazione è in
picchiata, i tassi di interesse sono crollati e solo qualche
settimana fa parlavamo del pericolo esattamente contrario,
dell'aumento del prezzo... Questo per dire quanto è veloce questa
crisi e quanto questa crisi - e qui il fattore nuovo in termini di
storia dell'economia - venga affrontata in termini globali, perché
l'ONU, grande regista di questa opera, ha permesso un network
istituzionale e politico che va dall'America alla Cina, che ha
permesso agli americani di stanziare con l'amministrazione Bush 750
miliardi per salvare il sistema bancario americano. Oggi Obama
parla di altri 1000 miliardi di dollari per salvare il sistema
economico e iniettare liquidità al sistema, ma la Cina ha fatto
uguale, 500 miliardi di dollari iniettati le settimane scorse, e
così ha fatto il governo Berlusconi, per primo (ma non per
Berlusconi, lasciamo perdere, poteva essere Veltroni). Lo abbiamo
fatto noi italiani per primi, abbiamo urlato al mondo: il nostro
sistema è già garantito e perché sia chiaro abbiamo stanziato 80
miliardi di euro in un fondo a disposizione delle banche italiane,
se avessero nei loro caveau obbligazioni Lehman piuttosto che di
altre banche fallite. E questo dato ha generato una tranquillità
nel sistema che era intaccato nella fiducia non più a livelli
istituzionali, ma a livelli del consumatore. Così hanno fatto Brown
e la Merkel (che ha stanziato 60 miliardi di euro per salvare le
aziende tedesche, e che si prepara a fare altri stanziamenti di 100
miliardi).
C'è tutta una regia delle istituzioni economiche e politiche
mondiali che lavorano in queste ore, per fare in modo che i
processi di soluzione della crisi siano i più rapidi, perché noi le
crisi non ce le possiamo permettere. Sono in gioco milioni di posti
di lavoro: oggi abbiamo messo in cassa integrazione, ci possiamo
permettere in questa società civile evoluta di mettere in cassa
integrazione, con costi a carico dello Stato, cioè di tutta la
comunità, l'1 percento degli occupati di questo paese. Possiamo
mantenerli per qualche mese, ma poi questi mesi devono finire,
perché nessuno stato può tenere a libro paga dipendenti disoccupati
delle imprese in cassa integrazione per quattro o cinque anni.
Sarebbero costi insopportabili per i bilanci, ricadrebbero nelle
tasse, che si ripercuoterebbero sulle imprese che non sarebbero più
competitive e via di questo passo. È evidente che oggi abbiamo una
società civile in Europa, che può permettersi di mettere in cassa
integrazione 15-20 milioni di persone, ma su milioni di occupati
che invece hanno il loro lavoro.
Dicevo che i tempi sono importanti: ecco perché noi con questo
piccolo contributo diamo un segnale importante, lo stanno facendo
anche le altre Regioni chi più chi meno, lo stanno facendo i
governi nazionali di qualunque colore, lo stanno facendo i
comunisti cinesi con i capitalisti americani, lo sta facendo una
comunità internazionale tutta, perché è evidente che non siamo nel
'29, né più nel '74 e i tempi e i modi di ogni crisi sono diversi,
anche se queste si ripetono uguali nel tempo.
Ho voluto fare con voi queste riflessioni per dire che questo è
un piccolo segnale, ma molto importante, e che il nostro compito è
quello di dire forte e chiaro che stiamo facendo qualcosa e dare la
fiducia. Poi qualcuno di voi aveva visto a dicembre, sugli impianti
di sci, e inspiegabilmente le autostrade piene: 100 km per andare a
Vienna per i mercatini di Natale e uno non capisce come mai
l'industria è in crisi, ma le piste da sci sono piene, non c'è un
ristorante al venerdì sera dove trovi posto, i viaggi (il mio
collega Benin me ne dà conferma stamattina) sono in ripresa, sono
in moderato ottimismo, sono superiori al dicembre 2007, i dati
iniziali di gennaio 2009 sono superiori ai primi dieci giorni di
gennaio 2008. C'è una crisi che colpisce i beni durevoli, case e
auto, con sistemi che mettono in crisi migliaia di aziende e
milioni di dipendenti, ma c'è poi tutto un altro effetto, a causa
della riduzione dei costi e delle tariffe, che mette in
condizioni... e faccio l'esempio di un dipendente che aveva 1.150
euro nel dicembre 2007 e oggi ha più soldi in busta paga, perché
gli è aumentato lo stipendio, ma ha meno costi per il gasolio e il
riscaldamento, perché costa meno di un anno fa, e quindi ha 200
euro in più per potersi permettere una giornata di sci piuttosto
che un ristorante, che magari lo scorso anno non si poteva
permettere. Questa è una crisi strana e schizofrenica, per cui si
mettono in cassa integrazione le persone delle grandi industrie, ma
i ristoranti, i commerci e le vacanze di Natale sono andate bene
come non mai. Ieri parlavo con il direttore generale di Euronics in
Italia: mi diceva che loro a dicembre, non avendo assunto precari
per le feste di Natale, hanno lavorato il doppio e speso la metà e
hanno fatturato importi mai visti in dieci anni su beni che non
sono né la casa né l'auto.
Quindi auspicando che il 2009 non solo per questo intervento, ma
per un rinnovato realismo, perché ogni crisi finisce, possa essere
per i nostri cittadini migliore, certamente questi provvedimenti
permetteranno alle aziende valdostane di guardare con maggiore
serenità, attraverso l'opportunità di sospendere le rate di
Finaosta dei mutui agevolati della Regione sia per i cittadini che
per le imprese, e costituiscono un piccolo ma grande contributo di
fiducia che abbiamo condiviso e speriamo che si possa fare senza
troppa demagogia e senza troppi teatrini della politica.
Président
- La parole au Conseiller La Torre.
La Torre (FA)
- Innanzitutto un apprezzamento alla
puntuale relazione del collega Caveri.
Ritengo che la legge 19 sia un atto molto importante per due
motivi. Innanzitutto perché è una concreta risposta amministrativa,
ma soprattutto perché è una dimostrazione della volontà della
politica di ritrovare il suo ruolo, un ruolo che deve essere in
sintonia con i problemi reali del paese. Quindi, dimostrare con
consapevolezza che la politica è utile al paese in tutte quelle che
sono le sue funzioni, sia di indirizzo che di controllo e di
mediazione anche dei fenomeni sociali ed economici che attraversano
il paese.
Questa è una crisi che ci insegna molto e che apre anche una
fase nuova, sia per l'economia mondiale, sia per la politica
mondiale e anche nazionale e locale. Una crisi che deriva da una
visione di globalizzazione che, consentitemi, ha visto e ha letto
l'economia in un modo esagerato, distorto, creando questo famoso
termine di economia virtuale, cosa che prima non esisteva. Ma cos'è
l'economia virtuale?
L'economia virtuale - qui forse non sono in perfetta sintonia
con il collega Lattanzi - è quell'economia che viene creata da
quelli che producono centinaia di milioni di euro di utili non
facendo nulla, e l'economia di queste persone non è l'economia di
un paese sano, cioè l'economia sana di quegli imprenditori che
invece modestamente producono con il loro lavoro giorno per giorno
modesti utili, che gli permettono di fare piccoli investimenti ma
che sono la solidità di un paese.
Quindi era questa la distorsione, data da questa economia
virtuale che ha generato con questo fenomeno di moltiplicazione
questo genere di problema. Ma questo è un genere di problema di cui
avevamo avuto anche le avvisaglie. Ci dimentichiamo forse del caso
Fazio, questione citata anche dal collega Caveri: era un fenomeno
emblematico quello, come chi doveva controllare in realtà non lo
faceva. E i furbetti del quartierino: ci siamo già dimenticati di
tutti i furbetti del quartierino che avevano capito perfettamente
quello che stava accadendo all'economia e come si potevano fare i
soldi. Era molto semplice: bastava creare questa deviazione
all'interno del sistema e si moltiplicava tutto
all'inverosimile.
Tutto questo deriva dal fatto che dobbiamo prendere atto che due
parole, forse desuete ma su cui occorre riflettere, che sono etica
e senso del dovere, sono due parole che devono essere riportate al
centro del dibattito e del confronto politico. Ed è da qui che mi
viene questa affermazione, cioè che dove manca il controllo della
politica vengono le deviazioni del sistema, ed è sbagliato dare una
lettura della politica che essa stessa genera le deviazioni del
sistema. La politica non dovrebbe generare deviazioni del sistema:
è evidente che poi è influenzata da queste deviazioni, ma è
fondamentale il ruolo della politica. Ecco che leggi come la 19
dimostrano come la politica, se è buona politica, influenza al
positivo le condizioni del benessere di una collettività.
Ecco che allora diventa importante ragionare su queste cose,
perché le deviazioni del sistema bancario sono deviazioni che sono
state incredibili rispetto all'impatto sui cittadini, perché si può
dire che la crisi sembra effimera per i risultati che vediamo sulle
autostrade o nei ristoranti, ma in realtà la crisi ha bruciato
migliaia di miliardi che erano soldi dei cittadini italiani, con un
attentato pesantissimo al benessere dei cittadini, e tutto questo
generato anche da una mancanza di controllo sul sistema bancario e
quindi di un ruolo che è venuto meno da parte dell'azione
politica.
Ecco perché dobbiamo credere in una nuova fase della politica,
che debba partire da delle riforme istituzionali molto profonde,
ecco perché non occorre in questo momento al paese una politica del
conflitto, ma al contrario. Mi auguro invece che oggi al Parlamento
il dibattito sul decreto anticrisi si possa svolgere in un clima
positivo, perché occorre agire e reagire in tutt'altro modo, cioè
con ottimismo e fiducia, perché le crisi si devono e si possono
superare, ma diventa fondamentale in questo momento la difesa delle
istituzioni, che si assumono le loro responsabilità, così come
stiamo facendo noi con questo atto, e qui bisogna dare
riconoscimento anche a tutte le forze politiche del Consiglio che
percepiscono in questa regione, forse qui è più facile perché il
collegamento fra di noi anche a livello personale è più semplice
anche nel dialogare, ma qui c'è questa percezione. Ma questa
percezione, che si trasforma oggi in una legge fondamentale,
dovrebbe esserci anche a livello nazionale fra tutte le forze
politiche. Oggi dobbiamo dare un nuovo senso e un nuovo corso alla
politica, che si riappropria del proprio ruolo e scarica con
serenità tutte quelle deviazioni e quelle malversazioni che sono il
frutto di questa crisi.
Ci sono dei percorsi politici che hanno avuto inizio, come il
federalismo fiscale: certamente anche questo è un tema
delicatissimo. Uno dei primi atti che ha preceduto il federalismo
fiscale è l'aver tolto l'ICI ai Comuni, ma questa azione avrà degli
effetti che si protrarranno nel tempo e di cui ancora forse non
abbiamo ben compreso le conseguenze che ci potranno essere e su cui
occorrerebbe che la politica, che vuole essere una politica
sincronizzata con il paese reale, approfondisse maggiormente. In
Valle d'Aosta però riconosciamoci, perché il merito è di tutti, che
questa attenzione nei confronti degli Enti locali, ai ruoli dei
Comuni, alla importanza del Comune come entità più vicina ai
bisogni dei cittadini, c'è stata ed è riconosciuta all'interno
della legge 19. Quindi non solo difendere le istituzioni ma dare
anche certezze ai cittadini, perché i cittadini hanno bisogno del
nostro ottimismo, ma anche di azioni concrete. Ecco che allora la
legge di oggi per qualche verso dà delle risposte ed è un atto
molto importante.
Cosa possiamo fare anche per contribuire a quello che è un
percorso nazionale verso un federalismo fiscale e quindi verso
delle risposte che possono andare oltre al nostro compito
regionale? Ma io credo che tutte le forze che si richiamano al
federalismo dovrebbero trovare il modo di unirsi all'interno del
Parlamento, al di là di quelli che possono essere gli schieramenti
di destra e di sinistra, perché occorre uscire da questa impasse
politico-economica in tempi brevi ed è solo così che possiamo
dimostrare di non avere paura delle evoluzioni di questa crisi, e
posso condividere le previsioni di superamento graduale di questa
crisi, ma che comunque ha degli influssi: le borse ad oggi stanno
perdendo denaro. Ma dobbiamo tornare anche come politica a svolgere
quelle azioni di controllo sul mercato e cito un esempio per tutti.
Quando parli con le persone più semplici, queste lo percepiscono e
io stesso lo percepisco, ma non me lo so spiegare: ma se il
petrolio è a 140 dollari al barile e la benzina costa una cifra,
come fa quando scende a 38 dollari al barile continuare a costare
delle cifre non proporzionate alla discesa degli aumenti? Come lo
si spiega questo alle persone? Vuol dire che le lobby economiche
ancora esistono e forse sarebbe meglio anche in Italia, come hanno
fatto in altri paesi, avere il coraggio di legalizzare queste
lobby: che almeno queste lobby si riconoscessero. In questo modo si
capirebbe chi spinge per un interesse e chi spinge per un altro
interesse, e in questo ci sarebbe un ulteriore passo avanti della
politica che permetterebbe di avere più chiarezza, perché c'è
troppa confusione e sovrapposizione di ruoli. Non si può pensare
che le manovre economiche alla fine poi debbano essere sempre
pagate dai cittadini!
Allora il vero passaggio successivo, perché questa legge in
Valle d'Aosta ha un impatto importante, sarà andare avanti da
questa legge, preoccuparsi non solo di come ammortizzare le
conseguenze della crisi, ma addirittura come immaginare di
difendere la ricchezza dei nostri cittadini, perché il vero
problema sarà la difesa della ricchezza restante dei cittadini. Qui
ognuno di noi che vive e progetta la sua vita in questa regione ha
delle aspirazioni: ecco che dobbiamo creare questi presupposti
all'interno della nostra regione per dare anche queste garanzie di
benessere. A questo riguardo non posso che ribadire il nostro
sostegno forte e convinto al modello valdostano, che - tanto
vituperato in passato - dimostra come la Regione, con la sua
presenza anche abbastanza capillare, possa essere strumento di
regolazione ma anche di prosperità rispetto a un progetto dei
valdostani di benessere, se l'azione della Regione entra e si
mantiene in quelle due parole che dicevamo prima: etica e senso del
dovere.
Il vero problema non è il fatto che il modello valdostano sia
incombente sulla Valle d'Aosta, ma è come noi gestiamo questo
modello. Indiscutibilmente, a mio avviso, il modello valdostano è
un modello positivo e noi, muovendoci in questa direzione - e lo
stiamo dimostrando - con una legge che in tempi velocissimi e nei
contenuti (oltre 70 milioni di euro) fa vedere come siamo ancora in
grado di reagire e che la politica valdostana è sulla giusta
strada. Dobbiamo fra di noi sviluppare questo concetto, dobbiamo
confrontarci: in questa occasione lo abbiamo fatto, abbiamo
raggiunto un risultato con soddisfazione di tutti - mi sembra di
intenderlo dagli interventi - seppure con punti di vista diversi,
ma questo è il risultato che dimostra che la politica esiste e ha
un senso, dimostra che si può fare buona amministrazione e anche
che il Consiglio regionale della Valle d'Aosta, quando ha volontà,
ha capacità e ha persone che sono in grado di produrre dei buoni
risultati e delle leggi come questa, che sicuramente in questo
momento delicato della nostra economia, potranno dare un aiuto
concreto ai valdostani.
Président
- La parole au Conseiller Louvin.
Louvin (VdAV-R)
- Rassicuro i colleghi che per
incompetenza e inadeguatezza personale non volerò in alto come
altri hanno potuto fare sul terreno della finanza internazionale e
dei suoi effetti. Cerchiamo, come Vallée d'Aoste Vive-Renouveau,
semplicemente di portare qui in Consiglio regionale, come è
doveroso, un punto di vista nostro, di forza politica che ha dato
fin dall'inizio la propria attenzione e la propria disponibilità,
perché questo provvedimento giungesse in discussione nei tempi
rapidi con i quali è approdato in Consiglio. Vorremmo comunque che
le nostre valutazioni venissero percepite correttamente, come un
aiuto a non farci prendere dalle suggestioni. Altri giustamente
hanno voluto mettere in guardia da questo rischio di creare intorno
a noi delle fobie o delle suggestioni di scenari particolari.
Cerchiamo quindi di riportare sul terreno degli effetti reali, nei
3.000 kmq e nelle 125.000 unità di persone che rappresentiamo, gli
effetti di questa vicenda, che ha ben altri punti di partenza sia
sotto il profilo finanziario che economico.
Abbiamo avuto anche noi la percezione che intorno a questo tema
della crisi ci fosse una eccessiva amplificazione, che i dati
concreti dell'economia reale di questi ultimi giorni riconducono in
determinati ambiti produttivi molto precisi, in particolare nel
settore che dipende dal traino dell'industria automobilistica e nel
settore manifatturiero. Ma paradossalmente nel momento della crisi
altri stanno beneficiando oggettivamente non degli effetti della
crisi, ma di una situazione complessivamente più florida non degli
ultimi mesi, ma addirittura degli anni precedenti. Quindi questa
situazione di crisi non globale rispetto alla Valle d'Aosta, ma
settoriale, ci porta a cercare di ricondurre in quell'alveo la
necessarietà degli interventi e a non investire questo disegno di
legge di una valenza per così dire taumaturgica o di soluzione
generale dei problemi.
Ne individuiamo dei momenti oggettivamente necessari,
analogamente a quanto hanno fatto, come si è detto, le altre
Regioni. Sembra quasi un meccanismo fotocopia l'essere intervenuti
sulle problematiche della liquidità finanziaria delle imprese
attraverso i Confidi: chi prende le tabelle di raffronto delle
risposte che hanno dato le varie Regioni, trova grandi
similitudini, trova poche punte di eccellenza in alcune Regioni che
già hanno delineato una risposta più articolata rispetto ai
problemi, uscendo dal quadro generico e generalizzato.
Noi siamo in questa fase in presenza di un provvedimento che ha
ancora tutti i caratteri della generalità e anche qualche fragilità
che andrà sicuramente corretta ed integrata nei prossimi mesi,
perché vorremmo che non fosse questa crisi un pretesto per
allargare oltre misura l'intervento pubblico sull'economia
regionale. Qui si è parlato di una disponibilità di 76 milioni di
euro che vengono messi sul tavolo: se ragioniamo in termini
virtuali questo è corretto. Dovremmo fare astrazione di una quota
che ancora riguarda una seconda parte della manovra, quella
sull'IRAP, ma se si ragiona in termini astratti di possibilità di
attingere a questi interventi, sicuramente ci si avvicina a questa
cifra.
Nella realtà sappiamo che questo non sarà, lo abbiamo
sperimentato sulla nostra pelle perché l'intervento in particolare
sui ratei dei mutui, parliamo dei mutui prima casa, parliamo dei
mutui alberghieri, parliamo di tutti quei mutui che dalla legge
33/1973 in avanti, sono stati contratti sotto l'egida delle leggi
regionali, perché se il cento percento dei mutuatari - e credo che
anche qui fra di noi oltre che nella intera comunità valdostana
siamo tantissimi ad avere beneficiato in un modo o nell'altro di
mutui regionali - se tutti approfittassero di questa opportunità,
raggiungeremmo queste soglie. Ma lo abbiamo vissuto nel momento
della alluvione, quando questo tipo di misura fu adottata e abbiamo
visto che il numero di coloro che ne hanno approfittato è stato
molto limitato.
Vorrei ricordare ai colleghi - alcuni erano presenti quando è
stato ascoltato il presidente di Finaosta - a proposito delle
sofferenze nel settore mutui: ma questo non succedeva tanto tempo
fa, parliamo di otto settimane fa circa, quando ci sono stati
evidenziati dei momenti di sofferenza limitatissimi. È vero,
parliamo del "pre-crisi", ma oggettivamente molto più limitati di
quanto fosse la nostra stessa percezione. Siamo quindi in presenza
di una disponibilità virtuale molto grande. Annunciamo alla
comunità una manovra di 76 milioni di euro che a conti fatti
difficilmente supererà il quarto di questa cifra, forse potrà
avvicinarsi al terzo, ma non andrà oltre. Questa è una nostra
previsione che ci riserviamo assieme a voi tutti di controllare fra
un anno, quando i due ratei di mutui di cui parliamo saranno
scaduti, ma siamo convinti di questo. E siamo convinti anche che
sia eccessivo e sbagliato enfatizzare, come è stato fatto in queste
settimane, la portata finanziaria di questa manovra. Ci sono delle
disponibilità che mette l'Amministrazione regionale sul tavolo con
questo provvedimento, che oggettivamente saranno di portata
inferiore.
Come si è sviluppata la nostra reazione rispetto a questa
situazione, che nello spazio di poche settimane ha cambiato gli
scenari della nostra vita economica, creando apprensioni, tensioni,
preoccupazioni, aggravando in qualche momento le problematiche
dell'occupazione? Come sempre succede nei momenti di crisi, si
accentra da parte del governo centrale, c'è ripresa oggettiva di
controllo su molti ambiti che in tempi normali sarebbero più di
competenza delle amministrazioni regionali, e questo decreto 185
che si sta discutendo in Parlamento dà il senso di una ripresa da
parte dello Stato del controllo anche su settori come l'assistenza
sociale, la sanità, che dovrebbero essere ampiamente
regionalizzati, e c'è un momento di accentramento di nuovo anche da
parte della Regione sugli Enti locali in questo caso e di
centralità del governo regionale sullo stesso Consiglio.
Abbiamo seguito puntualmente, abbiamo attentamente e in modo
partecipe condiviso le valutazioni che si potevano fare in seno
alle commissioni, non abbiamo concertato, collega Caveri. Siccome
il termine è stato utilizzato dal relatore, non abbiamo concertato
perché non si può concertare in tempi così ristretti e soprattutto
non si può concertare senza mettersi attorno a un tavolo con gli
altri soggetti imprenditori, parti sociali, terzo settore,
eccetera, che hanno avuto tutti una interlocuzione diretta ed
esclusiva con il governo regionale. È un modo di procedere che ha
portato il governo regionale a non aprire una fase di discussione,
che a nostro modo di vedere sarebbe stata possibile attraverso
strumenti di vera e propria concertazione, e ce n'è uno fra gli
altri che non vede noi come opposizione al tavolo, ma vede tutte le
parti sociali insieme e si chiama patto per lo sviluppo. È stato
creato questo tavolo di lavoro negli anni scorsi e su di esso molto
hanno investito le parti sociali in particolare, ma non è stata una
leva utilizzata. È stata utilizzata una leva che fa sì che il
governo regionale si collochi al centro della discussione con ogni
singolo soggetto, porti nello spazio di pochi giorni, poco meno di
una settimana perché data del 7 gennaio la presentazione di questo
disegno di legge e anche con il nostro voto favorevole è oggi in
discussione e ci teniamo a sottolinearlo, ma tutto questo non nei
termini di una concertazione che penso avrebbe portato a migliorare
e affinare questo disegno di legge, perché si presenta in buona
misura questa proposta del governo regionale nei termini di un
collage di iniziative, alcune delle quali già lanciate addirittura
un anno fa. La questione delle bollette energetiche è la
continuazione di una pratica inevasa, lo abbiamo visto stamani
sentendo anche la risposta all'interpellanza posta dal collega
Bertin e la troviamo impropriamente fra le misure anticrisi, perché
o i colleghi della Stella Alpina erano stati talmente profetici un
anno fa nel mettersi alla testa di questa iniziativa, da immaginare
che ci sarebbe stata una crisi e di giocare d'anticipo, sapendo che
il ritardo dell'amministrazione avrebbe portato dieci mesi in modo
tale da portare a compimento questo nell'apice della crisi, oppure
noi rischiamo di far pensare alla comunità valdostana che questo è
un provvedimento anticrisi. Ma non lo è. È una collocazione
impropria, stiamo dicendo che questo dovrebbe diventare un elemento
strutturale e continuativo della nostra politica, non una manovra
di congiuntura, legata solo a questo momento. Mi consentiranno i
colleghi della Stella Alpina questo passaggio, che non ha nulla di
polemico, solo per ricordare che questa non è manovra
congiunturale.
Altri elementi della manovra li abbiamo più che condivisi, li
abbiamo messi sul tavolo noi stessi nelle settimane scorse, al
momento della discussione del bilancio, non ne rivendichiamo
paternità particolari, ma guarda caso nello stesso ammontare e
precisamente su quello stesso terreno che è la sofferenza di molti
nuclei familiari in termini di spesa per gli oneri del
riscaldamento siamo perfettamente in linea con il governo
regionale. Di questo non ci lamentiamo, non soffriamo di vedere
identità di vedute, ma per altri aspetti vorremmo che ci fosse il
riconoscimento a ciascuno dei suoi meriti, dei meriti della
Confindustria ad esempio di avere identificato degli obiettivi che
sono stati accolti in modo totale da parte del disegno di legge
regionale.
Abbiamo avuto in questo un taglio che è esplicitato nella stessa
relazione introduttiva del provvedimento, che dà conto di uno
sguardo di un certo tipo. Su questo, Presidente Rollandin, le
vorremmo dire che se tracciamo una volta di più il parallelo con i
nostri colleghi della Provincia di Trento, con cui spesso ci
misuriamo per affinità di situazioni, troviamo un approccio
diverso, troviamo da parte della giunta Dellai un modo di procedere
diverso. Già alla fine di novembre nella Provincia di Trento erano
approfonditi e perfettamente delineati gli scenari di risposta
tanto strutturali, cioè definitivi rispetto alla trasformazione in
atto, quanto congiunturali. È un documento che alcuni colleghi
hanno avuto possibilità di vedere, si tratta di oltre venti pagine
di analisi che ritengo molto vicine alla nostra realtà, perché
partono dal dato comune che, lì come qui la crisi, ha un impatto
diverso e in una certa misura minore, perché lo scudo della spesa
pubblica regionale (là provinciale) è più forte rispetto al resto
del paese.
Per queste ragioni avremmo preferito, ma non credo che ci possa
essere imputato come peccato capitale il fatto di avere una
sensibilità diversa e di non volerci a tutti i costi unire a un
giudizio totalmente omologato e positivo. Noi riteniamo necessario
e doveroso questo provvedimento: è rapido, lo riteniamo non ancora
selettivo, perché fra tante cose anche discutibili che sono state
dette dal collega Lattanzi, ce n'è una, cinica ma vera, che va
richiamata ed è che dalle crisi si esce sempre diversi e che le
crisi operano purtroppo in senso selettivo per le imprese, per il
commercio e l'artigianato, e lasciano sul terreno alcune ruote
deboli. Bisogna aiutare chi rappresenta oggi queste realtà deboli,
chi nel piccolo commercio, chi nella piccola attività artigiana ha
potuto per venti o trent'anni operare e oggi si trova nella
condizione di non poterlo più fare, e quindi aiutarlo - cosa che
non avviene ancora e noi crediamo che sia questo parte del
passaggio successivo - a chiudere in modo decoroso le sue attività
e soprattutto dobbiamo individuare da adesso le attività su cui
puntare per il prossimo futuro.
Non scomodiamo Obama, ma vediamo come in alcune realtà ci sia
già chiara l'idea di cosa sarà l'economia del dopo, perché anche
per noi ci sarà un dopo. Come è stato detto bene da chi studia
l'economia della valle, mi riferisco a una intervista del dr.
Lévêque di qualche giorno fa, gli effetti della crisi reale sulla
Valle d'Aosta saranno ritardati. Abbiamo quindi davanti a noi
ancora alcuni mesi per mettere a punto queste misure, ma lo
dobbiamo fare e dobbiamo uscire dalla non scelta nella quale ci
troviamo. Oggi diamo un aiuto generalizzato, lo diamo alla famiglia
del professionista o dell'imprenditore abbiente con un mutuo in
corso, come lo diamo a chi ne ha un effettivo, estremo, urgente
bisogno. Dovremo operare in modo più selettivo. Questo tipo di
selettività e di progressività anche dell'aiuto avremmo voluto
vederlo anche già delineato nella parte relativa alle esenzioni
fiscali e tariffarie. L'indicazione che è venuta nel disegno di
legge è una indicazione una tantum, con 300 euro per nucleo
familiare. I nuclei familiari non sono tutti nella stessa
situazione, numericamente altimetricamente, perché c'è chi ha una
necessità di riscaldamento molto elevata e chi non ce l'ha.
Mi rendo conto che è difficile, che i tempi non lo hanno
consentito, ma bisogna andare in questa direzione graduando le
possibilità di intervento, per evitare che si generino delle
attese.
Abbiamo il timore, lo diciamo con chiarezza, che nascano troppe
attese. Il parallelo con la social card mi pare molto calzante: un
provvedimento a cui molte famiglie in difficoltà hanno guardato
come a un'ancora di salvezza o come a un piccolo integratore ma
sostanziale, che poi non riesce ad arrivare. Siamo contenti che
almeno sia stata capita la strettoia nella quale ci si trovava,
collegando questo tipo di intervento direttamente a un minimo
vitale troppo basso. Avremmo gradito poter disegnare insieme questo
scenario diverso, alzare insieme questa soglia, perché molte
famiglie anche non rientranti formalmente nella fascia di povertà,
oggi sono in reale sofferenza.
Non mi dilungo ulteriormente, forse i colleghi interverranno più
tardi nel corso dell'esame del provvedimento, ma ci diamo a questo
punto un appuntamento ulteriore rispetto a questi provvedimenti, un
appuntamento a consuntivo, alla valutazione degli impatti che potrà
avere e che noi ci auguriamo possano essere satisfattivi per chi ne
ha realmente bisogno, ma già sappiamo che non potranno colpire nel
segno in tutti i modi. Non sappiamo cosa succederà nelle prossime
settimane, ma l'augurio è che anche la Giunta apra la possibilità
di collaborazione, come aveva annunciato all'inizio di legislatura,
anche a chi opera in questo Consiglio, perché il suo concorso di
idee e di suggerimenti può essere, se non sempre condotto nei
termini dell'urgenza, di una qualche utilità.
Président
- La parole au Conseiller Rigo.
Rigo (PD)
- Grazie, Presidente. Provo anche io a dare un
piccolo contributo su un provvedimento atteso. Prima di tutto
vorrei condividere alcune delle interessanti considerazioni svolte
dal relatore, collega Caveri.
La prima: la crisi non è fittizia ma reale e gli effetti
negativi si coglieranno nella loro drammaticità più avanti, come ha
ricordato prima il collega Louvin, in particolare per quanto
riguarda i livelli occupazionali e io aggiungerei il domani di chi
oggi ha appena terminato gli studi.
Il secondo è la necessità di intervenire con urgenza e
tempestività con provvedimenti di immediato impatto sociale, senza
però dimenticare che dobbiamo lavorare guardando al futuro. Ha
detto bene il relatore: interesse dell'assemblea consiliare, mi
sembra che abbia usato questa frase. Durante la discussione sul
bilancio 2009 sono state infatti evidenziate le preoccupazioni di
questa assemblea rispetto alla crisi: bene ha fatto quindi il
governo regionale ad intervenire preparando, e non credo sia stato
facile, il disegno di legge recependo così gli interessi e la
preoccupazione del Consiglio regionale; lo ha anche ricordato il
collega Louvin.
Terzo: il coordinamento e la sussidiarietà, perché dalla crisi
si può uscire se le riforme strutturali necessarie sono frutto di
sinergie. Questo vale per le politiche di impatto europeo, ma il
coordinamento e la sussidiarietà devono valere anche per le
politiche delle nostre comunità montane. Il momento è difficile per
l'economia mondiale, dobbiamo a tutti i livelli, europei,
nazionali, regionali, e in tutti i settori trasformare o cercare di
trasformare la crisi in una occasione per modificare nel profondo
anche il nostro modo di vivere, la nostra economia, per rendere più
sobri e lungimiranti i nostri stili di vita. In questo senso ha una
forte valenza politica l'esortazione che il Capo dello Stato,
Giorgio Napolitano, ha voluto lanciare nel tradizionale discorso di
fine anno. Un discorso coraggioso, lui lo ha detto.
E in questa direzione quattro considerazioni. La prima è che
siamo stati investiti da una sconvolgente crisi finanziaria
scoppiata negli Stati Uniti, una crisi determinata da un sistema
economico poco sobrio e poco lungimirante, perché fondato sul
parossismo dei consumi; consumare sempre di più al di là delle
nostre possibilità economiche, al di là delle possibilità
ecologiche del pianete. I risultati di questo consumismo
parossistico sono insostenibili sia in termini sociali di
disuguaglianza senza precedenti (la forbice che si sta allargando
sempre più, il dissesto del sistema finanziario), sia in termini
ecologici, perché mai come negli ultimi anni sono stati sperperati
tanti capitali della natura (riprendo la frase di un giornalista
scientifico che ho letto in questi giorni).
La seconda considerazione è che un altro modello economico è
possibile, dobbiamo rinnovare l'economia fondandola su nuovi basi,
su nuovi stili di vita, più sobri; Enrico Berlinguer avrebbe detto
più austeri e lungimiranti. Abbiate pazienza ma voglio leggere solo
una frase dell'intervento dell'allora segretario del PCI a Roma al
teatro Eliseo, nel gennaio 1977, al celebre convegno sul tema
"L'intervento della cultura per un progetto di rinnovamento della
società italiana"...
(interruzione del Consigliere Lattanzi, fuori
microfono)
...non ho sentito, forse era una cosa interessante e
importante...
Cito: "Per noi l'austerità è il mezzo per porre le basi del
superamento di un sistema che è entrato in una crisi strutturale e
di fondo, non congiunturale, di quei sistemi i cui caratteri
distintivi sono lo spreco e lo sperpero, l'esaltazione
dell'individualismo più sfrenato, del consumismo più dissennato".
Non si trattava allora e non si tratta oggi di una esortazione
astratta, ma di una concreta indicazione. Il risparmio, che è uno
degli effetti della sobrietà, è l'opzione migliore per cambiare il
modello energetico e prevenire i cambiamenti del clima globale. Non
a caso risparmiare energia anche abbattendo i consumi del 20
percento entro il 2020 - ne abbiamo parlato lo scorso Consiglio - è
una delle tre leve, 20-20-20, individuate dall'UE sia per rinnovare
l'economia sia per contrastare i cambiamenti climatici. Così come
le nostre abitudini di consumo, gli stili di vita e le consuetudini
sociali che ci caratterizzano, avranno un ruolo determinante, cari
colleghi, sulla qualità della nostra vecchiaia. Politiche coerenti
e coordinate quindi nell'ottica della prevenzione delle malattie e
della promozione della salute, anche in funzione delle nostre
risorse finanziarie per il welfare del domani. Quindi promozione
della salute: dal produrre e favorire il consumo di cibi sani, al
contrastare l'uso di tabacco o altro, al promuovere politiche per
combattere l'inquinamento atmosferico industriale, al favorire
stili di vita e di lavoro che contemplino la riduzione dello stress
e una maggiore attività fisica. Abbiamo a disposizione previsioni e
dati certi piuttosto allarmanti, che ci danno la possibilità di
capire come saremo fra quarant'anni. Non possiamo permetterci di
sprecare tempo prezioso, ma dobbiamo cercare di stimolare ed
attuare delle politiche mirate da subito per poter vedere i primi
risultati nella prossima generazione, quella dei nostri figli.
La terza considerazione è di un nuovo modello più sobrio e anche
più lungimirante e più innovatore, sia perché ci impone di passare
da una cultura arretrata fondata sullo sviluppo dei beni di consumo
individuali a una cultura evoluta, fondata sullo sviluppo dei beni
comuni, locali e globali, sia perché richiede - anzi lo impone, lo
abbiamo visto stamani in una interpellanza e lo ha ricordato il
relatore parlando di nuove tecnologie - di cogliere le opportunità
offerte dalle tecnologie più avanzate. Queste opportunità non si
colgono per caso e senza uno sforzo anche indotto, occorre imparare
con fatica a cogliere investendo nella ricerca e nella innovazione
anche a livello regionale.
La quarta: facciamo della crisi una occasione per crescere
insieme, aumentiamo gli investimenti umani e finanziari in ricerca
e formazione, formazione in settori nuovi. Qui penso ai grandi
progetti che interesseranno la nostra regione, quali il campus
universitario, l'area megalitica, il nuovo ospedale, l'aeroporto,
lo sviluppo turistico: su questo dovremmo confrontarci, perché il
nuovo piano di politica del lavoro sia occasione di investimento in
conoscenza, in particolare per i giovani. Ecco quindi il legame a
cui ci costringe questa crisi, a renderlo più forte fra scuola,
formazione e lavoro. In questi anni si è andata rafforzando la
necessità di definire un vero e proprio sistema integrato fra tutte
le diverse opportunità di istruzione e formazione, soprattutto a
carattere professionalizzante, superando l'attuale frammentazione e
rigidità della offerta.
La crisi è grande, ma ne usciamo solo se tutti, a livello e
responsabilità diverse, possiamo trasformarla in una occasione di
cambiamento, non per tornare come eravamo; non basta far passare il
brutto momento e non bastano provvedimenti urgenti ed immediati.
Accanto ai necessari interventi capaci di rispondere alla prima
fase della crisi, così come sono indicati nel disegno di legge in
oggetto, occorre procedere con riforme strutturali - lo ha
ricordato anche il relatore - e con una azione di ampio respiro,
insomma uno sforzo comune delle forze politiche e delle parti
sociali.
Oggi compiamo un primo passo, spero che il cammino non si
interrompa qui. I provvedimenti presenti nel disegno di legge sono
misure sufficienti ad arginare gli effetti della crisi? Non c'è
dubbio che ad essere maggiormente colpiti sono e saranno i più
deboli, i disoccupati, i precari, quelle famiglie, quelle numerose
in particolare che ogni tanto ci ricordiamo che esistono, con bassi
redditi ed alte spese di affitto, luce ed il vivere quotidiano,
insomma chi in una scala sociale è in basso, e in questa direzione
è indirizzata questa azione, la prima del governo regionale. Il
disegno di legge però non chiarisce bene le aree sociali
interessate dalla manovra e questo non è secondario. La nuova
formulazione dell'articolo 6 è migliorativa e più coerente ed
assegna questo compito alla Giunta regionale. Mi auguro che questo
avvenga dopo un confronto, perché in questo campo le diverse voci
possono solo rafforzare la manovra che oggi siamo chiamati ad
approvare. E in questa direzione abbiamo presentato anche delle
nostre proposte. Grazie.
Président
- La parole au Conseiller Prola.
Prola (UV)
- Merci, M. le Président. Al contrario del
collega Louvin, io non ho chiaro quale sarà l'economia del futuro,
credo che tutti ci stiamo chiedendo quello che sarà il 2009. Ma, a
differenza del passato, credo che nessuno abbia le carte in regola
per formulare una previsione attendibile. Non sappiamo se ci sarà
un collasso dell'economia, non sappiamo se la crisi durerà un anno,
due o tre, ma come ha detto il collega Lattanzi sappiamo che prima
o poi finirà. Non sappiamo se il prezzo del petrolio salirà o
scenderà (in questo momento è in calo), non sappiamo se ci sarà
inflazione o deflazione, se le borse si risolleveranno, se l'euro
si rafforzerà o si indebolirà. Non sappiamo nulla perché la
stragrande maggioranza degli esperti e delle grandi istituzioni
internazionali non hanno saputo prevedere quasi nulla di ciò che è
successo negli ultimi diciotto mesi. Ci troviamo sicuramente di
fronte a una recessione, stagnazione, come la vogliamo chiamare, a
una crisi finanziaria severa, a una profonda crisi bancaria nelle
economie avanzate e le risposte che danno gli Stati e i governi si
vedono: sono una ondata di nazionalizzazioni e di salvataggi
pubblici che si sta diffondendo nel mondo, nel tentativo di
contenere la crisi.
Di fronte a questo scenario di situazione confusa, bene ha fatto
il nostro governo regionale ad intervenire sicuramente con
rapidità, sicuramente con ampiezza e concretezza. Condivido e
condividiamo i tempi di intervento. Forse sarà favorito dai piccoli
numeri, ma condivido anche le modalità con cui ha agito il nostro
governo regionale, coinvolgendo tutti gli attori del sistema:
rappresentanti del credito, parti sociali, operatori economici. E
condivido infine le prime sostanziali misure di intervento.
A livello pratico stiamo assistendo sempre più ad un
allungamento dei tempi di pagamento, che si ripercuote su tutto
l'indotto caratterizzato di norma dalle piccole e medie imprese. In
questa situazione le grandi imprese strutturate, che hanno la forza
di ottenere credito, riescono a superare il momento di difficoltà,
mentre le imprese più deboli rischiano il tracollo finanziario.
Inoltre la progressiva applicazione di Basilea 2 non sta certo
aiutando le imprese. Basilea 2 prevede in un periodo di difficoltà
economica e di maggior rischio per il credito, di stringere le
maglie del credito con valutazioni più selettive, a discapito delle
imprese meno virtuose. Ricordo che il nostro tessuto economico è
composto principalmente da piccole e medie imprese nei comparti
dell'artigianato, del commercio e dell'agricoltura, quindi gli
interventi previsti per i consorzi e le garanzie fidi sulle
sospensioni dei ratei di mutui regionali agevolati e previsti dalle
leggi regionali, l'ipotizzato e confermato dall'Assessore
intervento per la riduzione dell'IRAP, l'ampliamento delle garanzie
fideiussorie, permettono di immettere liquidità nel sistema, quindi
la risposta è fondamentalmente corretta e consente di spezzare il
circolo vizioso fra crisi finanziaria e crisi dell'economia reale.
Quindi è un piccolo intervento, come diceva il collega Lattanzi, ma
è un intervento importante. La stessa cosa anche per gli interventi
previsti per sostenere le famiglie meno abbienti: bonus sul
riscaldamento, gli sconti sulla energia elettrica, l'esenzione
delle tasse e delle tariffe per i servizi pubblici erogati dagli
enti locali, e il sostegno della previdenza complementare, hanno un
carattere fortemente positivo e volto a riequilibrare delle
situazioni estremamente difficili.
In conclusione queste misure vanno per il momento nella
direzione giusta, e sottolineo per il momento, visto che come si è
detto in premessa non conosciamo esattamente i contorni e i confini
di una situazione che sarà da monitorare costantemente con la
dovuta attenzione. Ripeto le parole di Louvin: sono interventi
necessari e rapidi, pertanto condividiamo l'intervento del governo
regionale e il disegno di legge.
Président
- La parole au Conseiller Comé.
Comé (SA-UdC-VdA)
- Grazie, Presidente. Cari colleghi,
siamo chiamati a dare il nostro voto al disegno di legge in oggetto
che riguarda le misure straordinarie ed urgenti proposte dalla
Giunta regionale, per contribuire a fronteggiare l'attuale crisi
economica e in modo particolare per sostenere le famiglie e le
imprese valdostane.
L'attuale congiuntura estremamente negativa, originatasi negli
Stati Uniti, ha avuto immediate ripercussioni in tutto il globo
negli ultimi mesi del 2008. I fattori scatenanti - oggi abbiamo
avuto da parte del collega Lattanzi un lungo intervento su questa
questione - sono stati gli alti prezzi delle materie prime,
l'elevata inflazione mondiale, la stretta creditizia generalizzata
ed il vento di sfiducia che ha scosso dalle fondamenta tutti i
mercati borsistici. Non si può però non sottolineare come la
recessione sia stata anche il frutto di un affarismo selvaggio e
senza regole, che ha fatto dimenticare ad operatori e governi le
norme fondamentali dell'etica applicata agli affari. L'etica del
capitalismo, che aveva funzionato per decenni, è degenerata in
questi anni anche per il cinismo mostrato da una economia sempre
più slegata dalla produzione.
Globalizzazione in assenza di regole condivise a tutela dei più
deboli, la
deregulation
ha portato a tali eccessi
speculativi da scatenare l'attuale crisi finanziaria, quando è
risultato evidente e in modo incontrovertibile che la ricchezza non
poggiava ormai più sul solido fondamento del lavoro, ma sul fumo
delle spirali speculative. Anche Sua Santità Benedetto XVI,
incontrando il corpo diplomatico accreditato presso la Santa Sede
in occasione dei tradizionali auguri per il nuovo anno, ha
sottolineato questo aspetto evidenziando come la recessione
economica attuale non sia solo finanziaria, economica e tecnica, ma
si estenda alla più vasta area dei codici etici e della condotta
morale individuale e collettiva. Concludendo il suo discorso, il
Papa ha affermato con forza che è necessario tornare a una economia
sana, fondata sul rispetto della dignità e della persona umana e
dei codici morali, per contrastare in modo efficace l'onda di
crescente difficoltà che rischia progressivamente di travolgere
persone, famiglie ed interi ceti sociali anche nei paesi più
ricchi.
Abbiamo in questi ultimi mesi assistito all'annuncio di
strategie antirecessive da parte di tutti i maggiori stati del
mondo, Stati Uniti, Unione Europea, Russia, Cina, Giappone, e
proprio in questi giorni l'Italia, con misure tese a fronteggiare
la crisi mediante la protezione del risparmio individuale dei
cittadini. Al di là di questo appare oggi più che mai necessario
creare misure concrete di riequilibrio, che sappiamo dare risposte
significative e tangibili alle famiglie ma anche in particolare
alle piccole e medie imprese, per creare un vero rilancio nella
produzione e nei consumi.
Entrando in particolare ad analizzare alcune delle misure di
sostegno all'economia previste nel disegno di legge, vorrei
soffermarmi in particolare sugli interventi a favore della
famiglia, vero e insostituibile nucleo fondamentale della società.
L'articolo 6 del progetto di legge prevede l'erogazione di un bonus
energia, spendibile per il riscaldamento dell'abitazione, pari a
300 euro a beneficio delle famiglie a basso reddito. La misura mi
pare particolarmente valida perché riprende, adattandola alla
concreta situazione attuale, il concetto di buona energia di cui si
parla da tempo. Non siamo quindi in presenza di una elemosina da
spalmare indifferenziatamente sulle spese dei cittadini più poveri,
ma di un contributo concreto e finalizzato alla fruizione di un
bene indispensabile in una regione come la Valle d'Aosta.
Ugualmente interessante, perché finalizzato a conferire
concretezza al dettato costituzionale che lega il concorso alle
spese pubbliche alla concreta disponibilità economica di ogni
singolo contribuente, l'esenzione per il 2009 dal pagamento della
TARSU e delle tariffe per il servizio idrico e per gli altri
servizi erogati dai nostri enti locali, a vantaggio delle famiglie
che versano in disagiate condizioni economiche. Tale misura
prevista nell'articolo 7 del disegno di legge, si cumula a quella
già citata all'articolo 6, con l'effetto di attribuire accettabile
consistenza alle provvidenze disposte a favore di una parte non
trascurabile della nostra collettività.
Ma con particolare soddisfazione voglio citare il prolungamento
dell'intervento teso ad ottenere lo sconto del 30 percento della
componente energia sulle tariffe elettriche pagate dagli utenti
residenti in Valle d'Aosta. Questa misura è particolarmente cara al
nostro movimento, che per primo l'ha voluta con forza ed è
riuscito, caro collega Louvin, ad ottenere l'inserimento non solo
con delle previsioni nell'assestamento dell'aprile dello scorso
anno. Certo la volontà poi di prolungare anche per ulteriori anni e
la stipula della convenzione hanno impedito la concreta
applicazione di questo, di cui è stata fissata oggi la
retroattività per il 2008 e l'estensione al 2009. Direi che questo
potrebbe chiudere un capitolo su cui si è speculato polemicamente
da parte di taluni che - oggi stesso ne abbiamo avuto la riprova -
sapendo anche di mentire, ripetutamente hanno tentato di imbonire
l'opinione pubblica, tacciando di promesse elettorali quella che è
una realtà fissata da normative regionali di cui ogni famiglia
potrà beneficiare.
Manca oggi in questo provvedimento - e non potrebbe essere
altrimenti - un'altra misura che Stella Alpina a suo tempo aveva
richiesto di inserire nel programma di legislatura della
maggioranza, ed è l'introduzione in Valle d'Aosta del prestito
d'onore alle famiglie, quella procedura di concessione di
microcredito che potrà essere rimborsata anche mediante una
attività di lavoro a beneficio della collettività. Tale
provvedimento ha necessità di una progettazione, quindi non poteva
venire ricompreso in una norma che ha il carattere della urgenza,
ma gli studi su tale argomento già in fase di elaborazione mi fanno
tuttavia confidare nel fatto che la concreta introduzione di tale
ulteriore misura a sostegno della economia familiare valdostana non
tarderà ad essere presentata in quest'aula ed approvata.
In chiusura di questo intervento mi preme infine sottolineare
come nei momenti difficili di qualsiasi genere l'esecutivo
regionale e la sua maggioranza hanno sempre saputo intervenire con
tempestività e con un forte impegno finanziario, per rispondere
alle necessità della popolazione valdostana. Basti in proposito
riandare ai momenti drammatici dell'alluvione, che ha colpito la
valle nel 2000: grazie all'aiuto solidale della cittadinanza si
sono potuti fronteggiare efficacemente i momenti di emergenza, ma
anche e soprattutto grazie all'intervento tempestivo e costante
dell'Amministrazione regionale si sono in pochi anni superate le
situazioni di criticità sorte in occasione di quel terribile
evento. Anche oggi di fronte a una emergenza diversa, ma che
rischia di essere non meno grave, la maggioranza politica scelta
dalla popolazione valdostana ha saputo nuovamente intervenire con
un atto importante e impegnativo, che riuscirà a creare le
condizioni per il concreto sostegno alle fasce più deboli della
popolazione e il ripristino della fiducia nelle istituzioni da
parte dei nostri cittadini.
Président
- La parole au Conseiller Donzel.
Donzel (PD)
- Egregio Presidente, care colleghe e cari
colleghi, ci sono degli argomenti che meritano qualcosa di più di
una frettolosa analisi e mi pare che oggi questa cosa la si stia
facendo in modo compiuto rispetto a questo provvedimento.
A me preme far emergere alcune considerazioni che ci toccano da
vicino. Intanto che quello su cui ci confrontiamo oggi sono una
serie di misure importanti per ridare luogo all'intervento della
politica in economia, quindi non è un provvedimento comune o un
provvedimento che fino a qualche tempo fa si poteva immaginare. La
crisi che stiamo vivendo in campo economico è anche la crisi di una
ideologia che ha dominato gli anni novanta e l'inizio del 2000,
cioè quella delle possibilità infinite del libero mercato. Ora
siamo di fronte invece alla evidenza che la politica può
riconquistarsi un ruolo, può tornare a regolare, naturalmente non
travolgendo il ruolo e lo spazio di libertà del singolo individuo,
l'economia soprattutto quando questa da sola non è in grado di
farlo e determina situazioni di forte impoverimento.
Vi lascio immaginare cosa accadrebbe se in valle non ci fosse la
cassa integrazione e non ci fossero ammortizzatori sociali per le
migliaia di operai della valle, che devono abbandonare il loro
lavoro per tre mesi o anche di più. In Cina in alcuni casi c'è una
migrazione dalle città verso le campagne, perché non si può
rimanere vicino alla fabbrica, bisogna tornare nel paese di
origine, quindi c'è uno spostamento che coinvolge centinaia di
migliaia di persone. Quindi il provvedimento che stiamo facendo in
un piccolo territorio, ha una importanza notevolissima anche dal
punto di vista del ruolo che ha la politica.
È stato ricordato anche in quest'aula che ci sono tanti livelli:
c'è un livello mondiale che ci ha fatto guardare da vicino agli
Stati Uniti, c'è un livello europeo, c'è un livello nazionale e
infine un livello regionale, che devo dire ha la sua importanza.
Qui da noi l'intervento è significativo, è un intervento che non è
solo questo dei 76 milioni di euro: vorrei ricordare che c'è stato
un primissimo intervento di 3 milioni di euro che è stato il primo
segnale, allora si era detto non è sufficiente, adesso arriva
questo ulteriore intervento e sicuramente siamo in una direzione
particolare.
Ma vorrei ricordare che altre Regioni stanno facendo questa
cosa; ovviamente con le dovute proporzioni il nostro intervento è
superiore, legato alle potenzialità maggiori economiche della Valle
d'Aosta, ma per dire che non è un intervento estemporaneo di un
territorio. Il Molise sta lavorando su una manovra di 350 milioni
di euro, la Toscana su una manovra di 500 milioni di euro, l'Umbria
455 milioni di euro, il Piemonte 900 milioni di euro, la Sicilia 50
milioni di euro, la Calabria 40 milioni di euro, cioè in tutte le
Regioni ci si sta attivando perché - lo dico con molta serenità,
qualcuno lo veda poi come una questione magari polemica -
sicuramente non tutti si muovono tempestivamente. Noi tutti stiamo
aspettando le misure degli Stati Uniti, e parto da lontano, perché
se quelle misure che si prenderanno là non avranno un effetto
positivo, pagheremo a duro prezzo questa crisi.
Ha ragione Prola quando dice che non sappiamo pressoché nulla. È
vero, l'economia e la politica non sono delle scienze esatte, ma
proprio nulla nulla non è vero che non sappiamo. Sappiamo che non
si producono più automobili negli Stati Uniti, allora l'automobile
non è una cosa qualunque, è il prodotto base della economia
occidentale, cioè produrre automobili vuol dire far funzionare il
sistema economico occidentale. Non a caso, fra i provvedimenti
principe che si vogliono fare negli Stati Uniti c'è quello di
mettere nelle condizioni l'industria automobilistica di produrre
nuove automobili, si spera più ecologiche e di tipo diverse dalle
attuali, ma sicuramente ancora l'economia mondiale l'unica idea che
ha è quella di continuare a produrre automobili. Su questa cosa è
importante riflettere, perché ha delle ricadute dirette sulla
valle, in quanto la nostra fabbrica produce valvole per motori e se
non si fanno auto, le valvole per i motori non si possono vendere e
si devono bloccare dei reparti.
Poi c'è l'Europa. Certamente l'importanza che si rimetta in moto
l'economia europea è indispensabile per l'Italia. Non è più
possibile oggi immaginare un paese europeo che ha una crescita
isolata, senza che gli altri possano interloquire con lui, quindi è
importante che tutta l'Europa si muova e così è importante che si
muova l'Italia. Ma su questa cosa vorrei tornare con una breve
precisazione.
Anche qui si è parlato di dialogo. A dire che il dialogo in
Italia non funziona non è l'opposizione, lo dice il Presidente
della Camera. Vorrei qui sostenere le ragioni della collega
Fontana, nel senso che a dire che non c'è lo stesso dialogo che c'è
in valle a livello nazionale lo dice la maggioranza stessa. Quindi
siamo in una situazione di profonda diversità e su questo vorrei
tornare al ragionamento su come siamo arrivati a questo percorso.
Vorrei dire che questo dialogo non è partito nell'ultima settimana,
per quanto ci riguarda, è partito durante la discussione del
bilancio dove c'è stata una assunzione di responsabilità di fronte
a richieste di impegni, quindi non ad una opposizione silente.
Qualcuno ha deciso di stare zitto, qualcun altro ha deciso di
parlare, ma si sono accettati gli impegni della maggioranza, non si
è fatto dell'ostruzionismo e adesso vediamo in questo provvedimento
il cammino che si è fatto da allora ad oggi. Quindi non è una
improvvisazione dell'ultima ora, già allora si era sottolineata
l'urgenza della riduzione dell'IRAP, quindi agire su interventi più
strutturali e, dall'altra parte, sulle famiglie.
Spero che nel corso di questo dibattito che ci sarà oggi, ci sia
la possibilità di fare un ragionamento che ampli il più possibile
l'area delle famiglie che sono toccate da questo provvedimento,
perché anche qui mi sono piaciute parecchio le vignette sul fatto
"ma dov'è la crisi, è pieno di sciatori, i ristoranti sono pieni di
persone che mangiano e bevono". Io dico: bellissimo questo, intanto
è tornata una neve che non vedevo da quando ero ragazzino e questo
è un effetto positivo, ma state attenti. L'economia non è una
scienza esatta, ma il fatto che aumentino certi tipi di consumi va
a detrimento di altri tipi di consumi, cioè non si comprano
automobili, le famiglie non investono nell'auto nuova; hanno i
soldi per andare a sciare o in crociera, ma non investono in una
nuova casa, crollano gli acquisti di appartamenti e la costruzione
di case nuove. Questa è una cosa che vediamo positivamente per il
turismo, ma nella economia complessiva si è detto che questa non è
una crisi che butta al ribasso completamente l'economia, è invece
una crisi strisciante: allora se le famiglie spostano i consumi da
una parte all'altra, qualcuno ne beneficia, ma il risultato globale
della operazione economica risulta essere negativo.
Quindi entusiasta per il successo delle nostre piste di sci, che
vuol dire che sono di qualità, ma stiamo attenti a trarre quelle
facili conclusioni: ma dov'è la crisi, non la vedo, eccetera. La
crisi c'è, c'è un provvedimento serio per affrontarla, ritengo che
questo provvedimento per il momento vada bene, ma temo che, visto
anche quanto dichiarato da esponenti autorevoli che operano in
Valle d'Aosta, come Marzorati per la Cogne, che la crisi possa
durare più a lungo e quindi potrebbe non essere sufficiente, ma in
questo momento è importante che arrivi (sono d'accordo con i
colleghi del PdL) il segnale positivo dal punto di vista
psicologico, un segnale di fiducia nell'economia della nostra
regione e questo segnale arriva anche da questo provvedimento.
Queste sono le ragioni di un dialogo che è stato costruito nel
tempo, di un rapporto trasparente fra maggioranza e opposizione.
Questo fa sì che si possa votare con serenità questo tipo di
provvedimento.
Président
- S'il n'y a pas d'autres qui veulent
intervenir, je ferme la discussion générale.
La parole au Président de la Région, Rollandin.
Rollandin (UV)
- Merci, M. le Président. Je crois que le
débat qui s'est tenu sur ce projet de loi est absolument important.
Je remercie tous ceux qui sont intervenus et de façon particulier
le rapporteur, pour avoir fait une analyse importante du projet de
loi et surtout d'avoir mis en relief deux aspects importants: le
projet de loi est le résultat d'un travail qui a été fait en accord
avec toutes les forces politiques, en accord - je le souligne -
avec un processus qui a été dès le début fait en sachant qu'on
voulait avoir la participation de toutes les forces politiques, et
est ainsi le résultat d'une analyse technique importante, faite
après avoir entendu toutes les catégories concernées y comprises
les forces syndicales aux différents niveaux, et avoir élaboré,
grâce au travail des responsables, et je partage les remerciements
de l'Assesseur compétent, au travail des techniques des différents
Assessorats qui ont collaboré de façon très active pour préparer
dans le plus bref délai ce projet de loi.
Il faut tout de suite rappeler qu'une partie du débat
qu'aujourd'hui a été fait dans cette salle avait été de quelque
sorte annoncé au moment du budget, lorsqu'on se plaignait de dire:
il n'y a que 3 millions d'euros. On a dit: attention, évidemment
les 3 millions d'euros ne sont pas suffisants, ils sont un signal
qui a été mis au moment de la prédisposition du budget pour dire
qu'il y a une crise en acte, qu'il faut la monitoriser et par la
suite donner en conséquence des solutions qui soient
équitables.
Autre aspect important: c'est - si je ne me trompe pas - la
première loi au niveau national qui est présentée dans ce Conseil
régional. C'est une loi qui a été élaborée en considérant le
travail qui a été fait même avec les autres Régions au niveau
national: il y a eu une concertation et une étude faite au
préalable pour avoir une idée de ce qui se passait même dans les
autres Régions. On est justement attentif à ce qui se passe dans
les autres réalités, pour comprendre ce qui est nécessaire. On a en
même temps suivi avec attention ce qui se passait au niveau
national, car c'est évident que le gouvernement avait annoncé la
prédisposition du décret 185, qui est à l'attention dans ces jours
du débat parlementaire, pour savoir de quelle façon prédisposer des
interventions qui évidemment avaient un niveau plus ample, mais qui
ne devaient pas être en contradiction ou alternatifs à ce qui se
passait au niveau régional. A ce sujet on a lu avec attention le
décret 185 et on peut dire que notre intervention est
complémentaire à une intervention prédisposée par l'Etat, qui est
beaucoup plus complexe, qui a eu des modifications importantes au
niveau de la commission parlementaire compétente, qui prévoit une
série d'interventions dans des secteurs où on n'a pas la compétence
(TVA, et cetera), sur l'IRAP, l'IRES, sur la question des échanges
de paiements, évidemment des aspects sur lesquels on ne pouvait pas
intervenir, donc ça n'est pas l'aspect important.
Mais je crois d'avouer que finalement le projet que nous sommes
en train de discuter c'est le résultat d'un travail choral qui a
été fait dans l'attention de tout ce qui a été présenté dès la
discussion du budget jusqu'à aujourd'hui, pour essayer ensemble de
trouver la méthode et non pas pour gagner la crise, mais pour
éviter les retombées négatives de la crise. On n'a pas la
présomption d'avoir les moyens pour vaincre la crise: la crise
dépasse le niveau pas seulement régional mais national, et d'autres
mieux que moi l'ont dit; je ne vais pas répéter l'analyse très
brillante qui a été faite par le collègue Lattanzi sur les crises
précédentes. Si je peux faire une unique note par rapport aux
crises des années 1929-30, 1974, 1980 et 2001, c'est que dans les
crises précédentes il y avait un système qui nous donnait la
possibilité de décerner d'où elle partait et comment on pouvait la
résoudre (voire la crise énergétique, la crise financière, la crise
liée au terrorisme, et cetera). Aujourd'hui on a une crise qu'on
connaît comme début, le
subprime
et tout ce que d'autres ont
déjà dit, mais que maintenant n'est plus une crise seulement
financière, est une crise liée à une série de secteurs
(multicentrica) et donc il devient difficile de trouver la méthode
pour savoir combien va durer cette crise. Je crois que c'est le
terrain des analystes, des économistes. Si c'était seulement la
crise de l'énergie, on savait de quelle façon rationaliser, mais ce
n'est plus ainsi. La finance: l'unique aspect qu'on doit avouer est
dire clairement que jusqu'à présent on a fait des efforts en
Amérique comme en Chine pour sauver les banques et non pas les
individus qui ont mis l'argent dans les banques. Là c'est l'unique
note un peu particulière: maintenant sauver la banques en sachant
que si on ne sauvait pas les banques il y avait encore plus de
difficulté de maintenir ce peu qui est resté aux personnes et même
aux sociétés qui avaient investi. Là c'est l'unique alarme qu'on a
pu dire dans ce moment.
Les considérations qui ont été faites jusqu'à présent sont très
importantes, surtout le rapporteur a mis l'accent sur le fait
qu'au-delà de prendre en considération les décisions au niveau
national, on a pris dans les justes données de l'UE. Là c'est un
thème important car pour la première fois il y a eu là une décision
qui a donné l'idée de la crise et du fait que c'était indispensable
de donner la possibilité aussi aux réalités locales (les Régions)
de faire quelque chose de différent.
Credo dunque che sia molto importante e ho ascoltato con molta
attenzione gli interventi dei colleghi, e devo dire che sono stati
molto attenti e soprattutto hanno messo in evidenza che questa
legge che oggi discutiamo è importante, perché deve dare la
sensazione che sia la parte economica che la parte sociale non è
lasciata senza un intervento, che in qualche modo regga per un
momento che non sappiamo quanto durerà. In effetti, se vedete anche
sul provvedimento nazionale, si parla di interventi a tre anni,
alcuni dureranno per dieci anni, cioè quanto durerà la crisi
nessuno è in grado di dirlo. Credo che oggi l'aver predisposto un
documento articolato che va nella direzione di sostenere sia le
imprese che le famiglie, sia un modo che tenta di dare una risposta
nel concreto.
Certo, la parte che si riferisce alla crisi e a come usciremo
dalla crisi: la crisi è positiva o negativa? Sicuramente è stata
fatta questa affermazione un po' forte di dire che la
disoccupazione è un fatto positivo. Diciamo che la disoccupazione,
tenuto conto che ci sono degli ammortizzatori locali, è meno grave
di quello che sarebbe e che come qualcuno ha ricordato lo è in
altri paesi dove questo non c'è. Però la crisi, attenzione, anche
per i fondi messi per la disoccupazione, quindi per la cassa
integrazione ordinaria (non parliamo della cassa integrazione
speciale per quelli della Tecdis, che fra un po' scade e che va a
sommarsi a tutti gli altri problemi), è un fatto molto negativo,
perché succhia delle risorse che non possono essere utilizzate in
modo costruttivo e premiante per il futuro, cerca di attutire le
difficoltà come fanno i nostri provvedimenti.
Mi auguro, come è sempre successo, che dalla crisi ci sia la
possibilità di trovare gli anticorpi per riuscire a poco a poco di
uscirne. Questo è un argomento su cui non entro, perché non ho
nessuna competenza, ma credo che pochi oggi potrebbero dire molto
di più su cosa succederà. Quello che invece possiamo dire è che le
osservazioni che sono state fatte nell'ambito della procedura,
vanno nella direzione di un tema affrontato con la dovuta serenità,
coralmente, nella commissione giusta, con la presenza di tutti.
Quello che mi ha stupito sono alcune osservazioni, che sono un
po' contraddittorie. Non è che con questo provvedimento vogliamo né
amplificare né esagerare sugli interventi, ma mi sembra anche
riduttivo il tentativo forzato di minimizzare quello che facciamo.
Mi sembra che ci sia stato da parte, devo dire di pochi, la voglia
di dire: attenzione, non è poi così importante, tutto sommato, è
una piccola cosa, si poteva fare meglio... Questo tentativo di
minimizzare o di ridurre tutto quello che viene fatto, per dire:
noi avremmo potuto far meglio... Veramente ho dato la possibilità,
come tutti noi in commissione, di dire tutto quello che si poteva
dire, e ho sentito anche dire: le nostre considerazioni le faremo
in aula. Io credo che bisogna anche essere un po' sereni
nell'affrontare una tematica così difficile, è una tematica che ha
visto tutti dire: guardate noi su questo tema avevamo fatto un
riferimento, IRAP, e noi abbiamo detto sì è vero e ne abbiamo
tenuto conto.
Il discorso del risparmio energetico è stato fatto: benissimo,
ne abbiamo tenuto conto, ma sembra quasi che averne tenuto conto
sia un difetto. Dire, ma come, dovevamo scrivere: questo lo ha
detto. Non lo abbiamo fatto, la prossima volta preciseremo capitolo
per capitolo, detto da, con riferimento a... però dovremmo dirla
tutta allora. Perché mentre si dicono alcune cose, dovremo anche
capire che quando si dice: ma voi avete seguito una strada diversa
da altri, vedi Trento, darò qui la fotocopia di tutte le delibere,
ma non è una legge, sono delibere di giunta. Ma se avessimo fatto
quello che ha fatto Trento, che di volta in volta interveniva su un
settore e dava una delibera, ci si diceva: bella roba, ma cosa
fate! Ma non venite in Consiglio a discutere di questo?
Attenzione, io il discorso assembleare lo rispetto, ma ci vuole
anche un attimo di riflessione sul lavoro che si deve fare per
preparare un progetto, di cui credo correttamente abbiamo dato
meriti a tutti ed è merito di tutti. Cosa vogliamo scrivere?
Ditecelo e noi lo facciamo, se dobbiamo fare qualche appunto, se in
fondo alla legge dobbiamo fare qualche dichiarazione verbale la
facciamo, di più non sappiamo cosa scrivere. Francamente mi ha
sorpreso questa caduta di tono, è vero che alle volte c'è la
sensazione che solo perché lo fanno gli altri non va bene, ma ha un
limite anche questo. In altre occasioni sicuramente ci sono spiriti
più avanzati, menti più dotte che ci danno delle suggestioni molto
ampie, ma in questo caso non abbiamo sentito altro. Abbiamo
registrato tutto, io non ho sentito nessuna proposta che sia un
suggerimento suppletivo.
E una piccola notazione me la permetterete anche sull'energia.
Stamani qualcuno ha quasi voluto ironizzare: ma cosa avete fatto,
voi mettete qui nel pacchetto anticrisi la proroga per tre anni
della legge sull'energia, sullo sconto sulla bolletta e lo passate
come una misura anticrisi. È sicuramente una misura che interviene
anche a favore della crisi, lo avevamo detto e lo abbiamo messo qui
per accelerare i tempi. Stamani è stato detto, sono passati undici
mesi da quando è stata fatta la legge precedente, ma qualcuno ha
dimenticato che ci sono state le elezioni e che noi si è cominciato
a lavorare da settembre? Questo è un po' esagerato. Allora non
c'entra niente, la campagna elettorale è finita da tempo, questo è
un provvedimento che è stato sollecitato e averlo messo qui vuol
dire averlo messo in una posizione da poter attivare questi
meccanismi nel più breve tempo possibile, ma con una nota in più
che dico a qualcuno che stamani ha voluto esagerare un po' su
questo tema. Noi avevamo lavorato per preparare le procedure, che
non sono una cosa così chiara e facile. Le procedure prevedono
anche di stabilire sulle bollette quale doveva essere l'IVA da
applicare: noi abbiamo fatto una richiesta all'Ufficio delle
entrate e la risposta dataci è del 9 gennaio 2009. Lo dico per
orecchie attente, in modo che registrino la data, perché
l'applicazione a questa legge non è stata data non perché non si
voleva fare, ma perché dovevano essere registrate tutte le
situazioni che questa legge comporta nell'ambito applicativo.
Applicare questa legge significa avere una serie di controlli
necessari, bisogna che ogni utente decida di poter dare la
disponibilità per la privacy, per una serie di normative, cosa che
non è secondaria. Non si può dire: benissimo da domani a tutti il
30 percento di sconto.
Prime case: verificare i dati, evidentemente, poi abbiamo detto
che bisogna sapere... Allo sconto, ad esempio, qualsiasi società
può aderire. Abbiamo sottolineato e lo diremo che se, naturalmente,
i singoli proprietari di prima casa sceglieranno di avere il
rapporto con la compagnia CVA, al 30 percento si sommerà il 10
percento di CVA, ma un altro può scegliere Edison, Surgenia o chi
vuole: è una scelta, noi non possiamo obbligare, ma questa scelta
va fatta! Quindi ci sono delle procedure che vanno seguite e mi è
sembrato strano che si andasse a toccare questo problema.
Devo dire per il resto che le valutazioni che sono state fatte
non posso che ritenerle molto positive, quindi questo va a merito
di tutta l'assemblea. È stato detto giustamente che non è l'ultima
volta che parliamo della crisi, perché dovremo intervenire nei
discorsi strutturali, negli investimenti, nel patto per lo
sviluppo, nel lavoro, nella formazione, questi saranno tutti
problemi che dovranno essere legati a problemi che aiutano in un
momento di crisi a superarla. Questi sono elementi che terremo
nella dovuta considerazione e che faranno oggetto di provvedimenti
nelle prossime settimane.
Nel contempo l'altra osservazione, e poi chiudo, che qualcuno ha
fatto: non c'è stata una sufficiente ripartizione nei criteri
sociali e nei criteri altimetrici; allora, questo vorrei che fosse
chiaro. Il problema è, e questo ci era stato detto al momento in
cui si è discusso il bilancio: attenzione se fate una misura per il
riscaldamento non mettetela in atto ad agosto, perché forse è
superato; oggi dico che se dovessimo, prima di dare questo
beneficio, calcolare, evidenziare la differenziazione per fasce,
cioè andare oltre un certo limite di burocratizzazione, andremmo ad
appesantire questa struttura in modo tale che alla fine questi
buoni non li diamo. Questa è stata una scelta fatta con l'intento,
tenuto conto che siamo a gennaio, che se si deve fare qualcosa
bisogna farlo in tempi utili. Questa è la motivazione, non certo
per dire che lo diamo a tutti e allora anche chi ha un reddito...
Non so chi lo chiederà, noi abbiamo tenuto conto di casi e di
famiglie che sono in difficoltà, non siamo andati a dire sopra i
mille metri e sotto i mille metri. Per quest'anno lo diamo con
questa logica, perché c'è una situazione di emergenza. Questa
precisazione l'ho voluta fare perché mi sembrava corretto evitare
che ci fossero delle utilizzazioni non corrette dello spirito con
cui si è lavorato.
Poi vorrei ringraziare gli interventi di tutti, in particolare
voglio ricordare il modo con cui ha affrontato il discorso sociale
il collega Rigo, che ha ripreso degli aspetti che vanno nella
direzione di un intervento mirato nel momento in cui si andranno a
comporre le nuove politiche del lavoro, l'individuo e l'attenzione
alle modalità per costruire questo processo. Nel contempo credo che
la possibilità di monitorare meglio il sistema la possiamo avere,
abbiamo gli strumenti per seguire l'evolversi della crisi. Saluto
con favore quando sento che il settore turistico va bene, così
qualcuno chiederà meno soldi. È evidente che non potremo dare soldi
quando il settore va bene. Siamo felici di avere delle notizie
positive sotto questo profilo; stiamo ai fatti, andremo a vedere
fra qualche mese qual è la situazione nel settore, come per tutti i
settori, nessuno escluso.
L'unica cosa certa che mi diceva una persona di una certa età di
un villaggio di montagna, che ha sempre fatto l'agricoltore, è
questa: di crisi ne ho viste tante, passerà anche questa, ma di
braccia all'agricoltura ne vedo poche. Nel settore agricolo pochi,
malgrado la crisi, hanno l'attitudine di mettersi in attività
private per dire: bene, siccome c'è la crisi negli altri settori,
vediamo se la terra è bassa come dicono o no. Questa è
un'osservazione che monitoreremo, se ci sono dei ritorni, se c'è
gente che viste le difficoltà sa adattarsi a riprendere i trend
della vita come qualcuno ricordava. Temo che avremo delle sorprese
negative sotto questo profilo.
Credo che sia giusto fare un intervento come quello che abbiamo
confezionato, sicuramente incompleto, ma attualmente utile a
sostenere un momento di difficoltà.
Président
- Avant de passer à la discussion sur la loi,
je dois mettre en votation l'ordre du jour signé par les
Conseillers Caveri, Rosset, Crétaz, Hélène Impérial, Salzone,
Zucchi.
La parole au Conseiller Rigo.
Rigo (PD)
- Credo che l'ordine del giorno, se capisco
bene, vuole impegnare l'Amministrazione regionale a prevedere per
quei Comuni che sono interessati e per quei cittadini di quei
comuni che sono interessati al provvedimento, di non essere
lasciati soli, e quindi attingere ai capitoli della finanza locale.
Avrei preferito mettere: "adeguando i capitoli della finanza
locale", ma mi hanno spiegato che gli avanzi di amministrazione che
ci sono stati negli anni precedenti ci fanno considerare con
sufficiente attendibilità che anche quest'anno possiamo, attingendo
a questi capitoli, far fronte a queste necessarie
compensazioni.
Vorrei che la Giunta valutasse attentamente il problema della
Città di Aosta, perché è il Comune dove si riverserà un maggior
numero di casi e il problema della tassa sui rifiuti sarà per il
Comune di Aosta molto più importante rispetto agli altri Comuni
della Valle. Quindi gradirei una precisazione e un interessamento
della Giunta regionale e dell'Assessore competente, e un
collegamento con l'Assessore del Comune di Aosta per addivenire a
una concertazione rispetto alla compensazione finanziaria.
Président
- La parole au Conseiller Caveri.
Caveri (UV)
- Solamente una annotazione al collega Rigo.
Quando si dice "attingendo dai capitoli della finanza locale", è
esattamente speculare a quanto ci è arrivato dagli Enti locali.
Devo dire anzi che lo considero in questa fase storica una
assunzione forte di responsabilità, perché credo che gli stessi
Enti locali abbiano perfettamente coscienza del fatto che le
risorse che arriveranno dall'assestamento di bilancio dovranno
essere allocate su situazioni straordinarie di emergenza che
emergeranno. Quindi avendo loro stessi contezza del fatto che la
finanza locale avrà quest'anno, per l'ennesima volta in questi
anni, un tesoretto particolarmente significativo, essi stessi ci
hanno indicato la strada, peraltro coerente con la politica di
questi anni.
Président
- La parole au Président de la Région,
Rollandin.
Rollandin (UV)
- Concordo con quanto è stato detto nel
merito. Vorrei ricordare che quando abbiamo discusso del bilancio,
non è sfuggito il fatto che la ripartizione fatta per i Comuni è
stata fatta tenendo conto di mantenere il 95 percento dell'IRPEF
con un aumento del 7,6 percento; già lo scorso anno era stato
dell'8 e qualcosa.
Su questo tema, perché credo che anche la dizione abbia un suo
significato? Sicuramente per Aosta ci potrebbe essere un argomento
particolare da affrontare, ma ad oggi su temi come questi vorrei
ricordare quando si diceva anche in precedenza sui mutui: quanto si
spenderà, concordo che effettivamente è difficile oggi dirlo, se
spenderemo tutto o no. Qui il discorso era che non potremo mettere
una copertura, se non facendo riferimento a quello che è stato
suggerito direttamente dagli Enti locali. Invece nel caso dei mutui
dovevamo mettere la copertura totale, altrimenti si poteva dire: ma
se per caso... e condivido che non sarà tutti, non so se sarà un
terzo o metà, non ho idea di quello che sarà, perché la situazione
è molto variegata. Qui invece la situazione è più chiara nel merito
dell'intervento, ma lo è meno su quanti chiederanno e in che
comuni. Pertanto alla fine si va sul consuntivo dell'anno
precedente, quindi credo condivisibile lo spirito con cui è stato
fatto questo ordine del giorno.
Président
- Je soumets au vote l'ordre du jour, qui
récite:
Ordine del giorno
Il Consiglio regionale della Valle d'Aosta
Preso atto che l'articolo 7 del disegno di legge n. 19
prevede esenzioni dal pagamento della tassa raccolta e smaltimento
rifiuti solidi urbani e delle tariffe stabilite per i servizi
pubblici erogati dagli enti locali a vantaggio delle famiglie meno
abbienti;
Rilevato come la scelta potrà avere una ricaduta sui bilanci
comunali per i conseguenti minori introiti;
Impegna
Il Governo regionale a prevedere la necessaria compensazione
finanziaria nel prossimo assestamento di bilancio, attingendo dai
capitoli della Finanza locale.
F.to: Caveri - Rosset - Crétaz - Hélène Impérial - Salzone -
Zucchi
Conseillers présents et votants: 35
Pour: 35
Le Conseil approuve à l'unanimité.
Président
- On passe maintenant à l'examen de la loi. Je
vous rappelle qu'on discute sur le texte qui a été approuvé par la
II
e
Commission.
Je soumets au vote l'article 1
er
:
Conseillers présents et votants: 35
Pour: 35
Le Conseil approuve à l'unanimité.
Président
- Je soumets au vote l'article 2:
Conseillers présents et votants: 35
Pour: 35
Le Conseil approuve à l'unanimité.
Président
- La parole à la Conseillère Carmela Fontana
sur l'article 3.
Fontana (PD)
- Grazie, Presidente. Volevo chiedere
all'assessore competente sulla questione dei mutui, visto che sono
inserite solo le famiglie che hanno un mutuo con Finaosta. Non so
se si è voluto lasciar fuori tutte le altre famiglie che hanno un
mutuo con le banche; lo chiedo per informazione, se è possibile poi
rivedere anche queste famiglie, visto che hanno un tasso al 6
percento e quelli con Finaosta ce l'hanno al 2 percento. Chiedo
un'informazione, perché non mi sembra giusto lasciare fuori tutte
quelle famiglie che hanno i mutui anche con le banche, perché ci
sono delle famiglie che hanno addirittura due mutui. Era solo
questo, grazie.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA)
- Diciamo che, come ho avuto modo già di
spiegare alla collega, l'intervento, proprio perché è un intervento
realistico, si basa su leggi dove direttamente o tramite Finaosta
la Regione può intervenire. Il discorso del rapporto con le banche
è una dichiarazione di principio, ma non è nel potere del Consiglio
regionale in questo senso. Si potranno successivamente valutare
situazioni di intervento, che però sembrerebbero venir meno se sono
legate all'aumento dei tassi di interesse che erano un po' gli
interventi che stanno mettendo in piedi alcune Regioni, di
intervenire qualora il tasso di interesse superi un tot per cento.
Ma a quanto pare in questo momento sta scendendo: dalle ultime
notizie la banca centrale abbassa di mezzo punto il tasso di
riferimento, quindi paradossalmente in questo momento, facendo un
mutuo anche a tasso fisso, mi pare che ci attestiamo sul 3
percento, per cui anche tutti i provvedimenti che erano legati al 4
percento sono superati dagli eventi.
Président
- Je soumets au vote l'article 3:
Conseillers présents et votants: 35
Pour: 35
Le Conseil approuve à l'unanimité.
Président
- Je soumets au vote l'article 4:
Conseillers présents et votants: 35
Pour: 35
Le Conseil approuve à l'unanimité.
Président
- Je soumets au vote l'article 5:
Conseillers présents et votants: 35
Pour: 35
Le Conseil approuve à l'unanimité.
Président
- A l'article 6 il y a l'amendement n° 1 du PD.
La parole au Conseiller Donzel.
Donzel (PD)
- Molto brevemente. Come avevamo espresso in
commissione rispetto alla formulazione, peraltro già modificata
dalla stessa amministrazione che si era resa conto della necessità
di un adeguamento, e quindi in questo senso riconosciamo che c'era
già un percorso in questa direzione da parte del governo regionale
di andare ad un adeguamento, si chiedeva l'importanza di
sottolineare che questo provvedimento di giunta avesse il parere
delle commissioni competenti, perché si tratta di un provvedimento
molto delicato.
È chiaro che vale per le misure anticrisi, ma è un argomento -
come prima espresso dal collega Rigo - che ha una sua complessità,
quindi auspichiamo che su questo tema ci sia la possibilità di un
confronto vero in commissione.
Président
- La parole au Conseiller Louvin.
Louvin (VdAV-R)
- Questo emendamento dei colleghi del
Partito Democratico ci consente di spiegare meglio la questione
relativa alla una tantum (così la chiamerei) sull'energia. È
utilizzato questo termine di bonus, ma di fatto, per la sua
strutturazione, è una somma a forfait che viene riconosciuta a
tutti i nuclei familiari che si trovano in determinate condizioni.
In base all'emendamento che si discuterà dopo, si riapre la porta
alla discussione dei destinatari e forse si riuscirà, mi auguro con
l'accoglimento di questo emendamento - che vorrebbe dire anche con
il concorso della valutazione che potremo apportare in commissione
- a definire meglio a chi devono andare questi sostegni.
Si è ironizzato sulla necessità di graduare. Ora, colleghi, mi
permetterete solo di fare un piccolo richiamo: dare lo stesso a
tutti può essere un gesto di eguaglianza, ma può anche essere un
gesto di grande iniquità, e se ci sono dei criteri che generalmente
dovrebbero contraddistinguere l'azione della Pubblica
amministrazione in termini sostanzialmente di eguaglianza, cioè il
principio della progressività e la gradualità dell'intervento a
secondo del bisogno, non sottovalutiamo la questione del tempo,
Presidente Rollandin. Lo abbiamo detto noi: se fosse stato accolto
il nostro suggerimento di intervenire già nel bilancio aprendo
questa finestra, avremmo guadagnato qualche settimana, la base
legale per questo tipo di iniziativa ci sarebbe stata. Non è una
questione di paternità, è una questione di tempi: ci permetta ogni
tanto di avere anche noi qualche iniziativa concreta che mettiamo
sul tavolo, facciamo del nostro meglio anche se non disponiamo di
tutti gli strumenti e non lo facciamo con del risentimento, lo
facciamo solo con l'idea di portare il nostro aiuto.
Ripeto, si può graduare: l'indicazione genericamente individuata
in questo emendamento del PD già dà il senso di una possibilità di
graduazione. Ci sono graduazioni che operano in automatico e che
non fanno perdere il tempo che si sembra ipotizzare, come essere
tanto lungo, nell'andare a distinguere caso per caso: se si hanno
famiglie più numerose o se si vive in comuni di determinate fasce
altimetriche, scattino determinati meccanismi di sovvenzione. È
questo che vogliamo dire.
Quando si è intervenuti, ad esempio, qualche mese fa nella
scorsa legislatura, per dare un contributo per l'acquisto dei
computer, lo si è dato a tutti, non erano nella nostra cittadinanza
tutti nella stessa condizione, è stato distribuito in modo uguale
per tutti. Noi crediamo che dove è possibile, con meccanismi
rapidi, si debba graduare.
La proposta dei colleghi del PD è una mano tesa, perché si
individuino modalità di intervento più elastiche e una miglior
condivisione nell'identificare a beneficio di chi andrà questo
bonus. La preoccupazione che è emersa in commissione anche da parte
di chi è stato audito in quella circostanza, è stato che si andasse
su una fascia troppo ristretta di persone. Qui crediamo che si
debba tenere, per quanto possibile, la fascia più larga.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA)
- Come governo regionale, chiederemmo ai
proponenti questo emendamento di ritirarlo per i seguenti
motivi.
Per quanto attiene il coinvolgimento delle organizzazioni
sindacali e della commissione che già ha esaminato il disegno di
legge allargata ai capigruppo, è ovvio che il provvedimento di
Giunta sarà concordato con le prime e sarà fatto oggetto di esame
nella seconda, evitando però dei passaggi troppo complessi, proprio
perché l'emendamento che va nella direzione di demandare i
requisiti stabiliti con deliberazione di Giunta, è l'emendamento
che va nella direzione di quanto avevate anche voi sostenuto, che
il riferimento dell'articolo precedente del minimo vitale era un
riferimento troppo rigido e teneva una soglia troppo bassa per
poter accedere a questo tipo di intervento. A seguito di questo
suggerimento è stato modificato l'articolo demandando alla Giunta
non in senso indeterminato, ma in accordo con le organizzazioni
sindacali informando la commissione competente e su questo tema già
si sono riuniti i dirigenti delle varie strutture regionali
interessate, in particolare la sanità, e hanno ipotizzato una prima
proposta dove, in base a questa analisi, il bonus dovrebbe andare
con già una graduazione: nucleo familiare di una persona, due
componenti, tre componenti, quattro componenti, si partirebbe da
circa 900 euro. È ancora una definizione in itinere, però andremmo
addirittura a superare il doppio del minimo vitale, perché non era
il problema di dare il doppio o il triplo, ma di fare una
valutazione complessiva delle esigenze, di andare a individuare una
reale soglia se non di povertà, di difficoltà attuale. Questa mi
pare che sia una risposta molto concreta allo spirito in cui si
andava, nel momento in cui si è chiesto di modificare questo
articolo.
Oltre a questo aspetto, la commissione ha esaminato la
possibilità di tener conto di situazioni particolari. Ad esempio,
se c'è un figlio portatore di handicap, il parametro di equivalenza
è aumentato dello 0,5, quindi scatta il reddito di riferimento, da
900 viene aumentato dello 0,5 e andiamo a 1.350 e gli altri redditi
anche hanno questo tipo di collegamento.
Direi che muovendoci in questa direzione, diamo ampia garanzia
che questa decisione sarà condivisa e andrà nello spirito
auspicato. Ci sembra che andare ad inserire questo tipo di
passaggio formalizzato nei pareri delle commissioni... e
soprattutto vorremmo evitare il concetto dell'indeterminatezza dai
300 ai 500; preferiamo usare un parametro preciso, perché poi
diventerebbe difficile andare a graduare chi 500 e chi 300, e
soprattutto perché con i 300 che emerge nei calcoli che sono stati
fatti, questo è un provvedimento di certezza che ci sono le risorse
nel bilancio regionale, perché dalla prima previsione si ipotizzava
di arrivare a 2000 nuclei familiari, mentre con questa ipotesi si
potrebbe arrivare anche a 3-4000 nuclei familiari, raddoppiando la
previsione di oneri finanziari a carico del bilancio. Visto che
questa forbice rientra nei 3 milioni di euro che abbiamo previsto e
che con questo tipo di indicazione stiamo realisticamente su quanto
previsto dal bilancio regionale, io direi, se c'è la volontà, di
ritirare questo emendamento.
Président
- La parole au Conseiller Donzel.
Donzel (PD)
- Non scaveremo la trincea per difendere
questo emendamento: lo ritiriamo. Voglio solo chiarire che è una
formulazione di prassi "sentite le organizzazioni sindacali", che
si usa normalmente e che acquisire il parere favorevole, fra
l'altro faccio notare che il PD è invitato in II commissione,
quindi non era per esercitare un voto che fosse... come dire...
Lavoravamo solo su una questione formale.
Lo ritiriamo, visto che c'è questa disponibilità che è
esattamente quella che vorremmo esprimere attraverso questa
formulazione, ma era per dire che non è che succedeva chissà quale
cosa lasciando scritta questa cosa.
Grazie comunque per aver chiarito che si va nella direzione di
graduare fortemente rispetto ad alcune fasce e soprattutto la
nostra preoccupazione era di alzare il livello iniziale, pertanto
siamo pienamente soddisfatti da quel punto di vista.
Président
- L'amendement n° 1 du PD est retiré, j'en
donne lecture pour mémoire:
Emendamento
L'emendamento 2 presentato in II Commissione dall'Assessore
al Bilancio finanze patrimonio, riferito al comma 1 dell'articolo
6, è sostituito dal seguente:
"1. Al fine di sostenere le famiglie a basso reddito, i
nuclei familiari meno abbienti, residenti in Valle d'Aosta, aventi
requisiti di reddito stabiliti con deliberazione dalla Giunta
regionale sentite le organizzazioni sindacali e acquisito il parere
favorevole delle competenti Commissioni consiliari, riunite
congiuntamente, possono beneficiare, dietro presentazione di
apposita domanda alla struttura regionale competente, di un bonus
straordinario, per l'anno 2009, di importo variabile tra i 300 e i
500 euro, finalizzato all'acquisto o al pagamento di utenze di
prodotti energetici destinati al riscaldamento dell'abitazione
principale.".
Je soumets au vote l'article 6:
Conseillers présents et votants: 35
Pour: 35
Le Conseil approuve à l'unanimité.
Président
- Je soumets au vote l'article 7:
Conseillers présents et votants: 35
Pour: 35
Le Conseil approuve à l'unanimité.
Président
- A l'article 8 il y a l'amendement du PdL. La
parole au Conseiller Zucchi.
Zucchi (PdL)
- Prima di illustrare l'emendamento, non
avendo partecipato volutamente al dibattito che è avvenuto prima,
vorrei brevemente esprimere da un punto di vista generale la mia
personale soddisfazione in merito a quanto ci accingiamo a fare
oggi con l'approvazione di questo disegno di legge; sono cose che
ho già detto in commissione e che ho piacere di ripetere anche oggi
in aula. Una soddisfazione dettata dal raggiungimento di un
obiettivo che si è concretizzato sia attraverso una forma che una
sostanza, che sono state compartecipate e condivise.
Questo provvedimento contiene delle suggestioni che sono giunte
e in questo senso ringrazio l'Assessore, il Presidente e coloro che
sono intervenuti, senza doverne dare la paternità, come il collega
Lattanzi ha detto, neppure io mi aggiungerò a dare le paternità del
singolo provvedimento. Questo è un fatto sicuramente positivo che
tengo a rimarcare e che ha consentito di arrivare oggi in aula con
un provvedimento che sicuramente non sarà il massimo, come in tutte
le cose, ma che per i tempi in cui si è concretizzato, almeno dal
nostro punto di vista ci dà motivo di soddisfazione, perché i tempi
sono stati brevi, sono stati rispettati, quindi non era così
semplice arrivare così rapidamente a dare delle risposte. Tutte le
cose nella vita sono migliorabili, anche in politica, quindi credo
anch'io che in futuro dovremo riprendere delle ulteriori iniziative
che vanno in questo senso. Alcune sono già state anticipate, come
ha detto l'Assessore Lavoyer, e sono state già illustrate, fra
queste l'abbattimento di un punto dell'IRAP, che giudico molto
importante per il biennio. Credo che sarà molto opportuno anche
verificare quella che sarà la possibile soluzione di allungamento
dei mutui della Finaosta, che credo sia un fatto che tutti quanti
chiedono alla classe politica valdostana, e su questi temi credo
che se si utilizzerà il metodo che si è usato adesso, non avremo di
che pentircene.
Non ho presentato l'emendamento in commissione perché nel
frattempo, come è stato ricordato dal relatore e dal Presidente
della Giunta, un dibattito sta avvenendo alla Camera, e tengo
anch'io ad esprimere la mia soddisfazione per il fatto che non è
solo il Consiglio regionale il primo che legifera in questo senso,
ma anche il governo nazionale. Perché? Perché oggi, se è vero che
si sta concretizzando attraverso il voto di fiducia la conversione
del disegno di legge 185, il fatto non costituisce un'immediata
conversione, ma ci sarà il passaggio in Senato e occorreranno dei
giorni affinché il disegno di legge convertito possa avere una sua
efficacia.
Vedendo le risultanze dei lavori delle maratone notturne, che
sono avvenute nel fine settimana, ho potuto verificare che ci sono
degli spunti che ho ritenuto di porre alla vostra attenzione e che
riguardano il punto evocato da tanti colleghi, in primis stamani
dal collega Bertin, e poi oggetto anche di alcuni scambi fra i vari
protagonisti, ovvero l'articolo 8 del decreto che fa riferimento
allo sconto delle bollette. Come sapete, nell'articolo 8 si
recepisce l'articolo 38 della legge 9/2008, che è stata approvato
la scorsa legislatura. È stata una legge che, come ho detto in
commissione, ha avuto dei tempi legati anche ai movimenti
elettorali. Credo che sia doveroso sottolineare che, passato questo
periodo e fatta salva la risposta dell'Ufficio delle entrate che in
data 9 gennaio ha risolto la questione essenziale, lo schema tipo
della convenzione - vengo in termini propositivi, Presidente, non
si preoccupi - sia già pronto e che, in linea con i propositi di
tutti, soprattutto da parte del governo che ha anticipato nella
relazione programmatica di voler semplificare le procedure che
penalizzano i nostri cittadini, i quali devono sopportare delle
lungaggini in tanti aspetti, si approvi questo schema che è stato
già predisposto, al di là della questione finanziaria pura, che non
appesantisca i controlli poi di questo schema di convenzione da
parte delle aziende che vorranno aderire alla convenzione.
Cerco di spiegarmi meglio. Credo che il tempo sia ormai passato,
si è cominciato a lavorare dal mese di settembre, ma credo che
quattro mesi siano stati sufficienti per poter predisporre questo
schema, perché se è vero che questa legge che è contenuta in questo
decreto anticrisi ha una efficacia retroattiva, è vero anche che è
doveroso restituire nelle tasche dei cittadini i soldi, piuttosto
che creare ulteriori aspettative. Sono anche tranquillo perché nel
decreto è stato istituito per legge un termine perentorio entro il
quale doverosamente, cioè entro i 30 giorni dalla approvazione
della legge e quindi da oggi, si dovrà approvare questo schema tipo
di convenzione, ma l'auspicio è che possa essere predisposto fin
dalla prossima settimana, cosicché i cittadini possano
immediatamente recarsi dalle imprese che riterranno opportune per
avere indietro questi soldi.
Sull'emendamento che è stato costruito in parte sulle
suggestioni che vengono dai nostri parlamentari, ho notato che il
comma 3 dell'articolo 38 fissa, e in questo caso lo scopo è quello
di derogare al comma 3 dell'articolo 38, dei limiti alla potenza
impegnata, ai 6 Kw; quindi ritengo che porre all'attenzione
dell'aula e del governo la possibilità che si possa dare una deroga
nei casi in cui questi aumenti di potenza di 6 kW siano
strettamente connessi a dei casi che sono legati a delle necessità
dei soggetti che sono diversamente abili. Penso ai casi in cui
delle persone che non potendo avere facile deambulazione o nessuna,
siano costrette a installare nelle proprie abitazioni degli
ascensori o dei meccanismi che consumano tanta energia, che unita a
quella del consumo domestico gli comporta di superare il limite dei
6 kW.
Credo che sia una cosa opportuna e doverosa prevedere con questo
emendamento la possibilità, che peraltro neanche mi risulta - da un
esame che è stato fatto in modo approfondito stamani - non essere
stato neanche contemplato allo stato attuale dai nostri
parlamentari nel recepimento del decreto legge, mentre i nostri
parlamentari hanno previsto il caso di estendere questi benefici
nel caso in cui ci siano delle persone che necessitano l'utilizzo
di macchinari salvavita che assorbono un certo tipo di energia per
mantenere in vita, e penso ai casi di coloro che sono sotto dialisi
e devono avere questi strumenti in casa che consumano tanta energia
o altri casi, e credo che sia un fatto socialmente doveroso. In
questo spirito di condivisione, spero che il governo possa
accogliere questo emendamento.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA)
- Per dire che come governo regionale
riteniamo che questo emendamento possa essere accoglibile, anche
perché, lo risottolineo, va nella direzione di quanto, anche se non
abbiamo accolto l'emendamento, sta dentro la suggestione che era
stata fatta dal PD, perché nel momento in cui andiamo a modificare
il riferimento del minimo vitale, andiamo ad elevare il parametro
di equivalenza dello 0,5 dove ci sono problemi di handicap. Quindi
in questo caso riteniamo che possiamo accettare questo
emendamento.
Président
- Je soumets au vote l'amendement du PdL, qui
récite:
Emendamento
All'art. 8
del
disegno di legge n. 19/XIII
concernente "Misure regionali straordinarie e urgenti in funzione
anti-crisi per il sostegno alle famiglie e alle imprese", è
aggiunto il seguente nuovo comma:
"4. Il limite di 6 kW nominali, di cui all'art. 38, comma 3,
della l.r. 9/2008, è derogabile qualora la maggior potenza sia
necessaria al funzionamento di apparecchiature sanitarie e di
mobilità ad uso di soggetti diversamente abili, nonché agli utenti
domestici presso i quali sono presenti persone che versano in gravi
condizioni di salute, tali da richiedere l'utilizzo di
apparecchiature medico terapeutiche, alimentate ad energia
elettrica, necessarie per il loro mantenimento in vita.".
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 8 dans le texte
ainsi amendé:
Articolo 8
(Interventi regionali per il contenimento dei costi
dell'energia elettrica. Legge regionale 15 aprile 2008, n.
9)
1. Al fine di sostenere i redditi delle famiglie, le
disposizioni di cui all'articolo 38 della legge regionale 15 aprile
2008, n. 9 (Assestamento del bilancio di previsione per l'anno
finanziario 2008, modifiche a disposizioni legislative, variazioni
al bilancio di previsione per l'anno finanziario 2008 e a quello
pluriennale per il triennio 2008/2010), relative agli interventi
regionali a sostegno dei costi per l'acquisto di energia elettrica,
si applicano per gli anni 2008 e 2009.
2. La Giunta regionale approva lo schema-tipo di convenzione
di cui all'articolo 38, comma 3, lettera b), della l.r. 9/2008
entro trenta giorni dalla data di entrata in vigore della presente
legge.
3. Il comma 4 dell'articolo 38 della l.r. 9/2008 è
abrogato.
4. Il limite di 6 kW nominali, di cui all'articolo 38, comma
3, della l.r. 9/2008, è derogabile qualora la maggior potenza sia
necessaria al funzionamento di apparecchiature sanitarie e di
mobilità ad uso di soggetti diversamente abili, nonché agli utenti
domestici presso i quali sono presenti persone che versano in gravi
condizioni di salute, tali da richiedere l'utilizzo di
apparecchiature medico terapeutiche, alimentate ad energia
elettrica, necessarie per il loro mantenimento in vita.
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 9:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 10:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote le projet de loi dans son
ensemble:
Conseillers présents et votants: 35
Pour: 35
Le Conseil approuve à l'unanimité.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK