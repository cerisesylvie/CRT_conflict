Consiglio Regionale della Valle d'Aosta - Oggetto del Consiglio n. 2717 del 24 luglio 1997 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
ELEZIONI
Precedente
Successivo
Resoconto integrale del dibattito dell'aula
Oggetto del Consiglio n. 2717 del 24 luglio 1997 - Resoconto
SEDUTA ANTIMERIDIANA DEL 24 LUGLIO 1997
OGGETTO N. 2717/X Proposta di legge: "Modificazioni alla legge
regionale 12 gennaio 1993, n. 3 (Norme per l'elezione del Consiglio
regionale della Valle d'Aosta), già modificata con legge regionale
11 marzo 1993, n. 13".
Articolo 1 1. L'articolo 6 della legge regionale 12 gennaio
1993, n. 3 (Norme per l'elezione del Consiglio regionale della
Valle d'Aosta), già modificato dall'articolo 2 della legge
regionale 11 marzo 1993, n. 13, è sostituito dal seguente:
"Articolo 6
(Liste dei candidati)
1. Le liste dei candidati devono comprendere ciascuna un numero
di candidati non inferiore a diciotto e non superiore a
trentacinque.
2. Le liste dei candidati devono essere sottoscritte dal
presidente o segretario regionale dei partiti, movimenti o gruppi
politici, ovvero da rappresentanti da loro indicati con mandato
autenticato da notaio. Qualora tali organi non fossero previsti dai
relativi statuti o per qualsiasi ragione non fossero in carica, la
sottoscrizione può essere effettuata o il relativo mandato può
essere conferito dal dirigente regionale del partito o del
raggruppamento politico. La carica dei sottoscrittori deve essere
comprovata con attestazioni dei rispettivi segretari o presidenti
nazionali oppure con estratti autentici dei relativi verbali di
nomina, nel caso di organizzazione locale. Il sottoscrittore della
lista può essere compreso nell'elenco dei candidati. La lista dei
candidati deve essere corredata dai moduli di cui all'articolo 7,
comma 4, contenenti le firme di non meno di cinquecento e non più
di ottocento elettori, fatto salvo quanto disposto dal comma
10.
3. Per i partiti o gruppi politici che hanno avuto almeno un
eletto nella legislatura in corso ed hanno costituito un gruppo
consiliare esistente al momento della pubblicazione del decreto del
Presidente della Giunta di convocazione dei comizi elettorali, e
per quelli che, costituiti inizialmente in gruppo consiliare, hanno
nel corso della legislatura mutato simbolo e denominazione, fatta
eccezione per il gruppo misto, non è richiesta la presentazione
delle cinquecento firme. Nessuna presentazione di firme è parimenti
richiesta nel caso in cui la lista sia contraddistinta da un
contrassegno composito, nel quale sia contenuto quello di un
partito o gruppo politico esente dall'onere della raccolta di firme
ai sensi del presente comma.
4. I nomi dei candidati devono essere elencati e contrassegnati
con numeri arabi progressivi, secondo l'ordine di elenco, ai fini
dell'espressione dei voti di preferenza.
5. La candidatura deve essere accettata con dichiarazione
firmata ed autenticata da un notaio o da personale delle
cancellerie e delle segreterie giudiziarie collocato nella settima
qualifica funzionale e superiori o da un segretario comunale o
altro funzionario incaricato dal sindaco. La dichiarazione di
accettazione della candidatura deve contenere l'esplicita
dichiarazione del candidato di non essere in alcuna delle
condizioni previste dall'articolo 15, comma 1, della legge 19 marzo
1990, n. 55 (Nuove disposizioni per la prevenzione della
delinquenza di tipo mafioso e di altre gravi forme di
manifestazione di pericolosità sociale), come modificata dalla
legge 18 gennaio 1992, n. 16. Per i cittadini residenti all'estero
l'autenticazione della firma deve essere richiesta ad un ufficio
diplomatico o consolare.
6. Di tutti i candidati deve essere indicato cognome, nome,
luogo e data di nascita.
7. Nessun candidato può essere compreso in più liste.
8. Ciascuna delle liste di candidati eventualmente presentate da
partiti o gruppi politici espressi dalla minoranza walser può
collegarsi, agli effetti dell'assegnazione dei seggi prevista dagli
articoli 50, 51 e 52, con altra lista presentata da partito o
gruppo politico. A tale scopo, nella dichiarazione di presentazione
della lista, deve essere indicata la lista con la quale si intende
effettuare il collegamento. Le dichiarazioni di collegamento fra le
liste devono essere reciproche.
9. Le liste dei candidati di cui al comma 8 devono comprendere
ciascuna un numero di candidati non inferiore a tre e non superiore
a sei. I candidati devono essere residenti da almeno tre anni in
uno dei comuni walser di cui al comma 10.
10. Le liste dei candidati di cui al comma 8 devono essere
sottoscritte con le modalità di cui al comma 2 e corredate dai
moduli di cui all'articolo 7, comma 4, contenenti le firme di
almeno quaranta e non più di settanta elettori, iscritti nelle
liste elettorali dei comuni di Issime, Gressoney-La-Trinité,
Gressoney-Saint-Jean e Gaby."
Articolo 2 1. Il comma 4 dell'articolo 7 della legge regionale
3/1993, già modificato dall'articolo 3 della legge regionale
13/1993, è sostituito dal seguente:
"4. La firma degli elettori deve avvenire nei tre mesi
precedenti la scadenza naturale del Consiglio su appositi moduli
contenenti il contrassegno di lista stampato e l'indicazione del
nome, cognome, data e luogo di nascita dei candidati, nonché del
nome, cognome, luogo e data di nascita e Comune di iscrizione
elettorale dei sottoscrittori, e deve essere autenticata da notaio,
pretore, giudice di pace, cancelliere di pretura o di tribunale,
sindaco, assessore delegato in via generale a sostituire il sindaco
assente o impedito, segretario comunale o funzionario appositamente
delegato dal sindaco."
Articolo 3 1. Il comma 2 dell'articolo 16 della legge regionale
3/1993 è sostituito dal seguente:
"2. Il Presidente dell'ufficio elettorale accerta l'esistenza e
il buono stato delle urne e di tutto il materiale di arredamento
necessario per il regolare svolgimento delle operazioni elettorali
e segnala eventuali deficienze al sindaco affinché questi provveda
immediatamente e comunque prima dell'inizio delle operazioni di
votazione."
Articolo 4 1. Il comma 2 dell'articolo 34 della legge regionale
3/1993 è sostituito dal seguente:
"2. L'elettore può manifestare la preferenza esclusivamente per
candidati della lista da lui votata. Il numero massimo delle
preferenze è di tre. Per le liste presentate ai sensi dell'articolo
6, comma 8, può essere espressa una sola preferenza."
Articolo 5 1. L'articolo 48 della legge regionale 3/1993 è
abrogato.
Articolo 6 1. Il comma 1 dell'articolo 50 della legge regionale
3/1993 è sostituito dal seguente:
"1. Compiute le operazioni di cui all'articolo 49, l'ufficio
elettorale regionale, con l'assistenza degli esperti di cui
all'articolo 8, comma 2:
a) determina la cifra elettorale di ciascuna lista e, per le
liste collegate ai sensi dell'articolo 6, la cifra elettorale di
gruppo. La cifra elettorale di lista è data dalla somma dei voti
validi di lista, compresi quelli di cui all'articolo 49, comma 1,
lett. b), ottenuti da ciascuna lista nelle singole sezioni del
collegio. La cifra elettorale di gruppo è data dalla somma dei voti
validi, compresi quelli di cui all'articolo 49, comma 1, lett. b),
ottenuti da ciascuna lista che compone il gruppo nelle singole
sezioni del collegio;
b) divide il totale dei voti validi riportati da tutte le liste
per il numero dei consiglieri da eleggere, trascurando la parte
decimale; il quoziente così ottenuto, moltiplicato per due,
rappresenta la soglia minima per partecipare all'attribuzione dei
seggi;
c) procede alla somma delle cifre elettorali delle liste, o dei
gruppi di liste, che hanno raggiunto o superato la soglia minima di
cui alla lett. b);
d) divide la somma di cui alla lett. c) per il numero dei
consiglieri da eleggere ottenendo così il quoziente elettorale
regionale di attribuzione;
e) attribuisce ad ogni lista o gruppo di liste che abbiano
raggiunto o superato la soglia minima di cui alla lett. b) tanti
seggi quante volte il quoziente elettorale regionale risulti
contenuto nella cifra elettorale regionale di ciascuna lista o
gruppo di liste, evidenziando i resti di ciascuna lista o gruppo di
liste;
f) attribuisce alle liste o ai gruppi di liste che hanno i
maggiori resti i seggi non assegnati a seguito dell'operazione di
cui alla lett. e)."
Articolo 7 1. L'articolo 51 della legge regionale 3/1993 è
sostituito dal seguente:
"Articolo 51
(Graduatoria dei candidati)
1. Stabilito il numero dei seggi assegnato a ciascuna lista, o
gruppo di liste, l'ufficio elettorale regionale:
a) determina la cifra individuale di ogni candidato. La cifra
individuale di ogni candidato è data dalla somma dei voti di
preferenza validi ad esso attribuiti;
b) determina la graduatoria dei candidati di ciascuna lista, a
seconda delle rispettive cifre individuali. A parità di cifre
individuali, prevale l'ordine di presentazione nella lista;
c) determina la graduatoria dei candidati di ciascun gruppo di
liste disponendoli in un'unica graduatoria secondo le rispettive
cifre individuali, indipendentemente dalla lista cui
appartengano;
d) qualora nessuno dei candidati delle liste di minoranza walser
collegate sia compreso nella graduatoria dei posti ai quali i
gruppi di liste hanno diritto, viene assegnato un seggio a quella
lista presentata ai sensi dell'articolo 6, comma 8, che abbia
ottenuto, nei comuni di Issime, Gaby, Gressoney-La-Trinité e
Gressoney-Saint-Jean, più del cinquanta per cento dei voti
validamente assegnati a tutte le liste negli stessi comuni,
attribuendo l'ultimo posto della lista con la quale è avvenuto il
collegamento al candidato della lista della comunità walser
collegata che abbia ottenuto la maggiore cifra individuale."
Articolo 8 1. La tabella A allegata alla legge regionale 3/1993
è sostituita dall'allegato A alla presente legge.
Articolo 9 1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Allegato A
(...Omissis...)
Président La parole au rapporteur, Conseiller Bavastro.
Bavastro (UV) La riforma della legge elettorale costituisce uno
dei punti programmatici di questa maggioranza ed è da circa due
anni oggetto di vivace dibattito fra le forze politiche.
Essendo richiesta una maggioranza qualificata di 24 voti,
evidentemente non è stato facile trovare un consenso anche perché
si era partiti da posizioni molto lontane. C'era stata fin
dall'inizio una contrapposizione fra i fautori del sistema
maggioritario e chi invece preferiva rimanere al proporzionale.
In verità, un sistema maggioritario puro non è stato proposto da
nessuno, venivano proposti vari tipi di sistemi elettorali che su
una base proporzionale innestavano degli elementi propri del
sistema maggioritario con vari artifici: premio di maggioranza,
liste bloccate, soluzioni di questo tipo.
I fautori del maggioritario sostenevano la validità della loro
proposta in quanto il sistema maggioritario dovrebbe dar luogo ad
una situazione di maggiore governabilità. In realtà,
quest'esigenza, che è certamente avvertita in Italia, in Valle
d'Aosta non è mai stata un problema.
Il reale problema che si è palesato anche in maniera evidente
nel corso di questa legislatura è la frammentazione delle forze
politiche, o perlomeno lo era, perché siamo arrivati ad avere dieci
gruppi consiliari per venti consiglieri, escludendo il blocco
dell'Union Valdôtaine.
Ora, quest'obiettivo di semplificare il quadro politico può
essere garantito forse in maniera più efficace da un sistema
proporzionale che preveda una soglia di ingresso più elevata di
quanto avvenisse in passato e questo è il nocciolo della riforma
che oggi viene proposta.
La norma fondamentale infatti è quella dell'articolo 6, lett.
b), che sostituisce all'articolo 6 il primo comma dell'articolo 50
della precedente legge. Tale norma raddoppia semplicemente il
quorum rappresentante la soglia minima per partecipare
all'attribuzione dei seggi, per il resto l'articolo rimane
invariato, questa è l'unica modifica che però rappresenta, ripeto,
il nocciolo della riforma.
In questo modo nella prossima legislatura potranno essere
presenti in Consiglio solo gruppi di almeno due consiglieri e
questo dovrebbe costituire una sufficiente garanzia circa il
raggiungimento dell'obiettivo che con questa legge ci si è
proposti.
Altra norma importante è quella contenuta nell'articolo 4, che
porta le preferenze da 2 a 3. Ci tengo a precisare che questa
modifica non è frutto di una proposta dell'Union Valdôtaine; si
tratta di una proposta che l'Union Valdôtaine ha accettato, ma che
proviene da altri gruppi. Siamo sempre stati per la maggior parte
contrari alla preferenza unica, fra l'altro ricordo che il
referendum fatto a suo tempo riguardava le elezioni nazionali, non
quelle regionali, quindi non credo che quello possa rappresentare
un vincolo di nessun tipo, tanto più che quel referendum comunque è
del ?93 e le trasformazioni sono state così profonde e così rapide
in questi anni che non credo che si possa dare un'importanza
fondamentale alla volontà espressa in quell'occasione.
Ripeto comunque che per noi poteva benissimo rimanere anche la
situazione invariata, cioè le due preferenze. Non ritengo comunque
che la terza preferenza sia un problema, è una modifica
accettabilissima.
Il primo articolo di questa legge sostituisce l'articolo 6 della
precedente ed è stato riscritto interamente per maggior chiarezza.
In realtà, per quel che riguarda i primi 7 comma, l'unica
variazione importante è quella che fissa un numero massimo di 800
per il numero delle sottoscrizioni di lista.
I commi da 8 a 10 riguardano invece il problema della
rappresentanza in Consiglio della minoranza Walser. L'Union
Valdôtaine ha sempre avuto l'obiettivo di garantire una
rappresentanza alla minoranza Walser per una questione di coerenza,
in quanto ritiene che dare rappresentanza a questa minoranza sia
coerente ai principi federalisti che professa. La nostra proposta è
stata quella della creazione di un collegio uninominale per i 4
comuni Walser, ma la proposta non ha trovato consenso se non nella
Lega Nord, quindi non era possibile ottenere l'approvazione di una
norma in questo senso.
Nel dibattito che si è avuto in I Commissione, in occasione
dell'audizione dei sindaci dei 4 comuni interessati, è scaturita
una proposta di mediazione accettata dai sindaci e che costituisce
la proposta che oggi viene formulata.
Il sistema che viene proposto è sostanzialmente questo: con la
firma di almeno 40 elettori e non più di 70 residenti, nei comuni
Walser possono essere presentate delle liste con un numero di
candidati da 3 a 6, candidati che devono essere tutti residenti da
almeno 3 anni nei comuni Walser. Le liste così formatesi possono
apparentarsi con una delle liste presenti sul territorio regionale
e l'apparentamento deve essere accettato. Gli elettori che votano
per queste liste possono esprimere una sola preferenza.
Quanto all'assegnazione del seggio l'articolo 7, che sostituisce
l'articolo 51 della legge precedente, all'ultimo comma prevede che,
qualora nessuno dei candidati delle liste Walser non sia risultato
eletto ai sensi dei precedenti commi, cioè secondo le norme
consuete, se una delle liste predette ottiene almeno il 40 percento
dei voti ed ovviamente più voti delle altre, il candidato che
ottiene più voti all'interno di questa lista subentra all'ultimo
candidato eletto della lista con cui è avvenuto
l'apparentamento.
Nel testo che è stato licenziato dalla I Commissione la
percentuale prevista era del 50 percento, per questo motivo
presento un emendamento per ridurre al 40 percento la prevista
percentuale del 50 percento. In realtà, con quest'emendamento si
prende atto delle istanze provenienti dai comuni interessati.
Visto che tutta la proposta di legge per la parte che li
riguarda è stata in buona misura concordata con i rappresentanti
della Comunità Walser, ci è parso coerente andare incontro alle
loro richieste e ridurre in questo modo la percentuale
rappresentante la soglia minima, considerando che comunque il 40
percento è pur sempre una soglia piuttosto elevata.
Oltre a quest'emendamento propongo altri emendamenti di
carattere meramente formale. Cedo che si sarebbe potuto anche
provvedere ad una correzione perché in realtà si tratta di
questioni di forma, di sintassi, comunque per maggiore scrupolo ho
proposto questi emendamenti di cui, ripeto, l'unico di sostanza è
quello riguardante la percentuale di soglia minima per i
Walser.
Président La discussion générale est ouverte. La parole au
Conseiller Tibaldi.
Tibaldi (Ind) Alcune brevi considerazioni su questa proposta di
legge che è stata elaborata in sede di I Commissione consiliare, ai
cui lavori, essendone componente, ho partecipato anch'io.
Non esiste una legge elettorale perfetta, su questo penso siamo
tutti d'accordo, la legge elettorale tende a livello teorico a
salvaguardare due principi, che sono quello della governabilità da
un lato e quello della rappresentatività dall'altro e a livello
pratico cerca sempre di salvaguardare l'esistenza o la
sopravvivenza delle forze politiche o partitiche che normalmente la
formulano. Questa legge, secondo me, non tende a nessuno di questi
obiettivi, in particolare a livello teorico.
Questa legge, come ha già anticipato il Consigliere relatore
Bavastro, può essere definita la figlia del massimo compromesso
politico possibile in quest'aula. È quel minimo comune denominatore
che è stato trovato fra determinate forze politiche, praticamente
tutte di maggioranza, per garantire un determinato equilibrio.
Allora, quando venne presentata, la volontà poteva essere questa;
adesso abbiamo visto che sono cambiati in parte gli schemi di
maggioranza ed opposizione.
Proprio perché figlia del massimo compromesso possibile, questa
legge contiene una serie di notevoli contraddizioni, la prima delle
quali - e mi sento di contraddire quanto ha detto il Consigliere
Bavastro - è che non è vero assolutamente che garantisca la
rappresentatività e la tutela delle minoranze perché questa legge
non è proporzionale né tanto meno maggioritaria. Questa legge è il
frutto di un'architettura legislativa che non trova fondamento e
non ha ragione alcuna.
Perché il Consigliere Bavastro si contraddice quando sostiene
che questa legge tutela le minoranze? Perché abbiamo visto che se
da un lato sembra tutelare la minoranza Walser introducendo quella
lista apparentata, con la possibilità di mettere un certo numero di
candidati il cui primo eletto, se supera una determinata soglia,
può accedere al Consiglio regionale, in realtà mortifica la
rappresentatività politica sul collegio. Questo ragionamento è
presto dimostrato a livello numero perché se una forza politica non
raggiunge il quorum del doppio seggio richiesto con questa legge,
non potrà accedere al Consiglio regionale. Quantificando: se nel
?93 erano necessari 2250 voti validi per una lista per poter avere
un rappresentante in Consiglio, nel ?98 ce ne vorranno circa 4500
per una forza politica per essere rappresentata in
quest'Assemblea.
Se una lista non raggiunge anche per pochi voti - supponiamo per
un centinaio o poco più - questo quorum, non ha diritto di essere
rappresentata. È una larga minoranza politica che qui non accede e
questo può accadere anche per altre minoranze in qualsiasi area
politica. Questo stride notevolmente invece con quella minoranza
Walser che si vuole tutelare e che è giusto che venga tutelata, ma
poiché sappiamo che sono 1700 elettori gli aventi diritto al voto
in quei comuni, se supponiamo - supposizione che abbiamo fatto
anche in I Commissione - che di 1700 elettori 1200-1300 vadano a
votare e di questi la metà più uno - 600 persone, per intenderci -
votano il candidato di quella lista apparentata, con 600 voti
validi paradossalmente quella persona può accedere in quest'aula,
mentre d'altro canto, come dicevo prima, una lista politica che sul
territorio regionale ha raccolto 4400 voti validi non ha diritto
alla rappresentanza. Quindi a livello logico, secondo me,
assolutamente non regge, non è assolutamente una proposta di legge
che vuole tutelare le minoranze, anzi le mortifica notevolmente e
non va incontro a quel principio di rappresentatività seppure
temperato di cui diceva il Consigliere Bavastro.
Qui si gioca sul criterio della minoranza etnico-linguistica da
una parte e della minoranza politica dall'altra: la minoranza
etnico-linguistica ha diritto a condizioni minime di essere
rappresentata, la minoranza politica anche se massiccia non ha
diritto di essere rappresentata e questo può accadere non solo per
una minoranza, ma per più minoranze.
Un altro principio che non condivido di questa legge è
l'introduzione della tripla preferenza, che stride, è incongruente
con quella che era una volontà popolare espressa in via
referendaria qualche anno fa in tutta Italia e quindi anche in
Valle d'Aosta, dove a larghissima maggioranza la comunità aveva
preferito indicare un solo nome di preferenza accanto alla lista
che viene votata. Penso che sia doveroso da parte dell'Assemblea
rispettare la volontà popolare allora manifestata e quindi ritengo
che sia da respingere la proposta di introdurre la tripla
preferenza.
Questa legge, dicevo, non va né nel senso proporzionale né
ancora meno nel senso maggioritario tant'è che in una qualche
misura risponde a quel documento ibrido che venne approvato qualche
mese fa dal Consiglio regionale, si voleva una legge non
maggioritaria; si poteva aggiungere anche per completezza: ma non
proporzionale perché con una soglia così elevata effettivamente
serve solo ad umiliare minoranze politiche che avrebbero in altre
condizioni diritto di essere rappresentate.
Per questo presento una serie di emendamenti alla proposta di
legge, sono nove emendamenti che vanno in due direzioni: la
proposta di un sistema elettorale di tipo maggioritario che, se da
un lato garantisce la governabilità attribuendo la maggioranza
assoluta dei seggi alla forza che ottiene la maggioranza relativa
dei consensi, d'altro canto ripartisce proporzionalmente a un
congruo numero di forze politiche una percentuale di seggi in
Consiglio regionale. Quindi con l'insieme di emendamenti che vado a
proporre si tende ad introdurre un sistema di maggioritario secco,
che d'altro canto mi sembra fosse auspicato e sostenuto da diverse
forze politiche fino a poco tempo fa; lo so che non ci sarebbero i
numeri, però una cosa è esporre i principi, altra cosa è sostenerli
in maniera efficace e fattiva in sede consiliare.
Dicevo, un sistema maggioritario secco che garantisce le due
esigenze della governabilità, da un lato, ma anche della
rappresentatività dall'altro, in modo da evitare che nel futuro
assetto politico di questo Consiglio ci siano quelle situazioni di
opposizione ridotta ai minimi termini, praticamente a pochi
consiglieri, oppure di maggioranze estese ai massimi livelli o
pseudomaggioranze, dove non c'è una chiara definizione fra coloro
che devono avere l'onore e l'onere del governo e coloro che invece
hanno la responsabilità sul controllo degli atti del governo. Per
adesso mi fermo qui e comunico gli emendamenti alla Presidenza del
Consiglio.
Président La parole au Conseiller Parisi.
Parisi (Aut) Abbiamo sottoscritto questo disegno di legge come
Gruppi facenti parte degli Autonomisti in quanto convinti che, pur
non essendo uno strumento perfetto, è sicuramente migliorativo
rispetto all'attuale.
Siamo stati sempre convinti assertori del sistema maggioritario
e ci auguriamo che in futuro si possa arrivare a tale
risultato.
Oggi purtroppo le condizioni esistenti in termini di rapporti
numerici, 24 voti consiliari, non consentono la modifica della
legge elettorale in tale senso.
Abbiamo avuto modo di assistere in passato, sia in questo
Consiglio che all'esterno, a prese di posizione che secondo noi
apparivano strumentali e demagogiche in quanto non tenevano conto
della realtà attuale e che, se attuate, avrebbero portato
certamente al muro contro muro con la conseguenza di andare alle
prossime elezioni con l'attuale legge elettorale.
Dobbiamo inoltre fare rilevare, e qui faccio riferimento a
quanto diceva il Consigliere Tibaldi, che pur non avendo la
possibilità di approvare una legge elettorale in senso
maggioritario, non esistono divieti od impedimenti di sorta che
vadano verso l'aggregazione e la presentazione di liste
omogenee.
Noi abbiamo costituito un gruppo che si presenterà alle prossime
elezioni regionali - ci auguriamo almeno di avere la possibilità di
farlo - con una lista unica, quindi non vedo dove sia il problema.
Se qualcuno ritiene di avere affinità con altri, non deve fare
altro che aggregarsi e presentare liste uniche avendo sicuramente
la possibilità di rappresentanza senza quel rischio che paventava
il Consigliere Tibaldi.
Quando si parla di impossibilità di rappresentanza, mi sembra
che sia in quest'aula che fuori non si parli d'altro che della
grande disgregazione che esiste in mezzo alle forze politiche e
delle rappresentanze che sono stritolate, per cui l'opinione
pubblica non è più in grado di avere un punto di riferimento e poi
si vuole ancora mantenere quei margini o quegli sbarramenti che
porterebbero ancora una volta alla disgregazione ed alla
rappresentanza frantumata così com'è adesso.
Quindi, pur non avendo in questo momento la possibilità di avere
un sistema maggioritario perché i numeri sono numeri, ci siamo
sforzati di arrivare almeno ad una legge elettorale che fosse
migliorativa di quella attuale, senza quei rischi che paventava il
Consigliere Tibaldi.
Come Autonomisti non abbiamo voluto rimanere arroccati su
posizioni che potevano apparire strumentali e ci siamo adoperati
per apportare alla proposta di legge una serie di emendamenti per
renderla il più possibile funzionale e rispettosa delle entità più
piccole.
Fra gli altri riteniamo che l'emendamento più significativo che
è stato proposto dal nostro gruppo sia quello riferito alla
Comunità Walser.
A questo riguardo ci sono state delle proposte in passato, ma
anche qui con il muro contro muro non si è mai riusciti a fare una
proposta operativa concreta che desse alla Comunità Walser la
possibilità di avere una propria rappresentanza. Erano stati
proposti diversi sistemi, ma sempre con il discorso riferito al
rapporto numerico non si era mai giunti ad alcun risultato.
D'altra parte questo si è verificato anche per la legge
elettorale, di cui da molto tempo si discute in I Commissione, ma
con le posizioni del muro contro muro si è arrivati in questo
Consiglio ognuno con la propria posizione. Quindi vorrei che si
prendesse atto dello sforzo che è stato fatto da alcune forze per
poter almeno arrivare a questo strumento che non è uno strumento
perfetto, ma che è sicuramente migliorativo di quello attualmente
in vigore.
L'emendamento proposto dal nostro Gruppo accoglie in buona
sostanza una richiesta formulata dalla Comunità Walser ed è teso a
darle un rappresentante in seno al Consiglio regionale. Questo è
anche il riconoscimento di una posizione già espressa in passato,
il riconoscimento dello stato culturale, linguistico e storico di
questa Comunità.
Ci potevano essere altri sistemi e altre proposte, ma che in
questo momento non potevano trovare soluzione alcuna in quanto -
come ripeto - le varie forze avevano opinioni e concetti
diversi.
Président La parole au Vice-président Aloisi.
Aloisi (Aut) Non entrerò nel merito della dichiarazione politica
che ha fatto il mio Vicecapogruppo, ma avendo sentito l'intervento
del Consigliere Tibaldi mi è tornato in mente un vecchio adagio di
Mao-Tse-Tung: "Sotto il cielo la confusione regna sovrana".
Consigliere Tibaldi, senza alcuna vena di polemica, vorrei solo
rientrare in quella che è l'espressione di tutela della minoranza,
quello che può essere un ragionamento di sistema elettorale
maggioritario e quello che è il discorso del sistema elettorale
proporzionale. Quando mi sono permesso in Commissione di sottoporre
la proposta di lista apparentata, partivo dal ragionamento che la
minoranza Walser aveva ed ha dignità di essere rappresentata in
questo Consesso perché storicamente esiste come tale, quindi una
minoranza etnico-culturale che ha radici lontane. E questo
prescinde da quella che può essere la composizione numerica
rispetto a quello che è lo sbarramento fissato per entrare in
Consiglio regionale.
D'altra parte, se riportiamo il ragionamento su sistemi più
ampi, secondo questo ragionamento la Valle d'Aosta non avrebbe
addirittura nemmeno diritto ad una rappresentanza nel Parlamento
nazionale. E, ancora, se ampliamo il ragionamento sul sistema
maggioritario, ci accorgiamo che negli U.S.A. spesso e volentieri
grandi percentuali di consensi poi non hanno la relativa
rappresentatività a livello di Parlamento nazionale. Questo per
dire che cosa? Sono stato un "maggioritario" convinto, oggi un po'
meno perché se il concetto era quello di garantire la
governabilità, se andiamo a vedere quello che sta avvenendo sullo
scenario regionale, ci accorgiamo che non si può governare solo ed
esclusivamente per effetto di decreti legge o di leggi.
È in crisi la Calabria, è in crisi il Molise, è in crisi la
Campania, è in crisi la Puglia: queste sono regioni che hanno
governato per due anni solo perché, se si fossero comportate in
modo completamente diverso, avrebbero dovuto ricorrere alle urne.
Ma questo non cambia il concetto della validità del sistema
maggioritario, se lo intendiamo come un momento per cambiare la
classe dirigente, per cambiare un sistema e un metodo che fino
adesso può essere considerato non proficuo.
Aggiungo un'altra cosa: c'è uno Stato molto vicino a noi, la
Germania, che non ha un sistema elettorale maggioritario, bensì un
sistema elettorale proporzionale sbarrato dove il cancelliere regna
sovrano e senza confusione - lì è il caso di dirlo - da 15 anni.
Questo è il concetto di stabilità e di governabilità.
Volevo fare solo queste piccole precisazioni per distinguere il
concetto fra minoranze, sistema proporzionale e sistema
maggioritario, che credo fossero doverose anche se lei, ne sono
sicuro, non ne avrebbe avuto bisogno.
Président La parole au Conseiller Ferraris.
Ferraris (GV-PDS-SV) Credo che sia ovvio dirlo, ma la legge
elettorale è indubbiamente un passaggio importante per quanto
riguarda questa Regione ed è un passaggio che riguarda, secondo me,
sostanzialmente una questione che è quella del rapporto fra
cittadini ed istituzioni, quindi la capacità o meno d'introdurre
proposte che vadano in questa direzione e sappiano essere
innovative oppure proposte che alla fine sono una sostanziale
conservazione dell'esistente.
Da sempre abbiamo sostenuto il sistema maggioritario, che poi
abbiamo anche sperimentato in questa Regione con risultati positivi
- penso alle elezioni amministrative ultime - e il modello che
proponevamo ricalcava questo tipo di impostazione, un'impostazione
in cui i cittadini potessero contare di più sia nella scelta delle
persone, quindi dei gruppi dirigenti e dei programmi, sia nella
stessa composizione delle coalizioni perché credo che sia
importante in Valle d'Aosta come nel resto dell'Europa - e vediamo
che soprattutto in Europa questo si sviluppa - la possibilità
dell'alternanza.
Sono d'accordo con chi dice che il sistema elettorale non è
sicuramente la soluzione di tutti i problemi e di tutti i mali
della politica, però un sistema elettorale può comunque aiutare nel
senso della stabilità, della governabilità e dell'efficienza delle
istituzioni. Qui venivano ricordate le crisi che ci sono nelle
Regioni ordinarie, ma tutti ricordiamo le crisi che ci sono state
nelle Regioni a Statuto speciale, dalla Sardegna che ha avuto i
problemi che ha avuto al Friuli, dove non si riesce più a contare
quanti governi sono cambiati, al Trentino eccetera, dove ci sono
dei sistemi proporzionali simili al nostro.
Il Consigliere Bavastro ha teorizzato il superamento del voto
referendario, ma credo che al fondo del voto referendario del ?91 e
del ?93 ci fosse una volontà dei cittadini di contare di più e
credo che questa questione sia rimasta. Accolgo con favore il fatto
che, per quanto riguarda il numero delle tre preferenze, l'Union
Valdôtaine si tira fuori; ci sono altri che vogliono introdurre le
tre preferenze, cosa che credo in questo tipo di legge sia una
grossa caduta di stile, un grosso ritorno al passato, soprattutto
se i proponenti sono coloro che ogni tanto ci ricordano che esiste
un sistema di partitocrazia. Le tre preferenze sono il regno della
partitocrazia, delle cordate, di tutte quelle cose che conosciamo e
che non stiamo a ricordarci.
L'impostazione che abbiamo proposto è un'impostazione che sul
piano dei numeri non passa, ciò non toglie che ci siano ancora
alcune considerazioni da fare.
Il modello proposto è indubbiamente uno strano modello perché il
sistema proporzionale è il sistema che dà il massimo di
rappresentatività; visto che parliamo d'Europa, ci sono delle
sentenze del Tribunale costituzionale tedesco che hanno stabilito
che un sistema proporzionale con uno sbarramento superiore al 5
percento - è questo di cui si sta parlando qui, perché parliamo di
un 5 - 7 percento - non è più un sistema proporzionale in quanto
tale livello di sbarramento è incompatibile con il sistema
proporzionale. D'altronde, il sistema cosiddetto maggioritario che
proponiamo aveva uno sbarramento naturale al 4 percento, quindi era
decisamente inferiore a questa soglia di conseguenza, da questo
punto di vista, credo che questa legge palesi un'evidente
contraddizione.
Si parla di aggregazione delle forze politiche: mi auguro che
questo avvenga, ma credo che oltre a questo sia necessario offrire
anche una garanzia di governabilità e di stabilità e questo tipo di
legge su questo terreno non offre assolutamente alcuna garanzia ma,
siccome dobbiamo anche guardare all'evoluzione che c'è nel nostro
Paese, soprattutto nelle Regioni alpine che guardano all'Europa,
dobbiamo sapere che sia nel Friuli sia a Trento e Bolzano si sta
parlando in questi giorni di andare ad una riformulazione della
legge elettorale che consenta la possibilità di avere dei premi di
maggioranza.
In questa situazione rischiamo di essere una Regione che va in
controtendenza rispetto a regioni che hanno degli elementi in
comune con la nostra realtà. Per questo motivo riteniamo che la
legge sia insufficiente; apprezziamo la proposta che è stata fatta
per la Comunità Walser e anche l'ipotesi di ridurre al 40 percento
i voti necessari per avere rappresentanti di questa Comunità perché
questo significa concretamente una possibilità di utilizzo di
questa legge, però riteniamo che ci siano degli elementi tali che
non consentano per quanto ci riguarda un voto positivo.
Non siamo favorevoli a questa legge e ne ho appena spiegato i
motivi, quindi il nostro rimane un giudizio negativo. La Regione
aveva una possibilità di innovazione, non l'ha voluta cogliere,
speriamo che in futuro un qualcosa cambi, ma sicuramente sarà un
futuro che verrà dopo il ?98.
Si dà atto che, dalle ore 11,04, presiede il Vicepresidente
Aloisi.
Presidente Ha chiesto la parola il Consigliere Chiarello.
Chiarello (RC) Intanto voglio dire che non si possono mettere
insieme dei gruppi per legge cioè, se dei gruppi hanno delle
visioni politiche diverse, è inutile fare qualsiasi legge che li
obblighi a mettersi insieme ed abbiamo visto cosa è successo alla
Camera, dove mi sembra che ci siano 37-38 gruppi.
Sono d'accordo con coloro che hanno detto che questa legge è un
pasticcio perché non è né una legge proporzionale né una legge
maggioritaria, questa volta purtroppo sono d'accordo con
Ferraris...
(... ilarità dell'Assemblea...)
... un maggioritario prevedeva... no, sulla legge elettorale ho
detto... dato che non siamo per il maggioritario, non siamo tanto
meno per il doppio turno, questa volta devo dire che il Consigliere
Ferraris ha ragione quando dice che qualsiasi maggioritario prevede
in sé uno sbarramento al 4 percento, quindi le minoranze vengono
rappresentate anche in un sistema maggioritario. Non lo sono
altrettanto con questo sistema.
Si sbandiera tanto che si vogliono salvaguardare le minoranze,
Bavastro ne ha dato atto quando ha affrontato la questione dei
Walser e io sono d'accordo con la soluzione proposta: mi va
benissimo che i Walser abbiano un loro rappresentante perché il
nostro Partito ha sempre difeso le minoranze. Vi dico questo, e non
vorrei essere frainteso, ma anche nei sondaggi sembra che
Rifondazione non abbia problemi, cioè potrei dire: abbiamo il 3
percento, siamo lì che ci attacchiamo ai vetri... ed invece no,
quando si hanno dei principi si difendono sempre perché, se si è
intenzionati a tenere una linea di comportamento penso che le
ambiguità non servano.
Dico questo perché, nonostante le varie rassicurazioni che non
si superava il 5 percento, esce una legge dove non è scritto da
nessuna parte quale sia la percentuale; ho interpellato dei
costituzionalisti che mi hanno chiesto quant'è la percentuale, ho
detto che forse è il 5,71 percento. È la prima legge che dice
queste cose e, come è stato già detto, coloro che si interessano di
questi temi dicono che una legge proporzionale al di sopra del 5
percento non è più da considerarsi proporzionale, diventa peggiore
di un maggioritario. E allora è inutile parlare poi di
proporzionale e di difesa delle minoranze quando serve ed è già
stato detto da Tibaldi questo.
Per le minoranze Walser che qui si difendono, il rappresentante,
se passerà quest'emendamento del 40 percento, Tibaldi, dovrà avere
un quorum di voti ancora più basso perché il 40 percento di
1200-1300 votanti sono 500-550 voti. Questa persona verrà eletta
con 500 voti giustamente perché rappresenta la minoranza Walser e
la minoranza comunista la minoranza liberale non verrà eletta se
arriva magari a 4490 voti perché gliene mancano 10 per arrivare al
quorum, al doppio quorum. Non sono minoranze quelle che vengono
escluse con il doppio quorum? A questo proposito mi riservo di
portare due emendamenti.
La legge regionale delle altre regioni difende molto meglio le
minoranze e difende molto meglio anche la governabilità perché c'è
un 20 percento di premio di governabilità a fronte di un 80
percento di proporzionale.
Allora qui ci laviamo la bocca con la difesa delle minoranze e
poi facciamo una legge dove, secondo me, il blocco è a due, ma
quasi sicuramente qualcuno starà fuori per pochi voti e qualcun
altro ne prenderà tre per pochi voti con i resti perché è talmente
vicina questa soglia... insomma è talmente alta che con i gruppi
che si costituiranno non si potrà più parlare in questa Regione di
minoranze.
Un'altra considerazione riguarda le preferenze, si dice che si
vuole andare verso quello che ha detto l'elettorato, si cerca cioè
di interpretare l'elettorato che, come sostiene Parisi, non riesce
più ad identificare i suoi rappresentanti ma l'elettorato, se vuole
identificare i gruppi, vota solo un gruppo, se veramente vuole.
Invece vediamo che l'elettorato vota Ppi, Rifondazione e
quant'altro, allora vogliamo andare noi ad insegnare all'elettorato
come deve votare? Mi sembra che i cittadini siano abbastanza
coscienti da poter esprimere un voto però, mentre si va incontro
all'elettorato per dargli un quadro più chiaro di come si vuole
fare passare questa legge, nei confronti dello stesso elettorato
che voleva - come sembrava - una preferenza, si portano le
preferenze da due a tre.
Consigliere Parisi, l'elettorato non lo possiamo rispettare solo
quando ci fa comodo: o lo rispettiamo sempre o non lo rispettiamo
mai. Preannuncio che presenterò due emendamenti a questa legge.
Presidente Ha chiesto la parola il Consigliere Florio.
Florio (VA) La legge elettorale costituisce sempre un passaggio
delicato nel rapporto fra l'elettorato attivo e quello passivo,
nella costruzione della rappresentanza politico-amministrativa
all'interno delle istituzioni.
In questo senso in questi anni, nel nostro Paese, ma anche in
Valle d'Aosta, soprattutto a seguito dei risultati referendari, si
era percepita la necessità di una modificazione della legge
elettorale regionale soprattutto perché sembrava chiaro..., secondo
noi era chiara la richiesta che veniva avanzata dall'elettorato
attivo di contare maggiormente più direttamente rispetto alle
scelte delle alleanze di governo e quindi della concreta attuazione
delle politiche amministrative.
Questa richiesta, che è stata essenzialmente rappresentata
dall'enorme voto favorevole nei confronti della scelta di un
sistema maggioritario, è vero che è stata espressa in rapporto alla
rappresentanza parlamentare nazionale, come ha detto il Consigliere
Bavastro, ma rappresentava anche un obiettivo, una tendenza,
un'affermazione che sicuramente andava oltre rispetto
all'istituzione parlamentare, formulando anche valutazioni in
ordine al più complessivo sistema di rappresentanza. Com'è
possibile sostenere che dei risultati di quel referendum è
possibile non tenere alcun conto, considerato che il suo
riferimento era costituito dal Parlamento nazionale? Ci sembra
quanto meno un'affermazione superficiale, un po' leggera, quanto
meno affrettata. Noi crediamo invece che quell'affermazione così
consistente, presente sia nella città di Aosta come nei paesi più
piccoli, costituisse una specifica, precisa richiesta di contare
maggiormente nella determinazione delle scelte. Ed è allora su
questa prospettiva che sin dalla costituzione della maggioranza che
si è chiusa ieri, che sin dalle prime riunioni fra le forze
politiche seguite alle elezioni regionali del ?93, chiedemmo con
forza che parte importante del programma della maggioranza fosse
l'impegno a costruire un'ipotesi di nuova legge elettorale per
l'elezione del Consiglio regionale che tenesse conto di due
obiettivi. E ovviamente, trattandosi di costruire un meccanismo
legislativo non facile ci si era limitati ad individuarli questi
due obiettivi senza definire pregiudizialmente il sistema
elettorale, ritenendo che nella definizione di quei due obiettivi
fosse condensato il significato profondo dell'indispensabile
riforma della legge elettorale per il Consiglio regionale.
I due obiettivi erano: rivendicare, garantire al cittadino che
costituisce l'elettorato attivo il diritto-dovere di scegliere la
maggioranza che lo deve governare, le persone che rappresentano
responsabilmente tale maggioranza, il programma che queste persone
si impegnano ad attuare nella legislatura che si va ad inaugurare.
Ci sembrava con questo di ribadire la correttezza del rinvio al
cittadino della scelta di prima mano in questo senso.
Il secondo obiettivo era costituito da una altrettanto
indispensabile necessità di garantire la governabilità per l'intero
arco della legislatura che si andava a prendere.
Questi due obiettivi erano chiaramente espressi nel programma
della maggioranza del 30 giugno ?93, così come vennero
sostanzialmente ribaditi nell'anno successivo, nel documento che
sancì la verifica che seguì nell'autunno del ?94.
Da allora la discussione fra le forze politiche - e credo anche
all'interno delle singole forze politiche - su questo problema è
andata sicuramente avanti e oggi arriva al vaglio finale, ma
l'impressione che abbiamo avuto è che sia andata avanti
malvolentieri, con accelerazioni improvvise e con altrettanti
improvvisi rallentamenti, con una sorta di diffidenza diffusa, con
una vischiosità nell'analisi politica, nelle decisioni che si
sarebbero poi dovute prendere che è andata via via aumentando.
Evidentemente il timore di ciò che sarebbe potuto accadere
mettendo mano a questo meccanismo indispensabile che regola la
rappresentanza all'interno di quest'aula, sollevava timori,
contraddizioni, posizioni contrapposte, probabilmente anche
trasversali alle singole forze politiche e quindi non solo fra le
forze politiche, creando poi anche univocità di posizioni fra forze
che sedevano in maggioranza e forze che sedevano
all'opposizione.
Noi sin dall'inizio, con chiarezza, abbiamo detto che eravamo
per un sistema maggioritario. Lo abbiamo detto sempre, a chiare
lettere, perché ritenevamo che quel sistema costituisse la migliore
garanzia per assicurare il rispetto dei due obiettivi che ho
illustrato, senza perderne di vista un altro, studiando
opportunamente il meccanismo di costruzione del sistema
maggioritario che avremmo potuto istituire per questa nostra
Regione e che era quello della garanzia della rappresentatività
all'interno di quest'aula di posizioni politiche sufficientemente
consistenti che consentisse di garantire la presenza in quest'aula
della discreta ricchezza di posizioni politiche presenti nella
società valdostana.
E questo era possibile farlo interamente e su questo abbiamo
continuato ad insistere sin dalle prime battute dei lavori della I
Commissione a cui era stato demandato il lavoro di coordinare la
raccolta ufficiale delle posizioni delle singole forze politiche,
non solo presenti in quest'aula ma anche presenti nella società
valdostana, ma qui non rappresentate. Ma, ed è già stato detto da
altri colleghi, intorno a quest'ipotesi si è verificata
l'impossibilità di raccogliere la maggioranza qualificata
necessaria e, a seguito della risoluzione succeduta alla precedente
discussione su questo tema, è scaturita la proposta di disegno di
legge che oggi discutiamo che è una proposta zoppicante,
pasticciata. È una proposta che rabbercia esigenze che sono quelle
che ho appena finito di illustrare senza però riuscire ad avere il
coraggio di fare le affermazioni che avremmo preferito fossero
state fatte.
Allora che fare? Rischiare di andare a votare ancora con la
legge elettorale per l'elezione del Consiglio regionale che in
questo momento è in vigore? A noi sembra che quella sarebbe la
soluzione peggiore. Sicuramente si deve andare a correggere quella
legge elettorale, i cui risultati finali non crediamo sarebbero
positivi e quindi diamo un giudizio positivo comunque per il passo
avanti fatto, nel senso che comunque questo disegno di legge
costituisce un passo in avanti. Certo è che comprende al suo
interno equivoci inammissibili e per quanto ci riguarda sono
sostanzialmente due.
Il primo è il passaggio dalla possibilità di indicare due
preferenze alla possibilità di indicarne tre; vorremmo sentire a
chiare lettere qual è stata la forza politica che ha posto alla
stessa UV la richiesta della presenza di questa modificazione visto
che, come ha già detto il Consigliere Ferraris, l'UV sostiene di
non essere stata portatrice di questa richiesta o di non esserlo
stata in modo così fermo. Vorremmo saperlo perché allora potremmo
avere un'altra chiave di lettura per capire il perché di questo
ritorno al passato ovvero il perché di una così consistente,
colossale, incredibile smentita nei confronti delle richieste
avanzate dall'elettorato valdostano che andava in senso
completamente diverso. Quest'aspetto ci vede assolutamente contrari
e presenteremo un emendamento all'articolo 4, 1° comma, per il
ritorno delle preferenze massime definibile nel numero di due.
L'altro aspetto che ci vede molto perplessi - e personalmente
molto preoccupato - è tutto il ragionamento che viene fatto per
garantire la rappresentanza alla minoranza Walser.
Ci sembra un sistema sicuramente molto pasticciato, pericoloso
per i suoi sviluppi futuri ed ingiustificato - per quel che mi
riguarda, almeno personalmente - ponendo a base della
rappresentatività politica all'interno del Consiglio regionale il
filo rosso: etnico, linguistico, culturale? Non si capisce.
Questo modo di affrontare il problema della rappresentatività
politica all'interno di un'assemblea legislativa non mi vede
assolutamente favorevole, per certi versi mi fa temere di una
logica rispetto alla quale non sono disposto ad incamminarmi,
mentre rivendico la rappresentatività della politica, il
diritto-dovere di essere presenti all'interno di quest'aula e di
quest'Assemblea, di garantire la possibilità di essere
presenti.
Mi chiedo, oltre a pormi i ragionamenti che già sono stati fatti
da Chiarello ed altri in rapporto ai numeri, che pure evidenziano
l'ingiustificabilità del tipo di rappresentanza che ne verrebbe
fuori: un seggio con 500 voti, neanche un seggio con 4800, non
riconoscendo dignità ad un'opzione politica che viene manifestata,
strutturata, che si presenta ai cittadini e che decide di essere
sottoposta al loro vaglio, nei confronti invece di una sanzione
quasi divina, quasi "unta" dall'alto che garantisce ipso facto la
presenza all'interno delle istituzioni.
Mi chiedo, dicevo, quale potrebbe essere poi la reazione di
altre realtà territoriali di questa nostra Regione che pure
storicamente hanno avuto un modo di essere amministrativo
all'interno di questa Valle parzialmente diverso dal resto della
restante Valle. Mi riferisco alla Valdigne, che da decenni non ha
rappresentanti all'interno di quest'aula. In questo momento ne ha
uno, il Consigliere Rocchio, residente a Courmayeur, ma per un
evento che non è collegato al conteggio dei voti, è legato ad un
fatto fortuito e anche doloroso.
Ebbene, quali sono i motivi con i quali diciamo alla Comunità
della Valdigne che non ha diritto di avere alcun rappresentante?
Forse che dal punto di vista economico, della ricchezza del
dibattito culturale, del numero delle comunità, della complessità
delle attività che vi si svolgono, questa Comunità non avrebbe
diritto di essere qui rappresentata? Certo che lo avrebbe. Qual è
allora il meccanismo che modifica l'atteggiamento che si deve
tenere nei confronti della Comunità Walser rispetto a quello che si
deve tenere nei confronti della Comunità montana della
Valdigne?
Seguiremo con attenzione il dibattito e trarremo le conclusioni.
Certo è che il commento finale non può che essere molto perplesso;
ci lascia un po' l'amaro in bocca la fine di questa vicenda.
Avremmo voluto, perché sarebbe stato possibile che così avvenisse,
che questo Consiglio regionale e le forze politiche che qui siedono
esprimessero maggiore coraggio politico, maggiore lungimiranza nel
futuro, maggior coraggio di correre dei rischi come forze
politiche, come rappresentanti che qui sediamo delle singole forze
politiche. Credo che avremmo fatto in quel caso un ottimo servizio
alla comunità valdostana. Così temiamo che, pur tentando di fare un
passo in avanti, si rischi di non modificare radicalmente il
rapporto fra l'elettorato passivo e quest'aula.
Presidente Ha chiesto la parola il Consigliere Piccolo.
Piccolo (ADP-PRI-Ind) La posizione politica della Fédération
Autonomiste sull'argomento oggetto di dibattito odierno era già
stata espressa in occasione del Consiglio del 22 gennaio e in
documenti ufficiali che erano stati presentati a suo tempo alla I
Commissione. Vorrei però qui riprendere alcune considerazioni fatte
in quell'occasione ed aggiungerne delle altre.
Il nostro Gruppo e le forze politiche che esso rappresenta al
suo interno hanno responsabilmente discusso e si sono confrontate
con amici, elettori e simpatizzanti, fino a giungere non dico a una
conclusione, ma ad una riflessione approfondita su quanto e come
potrebbe essere penalizzata una realtà politica e culturale come
quella della Valle d'Aosta da un meccanismo elettorale che, proprio
in una Regione che dovrebbe esaltare la particolarità e la
diversità, si cali dall'alto sui cittadini, un meccanismo di scelta
che tenda ad omogeneizzare più che a valorizzare gli individui, o a
quella centralità dell'uomo, più volta condivisa all'interno di
questo Consiglio in occasione dei dibattiti sul bilancio di
previsione.
Argomento anche questo discusso in occasione della nostra
Assemblea costituente dell'aprile ?97.
Ribadiamo che in Valle d'Aosta è necessario costruire una forte
area autonomista, moderata e moderna nei programmi di sviluppo
economico che non si appiattisca sulle formule astratte che ci
vengono propinate dai mass media nazionali.
In conclusione, quando abbiamo sostenuto come forza politica il
sistema maggioritario - correva l'anno 1993 -, le attuali formule
che esistono a livello nazionale, espressione di questo sistema,
ancora non esistevano.
Ora che esistono, visto il loro funzionamento, siamo preoccupati
che la Valle d'Aosta un domani possa essere governata da coalizioni
che nei loro programmi non hanno mai sfiorato le problematiche
delle Regioni a Statuto speciale. E l'esito della Bicamerale è un
esempio: la Bicamerale docet.
In buona sostanza, riteniamo che si giochi qui la partita
fondamentale per la Valle d'Aosta e, visto che non siamo degli
ingenui e neanche degli sprovveduti, non crediamo a tutta questa
buona fede, a questo buonismo, a quest'etichetta di nuovismo
rappresentata dai paladini del maggioritario.
E siamo arrivati ad una conclusione. La scelta del nostro Gruppo
consiliare è verso il sistema proporzionale che preveda un
consistente sbarramento per poter essere rappresentati in Consiglio
regionale e che anche in tempi successivi dia gli strumenti ai
cittadini per poter scegliere il Presidente della Giunta e i
componenti dell'Esecutivo.
Riteniamo che in questa fase storica sia la scelta più giusta ed
equilibrata per la Valle d'Aosta. Un'alta percentuale di
sbarramento per l'ingresso in Consiglio tende a raggiungere
l'obiettivo positivo di semplificare il quadro politico in
Consiglio regionale, evitando la presenza di gruppi, gruppuscoli o
addirittura liste familiari, salvaguardando contemporaneamente la
rappresentanza di una pluralità di interessi, che è una componente
importante e caratterizzante di una peculiarità e di una
specificità della Valle d'Aosta, oltre che essere d'accordo sulla
proposta delle tre preferenze che secondo noi risponde di più alla
volontà degli elettori valdostani. E qui aggiungiamo anche il
nostro voto favorevole alla proposta della rappresentanza della
minoranza Walser.
La Fédération Autonomiste non si è mai preoccupata delle
astratte minacce di dittatura delle forze autonomiste, ma è
piuttosto preoccupata di un'omogeneizzazione del ruolo trainante
delle forze autonomiste rispetto alle formule politiche costruite
altrove.
In conclusione riteniamo che il meccanismo della legge
elettorale per l'elezione del Consiglio Valle non sia assolutamente
un appuntamento irrilevante dal punto di vista politico, anzi, lo
riteniamo uno snodo determinante per come sarà governata la Valle
d'Aosta nei prossimi decenni.
Quindi la nostra più che una scelta tecnicistica è una scelta di
campo, che dice no alle formule politiche che vanno di moda a
livello nazionale, ma che sottolinea anche l'importanza, l'esigenza
e la necessità - forse mai come adesso - della costruzione di una
forte aggregazione moderata autonomista con programmi economici di
sviluppo moderni, attenti ai bisogni ed alle esigenze dei ceti medi
e produttivi, che sono e saranno la spina dorsale dell'economia
della Valle d'Aosta che - al di là delle parole e degli slogan -
vuole avere un ruolo all'interno di un'Europa che si sta
costruendo.
Concludo con queste considerazioni e ribadisco che comunque
siamo disponibili ad un ampio confronto con le altre forze
politiche per un approfondimento serio e non superficiale, come
supporto ad una decisione importante per il futuro della Valle
d'Aosta. Esprimo, ovviamente, voto favorevole alla proposta di cui
sono anche un sottoscrittore.
Presidente Ha chiesto la parola il Consigliere Mostacchi.
Mostacchi (UV) Sia ben chiaro che non voglio fare il difensore
d'ufficio della minoranza etnica e linguistica Walser, ma penso che
sia doveroso fare alcune considerazioni.
Forse Tibaldi, Chiarello e Florio sono giovani, non hanno
vissuto esperienze vecchie, quelle che si sono vissute subito dopo
la guerra. Io ero un ragazzo di 10-15 anni, ma me le ricordo per
averle vissute parzialmente.
Noi allora ci siamo battuti per avere una rappresentanza a Roma
e abbiamo ottenuto il collegio uninominale proprio grazie al
riconoscimento della nostra minoranza etnica e linguistica. E non è
questione di numeri: è questione di principi!
Poi, per quello che dite voi: che sono sufficienti 500 voti per
eleggere un rappresentante, non è vero. Questo è un discorso
capzioso e fuorviante perché, se avete letto la legge elettorale,
dovete sapere che bisogna avere sempre il doppio quorum per avere
un eletto. Se la lista Walser o il suo apparentamento non ottiene
il doppio quorum, non c'è né rappresentante Walser né
rappresentante della lista regionale, questa è la realtà. Ce ne
vogliono 500 in più e non che sono sufficienti 500. Bisogna essere
realisti nelle cose. Se poi il 5,71 è troppo alto, questo è un
discorso diverso che non ha niente a che vedere con la
rappresentanza etnica e linguistica.
Inviterei questo Consiglio a battersi di più. Noi chiediamo, e
penso che tutti siano d'accordo, un rappresentante europeo proprio
come riconoscimento, nuovamente, di minoranza etnica e linguistica
valdostana o francofona. Siete contro o siete a favore?
Presidente Ha chiesto la parola il Consigliere Linty.
Linty (LNPIAP) Dal dibattito emerso questa mattina ho sentito
parlare spesso di minoranza Walser. Credo che il termine più giusto
sia popolo Walser, altrimenti si corre il rischio di identificare
la Comunità Walser con una sorta di riserva indiana, dove abitano
persone completamente diverse dalle altre.
A chi si oppone o comunque manifesta dubbi sul diritto di questo
popolo di avere un rappresentante in seno a questo Consesso, vorrei
ricordare che la presenza dei Walser in questa Regione risale al
XII° secolo e che non stiamo parlando di comunità di recente
costituzione. Non è solo un'espressione geografica la Comunità
montana Walser, assolutamente; ha delle caratteristiche che la
differenziano dal resto della Regione, basti pensare alla lingua,
all'architettura, alle tradizioni.
Sicuramente sarebbe stato più giusto un collegio unico per
mandare in questo Consiglio un rappresentante Walser, ma ciò non è
stato possibile, quindi si è optato per la formula che avesse i
voti necessari per poter comunque garantire una loro
rappresentanza.
Venendo alla legge elettorale nel suo complesso, credo che
questa legge porti con sé sostanzialmente tre punti positivi.
Inizio subito dal più contestato che è quello delle preferenze.
La Lega Nord - questo per rispondere al Consigliere Florio, che
prima aveva chiesto quale forza politica le tre preferenze -,
quando venne interpellata dal Presidente della I Commissione, non
dichiarò nessun tipo di preferenza; la cosa ci lasciava
indifferenti perché, così come si è arrivati al numero di tre, si
garantisce comunque una maggiore libertà democratica all'elettore.
Nessuno obbliga gli elettori valdostani ad esprimere tre
preferenze, non è scritto da nessuna parte nella legge che i
Valdostani sono obbligati a scrivere sulla scheda tre preferenze.
C'è chi ne vuole esprimere una sola? Ne esprime una sola. C'è chi
non ne vuole esprimere nessuna? Contrassegnerà la lista e basta.
Non vedo dove stia tutto questo problema dell'una, delle due o
delle tre preferenze. Ci sono tre righe, la gente, quando andrà a
votare, sarà libera di scrivere un nome, due nomi, tre nomi, nessun
nome, oppure crociare il simbolo elettorale, quindi non vedo dove
sia questo grande problema sulle preferenze.
In merito allo sbarramento richiesto, certamente lo sbarramento
contribuisce a semplificare la composizione dei gruppi consiliari.
Abbiamo affrontato il problema anche in Commissione per il
regolamento per quanto riguarda la composizione dei gruppi
consiliari e tutti hanno convenuto sul fatto che, purtroppo, nel
corso di questa legislatura ci si è trovati di fronte a gruppi
cambiati, a nuovi gruppi entrati. Credo che lo sbarramento a due
seggi sia quanto meno una garanzia per quanto riguarda la
composizione dei gruppi.
È vero, ci sono delle leggi elettorali proporzionali in vigore
in Europa che hanno uno sbarramento più basso, mi riferisco a
quella tedesca, ad esempio, ma lì parliamo del Bunderstag, lì
parliamo di laender, dove il più piccolo ha un numero di votanti
che si aggira sui 450-500mila. Sicuramente abbassare il quorum a
loro garantirebbe la semplificazione, questo per una semplice
moltiplicazione di numeri.
Vi è poi il discorso del sistema utilizzato. Con un sistema
maggioritario a mio modo di vedere la città di Aosta l'avrebbe
fatta da padrone, 40mila abitanti... praticamente il Consiglio
regionale sarebbe stato deciso dagli elettori della città di Aosta,
questo è fuori di dubbio, o si creavano dei collegi diversi o
altrimenti la città di Aosta avrebbe fatto la parte del leone in
questo caso avrebbe comunque potuto incidere in maniera molto
determinante sulla composizione di questo Consiglio.
Non credo che sia possibile fare un paragone fra la
rappresentanza del popolo Walser con quella di qualunque altra
valle laterale o centrale o in alto o in basso della Valle d'Aosta,
non credo che stia in piedi il confronto e le motivazioni sono
fondamentalmente diverse.
Credo che questa legge elettorale sia provvisoria, o almeno me
lo auguro; ho sentito parlare di desideri di avere eletto
l'Esecutivo da parte del popolo - che mi pare cosa giusta - sul
modello della Svizzera. L'ho già detto più volte in quest'aula e
prendo spunto da questa legge per ripeterlo: per arrivare a tanto è
necessario addivenire a questa famosa separazione dei poteri.
Finché non arriviamo lì, finché ogni legge che arriva in
quest'aula, o meglio: finché il 99 percento delle leggi che
arrivano in quest'aula vengono proposte dall'Esecutivo, tanto vale
fare un'elezione separata.
Per questo, secondo me, questa è una legge del tutto
provvisoria, che in qualche modo migliora le cose per quello che
oggi ci troviamo davanti però, è necessario che tutte le forze
politiche inizino a pensare a separare questi poteri come le grandi
democrazie fanno e per fare questo ci vuole innanzitutto la volontà
di cominciare a discutere di queste cose.
Quando avremo l'organo legislativo separato dall'organo
esecutivo, quello sarà il momento in cui la nostra Regione
veramente marcerà ad una velocità molto più sostenuta verso il
futuro. E quello sarà il momento di rivedere la legge elettorale,
non potremo utilizzare certo questa legge per un sistema
istituzionale di quel tipo.
Quindi, ripeto, non credo che esista la minoranza valdostana o
la minoranza Walser, sono tutti e due popoli con la loro dignità
altrimenti, se seguiamo questa linea di ragionamento, dobbiamo
parlare della minoranza italiana nel mondo, cioè dobbiamo mantenere
il metro di misura per tutte le comparazioni.
Dal mio punto di vista è necessario riconoscere a questo popolo
una sua rappresentanza. Ripeto, era più giusto un collegio unico,
che avrebbe legittimato in modo più forte la presenza di un
consigliere, ma questo non è stato possibile, mi pare che il
relatore lo abbia scritto nella sua relazione. Prendo atto del
fatto che questo non è stato realizzabile comunque, mi sembra che
l'accordo che è stato trovato già garantisca questo diritto.
Presidente Ha chiesto la parola il Consigliere Perrin Joseph
César.
Perrin G.C. (UV) Malheureusement, en intervenant après plusieurs
autres collègues, je devrai forcément me répéter et répéter ce que
d'autres déjà ont affirmé, mais je crois que pour raison de clarté
il est bien d'intervenir.
L'Union Valdôtaine était partie, quant aux problèmes de la
révision de la loi électorale, sur une position qui était beaucoup
plus ample et qui allait beaucoup plus en avant de ce que nous
affrontons aujourd'hui. Nous étions pour une révision complète du
système avec une séparation nette entre l'organe législatif, le
Conseil régional, et l'organe exécutif, le Gouvernement régional.
Cela cependant nécessitait une révision du Statut et nous ne
pouvons donc en ce moment que nous mouvoir dans la direction
établie par le Statut même.
Si on veut donner dignité à ce Conseil, comme plusieurs forces
politiques le réclament, ce n'est qu'à travers cette séparation que
l'on peut obtenir: un Conseil qui devient le vrai organe
législatif, laissant l'administration au Gouvernement régional.
Nous avons plusieurs exemples en Europe, nous en avons un qui est
tout près de nous: la Suisse, où cette séparation démontre de
pouvoir fonctionner.
Cela n'étant pas possible, nous avons dû nous contenter d'une
modification dans la ligne qui nous est permise par le Statut. Ici
deux options pouvaient se présenter: un système majoritaire ou un
système proportionnel.
La Ière Commission a été confrontée longuement sur cet argument
et il n'y a pas eu la possibilité de dégager une majorité sur l'un
ou sur l'autre de ces systèmes. Ce n'est qu'à travers cette
résolution présentée au Conseil et les rencontres qui ont fait
suite à la résolution même qu'on a pu trouver cette majorité
qualifiée de 24 voix nécessaires à toute modification de loi sur un
projet qui, selon la résolution, va dans le sens du système
proportionnel.
Nous pourrions ici débattre longuement sur quel des deux
systèmes est le meilleur. D'un côté on a indiqué le système
majoritaire parce qu'il est le système qui fait participer les
citoyens aux choix. En ayant beaucoup de confiance dans l'électeur
valdôtain, je crois que l'électeur valdôtain participe toujours,
n'importe quel soit le système proposé, aux choix. Et n'oublions
pas que la participation à travers le système majoritaire est
toujours relative parce qu'il y a quand même des préliminaires à la
présentation des listes, à la formation des coalitions, à la
formulation d'un programme qui ne sont pas faits par les citoyens
eux-mêmes, sinon indirectement à travers les forces politiques. Ce
sont les forces politiques qui déterminent des coalitions, qui font
des programmes, qui présentent des candidats même avec le système
majoritaire et donc c'est en définitive là un faux argument celui
de la complète participation des citoyens.
Et d'ailleurs, même à travers un système proportionnel, les
électeurs peuvent déjà savoir au préalable dans quelle direction
ira la force politique qu'on va choisir, aussi parce que, à travers
le système majoritaire, les programmes sont beaucoup spécifiques à
chaque force politique et donc à plus forte raison les électeurs se
retrouvent dans l'une ou dans l'autre de ces forces.
Nous n'avons donc aucune crainte d'avoir fait le choix du
système proportionnel, qui donne la possibilité d'une présence à
ces forces politiques qui ont une base suffisamment solide même à
travers le barrage du double quorum et cela évite d'un côté cet
émiettement que nous avons connu dans le passé, mais surtout que
des listes souvent personnelles bâties sur l'intérêt personnel avec
un minimum de voix - je le répète, nous l'avons vu dans le passé -
puissent accéder à ce Conseil, non pour représenter les intérêts
collectifs, mais pour représenter des intérêts bien limités.
Nous sommes donc d'accord sur ce barrage qui va simplifier le
cadre politique et peut importe le fait que dans d'autres pays l'on
considère que le barrage supérieur à 5 pour cent ne représente plus
une vraie élection avec un système proportionnel. Le Conseil
régional est autonome et doit s'exprimer selon la réalité
valdôtaine, non en regardant à d'autres réalités.
Si nous regardons à d'autres réalités, nous devons fermement
repousser le système majoritaire - dans lequel plusieurs forces
politiques ont cru dans le passé - face à la situation italienne où
à chaque instant il y avait des élections politiques anticipées et
chaque année et demie on demande à l'électeur de s'exprimer. Quel a
été le résultat? Le résultat n'a pas été meilleur qu'avant, soit au
niveau de l'Etat, où une majorité existe, mais avec mille
compromis, avec toujours plus un croisement entre un pôle et
l'autre parce qu'autrement on ne ferait rien du tout et avec la
multiplication au Parlement des groupes politiques.
Les Régions italiennes à Statut ordinaire, qui ont adopté
forcément un système majoritaire, sont soumises après les deux ans
expirés, deux ans dans lesquels elles ne pouvaient pas faire de
crise, autrement il y avait la dissolution du Conseil, ces Régions
se sont retrouvées dans la même situation d'avant et nous voyons
que ces Régions, dont les Conseils ont été élus à travers un
système majoritaire, entrent en crise l'une après l'autre à
l'expiration de ces deux ans.
Donc nous sommes convaincus d'avoir fait un choix qui ne sera
pas nuisible à la Vallée d'Aoste et on ne peut pas dire
qu'uniquement le système majoritaire assure la stabilité de cette
Région.
Je crois que ce sont les forces politiques, c'est leur
cohérence, c'est leur volonté qui assure cela, autrement il n'y a
aucun système qui nous garantit.
Un système majoritaire oblige des forces politiques à se
coaliser en bloc, donc à se présenter ensemble à l'électorat, mais
ce système ne contraint pas les élus de ces forces à respecter
ensuite cette coalition. Les exemples italiens au niveau central et
au niveau régional le démontrent.
Même avec le système proportionnel l'Union Valdôtaine a toujours
assuré la stabilité et nous demandons que les autres forces
politiques s'assument cette responsabilité pour assurer, après la
création d'une majorité, la stabilité en Vallée d'Aoste.
L'Union Valdôtaine quant aux préférences n'avait pas indiqué une
option plutôt qu'une autre, mais là aussi je voudrais rappeler
qu'il s'agit toujours du choix des candidats parce qu'il n'y a là
aussi aucun système qui garantit. Je ne crois pas que le passage de
deux à trois préférences peut être considéré un retour en arrière
ou un retour à la partitocratie, un retour aux possibilités de
cordée parce que je ne vois aucune différence entre deux
préférences et trois préférences ou quatre préférences. Mais je
peux dire qu'avec une préférence non plus on n'assure pas
l'électorat parce que c'est vrai qu'on évitera la cordée parce
qu'on est seul, mais on peut permettre au plus charlatan d'accéder
à ce Conseil, ou au plus déshonnête, à celui qui a des moyens
financiers d'accéder à ce Conseil. Et donc il n'y a pas de garantie
là non plus...
(... commenti in Assemblea...)
... ceux qui disent qu'avec trois préférences on permet cela à
trois déshonnêtes c'est parce qu'ils veulent mettre en liste trois
déshonnêtes...
(... ilarità dell'Assemblea...)
... l'Union Valdôtaine ne le fera pas. Donc nous donnons notre
consentement à cette proposition aussi, qui ne découle pas de notre
volonté, mais qui a été demandé pour d'autres et, puisque pour
obtenir la majorité relative il faut demander d'un côté et céder de
l'autre, nous cédons là-dessus. Nous n'avons pas la crainte de le
dire.
Pour ce qui est de la prétendue contradiction de cette loi, je
ne la voix pas parce qu'on ne peut pas faire un mixte entre la
Communauté Walser - ou "peuple" Walser comme Linty préfère
l'appeler - et les forces politiques, si on croit à la nécessité
d'existence, de développement d'une culture, d'un peuple qui a sa
langue et sa particularité.
D'autres l'ont dit, nous l'avons toujours fait, en demandant le
Collège Walser, ce parallélisme entre Communauté Walser et Vallée
d'Aoste. Et comme nous demandons que la Vallée d'Aoste puisse être
présente au Parlement italien et au Parlement européen au-delà du
nombre de ses citoyens, nous demandons pour les Walser ce même
droit.
Autre chose est pour les forces politiques. Les forces
politiques, qui ont une consistance suffisante, pourront être
présentes même avec ce barrage du double quorum, mais non à
l'émiettement à l'extrême.
Quant aux Walser, là aussi il y a eu des fausses affirmations,
d'autres l'ont déjà dit, de façon particulière Mostacchi: ce n'est
pas que la Communauté Walser puisse entrer avec 500 voix, être
représentée dans ce Conseil avec un nombre réduit de voix, tandis
qu'on exclut la liste qui n'obtiendrait pas le double quorum.
La liste Walser pour avoir un élu directement doit obtenir le
double quorum, dans ce cas elle aura même deux élus. Le candidat
Walser sera présent parce qu'une autre force politique renonce à
une place et c'est là la grande différence! C'est un sacrifice
d'une force politique qui croît dans l'existence et le
développement d'une petite Communauté telle que celle Walser, qui
renonce à l'un de ses élus pour faire accéder le représentant
Walser. Donc il n'y a pas de contradiction dans cette loi.
Pour toutes ces raisons notre vote à ce projet de loi est
positif et nous repousserons tous les amendements proposés, sauf
celui proposé par le rapporteur, qui découle des contacts eus avec
les représentants de la Communauté Walser elle-même, qui en premier
temps avait accepté 50 plus 1 pour cent, mais qui s'était trompée
sur le calcul de ce pourcentage et qui a demandé de descendre à 40
pour cent. Pour ce qui nous concerne, nous serons bien volontiers
d'accord de céder notre dernière place à un Walser qui aura obtenu
ce seuil. Pour toutes ces raisons notre voix à ce projet de loi
sera positive.
Si dà atto che, dalle ore 11,47, presiede il Presidente
Stévenin.
Président La parole au Conseiller Marguerettaz.
Marguerettaz (Aut) Volevo fare due brevi considerazioni
semplicemente perché questa proposta di legge nasce alcuni mesi fa
con la firma dei Popolari per la Valle d'Aosta ed è antecedente
alla decisione politica che i Popolari per la Valle d'Aosta hanno
preso di dare vita alla coalizione degli Autonomisti.
Noi facciamo questo tipo di riflessione: una legge elettorale,
richiedendo una maggioranza qualificata, richiede per sua natura
una mediazione tra le varie forze politiche e da tutto ciò ne
deriva un prodotto, che è quello che noi oggi siamo chiamati a
votare.
Cosa ci ha condotti a presentare questo disegno di legge? È
un'unica volontà direi: quella di vedere innanzitutto quali sono le
aspettative che oggi in questa fase storica ci sono a livello
dell'elettorato. La nostra forza politica aveva individuato
un'importante aspettativa che era quella di una semplificazione del
quadro politico. Credo che se oggi c'è un'aspettativa forte da
parte dei Valdostani, è proprio quella di vedere semplificato un
quadro politico, che fino a poco tempo fa vedeva sedere in
quest'aula 11 gruppi consiliari. Credo che sia esperienza di tutte
le forze politiche, tranne forse l'Union Valdôtaine, ma se non
altro nei pourparlers che si hanno con le persone, constatare
quanto la confusione regni sovrana tra l'elettorato valdostano.
Quindi c'è necessità di una semplificazione e siamo certi che
questa proposta di legge può raggiungere quest'obiettivo.
La seconda considerazione riguarda il discorso delle preferenze,
altro punto che modifica l'attuale situazione. Questa è stata una
decisione concordata, ma sulla quale mi permetto di fare due
osservazioni.
Innanzitutto la posizione della nostra forza politica è stata
chiara, condivisibile o meno, e consisteva nel dire che a nostro
avviso la posizione meno logica in assoluto che poteva avere una
legge elettorale era proprio quella delle due preferenze. Io non
c'ero, ma chi fra voi colleghi era già presente nella scorsa
legislatura non mi smentirà se dirò che queste due preferenze
furono allora frutto di un compromesso.
Perché non ritenevamo opportuno le due preferenze? Perché non è
"né carne, né pesce", come si dice: o la decisione andava verso la
preferenza unica, per il discorso di evitare le cordate eccetera,
oppure si dava la possibilità agli elettori di scegliere.
A fronte di questi due ragionamenti vorrei fare questa
considerazione. C'è forse da tenere ben presente una domanda
fondamentale per chiunque nella vita, ma in particolare per noi che
sediamo qui dentro e cioè aver sempre ben presente la questione: è
la legge che fa la morale o è la morale che fa la legge? Questa è
una questione decisiva perché se alcuni di noi si illudono che la
regola, una volta scritta, cambia la morale, allora credo che
abbiano bisogno questi colleghi, se ci sono, di fare un certo tipo
di percorso anche di vita.
Perché faccio questa riflessione? Perché la volontà di
semplificare un quadro politico non nasce solo da una regola;
sappiamo che ci sono delle forze politiche che predicano una
necessità di semplificare, di unirsi, eccetera e poi
contemporaneamente cercano di fare di tutto per presentarsi ancora
da soli alle elezioni e coltivarsi il proprio orticello. Allora
vedete che non è la regola che fa la morale. E per quanto ci
riguarda, nel nostro piccolo, senza essere pretestuosi né tanto
meno arroganti, il discorso che è partito con gli Autonomisti è
stata la dimostrazione che prima ancora delle regole a noi
interessava dare una risposta in questo senso.
La seconda considerazione è invece sulle preferenze. Anche qua
credo che chi di voi segue la politica più di quanto la seguo io a
livello nazionale abbia chiaro che la preferenza unica è nata in un
contesto storico particolare in cui c'era necessità di cambiare le
regole, ma contemporaneamente questa non è stata la panacea di
tutti i mali, a questo proposito riporto un fatto che mi dicevano
essersi verificato in diverse città capoluogo, ma non solo, delle
altre regioni. Se la preferenza unica ha evitato il brutto fenomeno
delle cordate, non è riuscita ad evitare, o per meglio dire ha
permesso a chi all'interno di una lista aveva più disponibilità
finanziarie, economiche, di rapporti con l'informazione e via di
questo passo, di affermarsi a fronte degli altri candidati. Una
situazione che - tutti voi condividerete - non è ancora giusta.
Da qui rendiamoci conto che il passo che facciamo oggi è
importante, si variano alcune regole, noi crediamo in senso
migliorativo, ma teniamo ben presente che il miglioramento della
qualità della vita politica in Valle d'Aosta non dipende solo da
questa legge, ma dipende dalla volontà di tutti noi.
Président S'il n'y a plus des conseillers qui demandent la
parole, je déclare close la discussion générale.
On passe à l'examen du projet de loi. A l'article 1 il y a un
amendement proposé par Monsieur Tibaldi et des amendements proposés
par Monsieur Bavastro, dont je donne la lecture:
Emendamento L'articolo 1 è sostituito dal seguente:
1. L'articolo 6 della legge regionale 12 gennaio 1993, n. 3
(Norme per l'elezione del Consiglio regionale della Valle d'Aosta),
già modificato dall'articolo 2 della legge regionale 11 marzo 1993,
n. 13, è sostituito dal seguente:
"Articolo 6
(Liste dei candidati)
1. Le liste dei candidati devono comprendere ciascuna un numero
di candidati non inferiore a diciotto e non superiore a
trentacinque.
2. Le liste dei candidati devono essere sottoscritte dal
presidente o segretario regionale dei partiti, movimenti o gruppi
politici, ovvero da rappresentanti da loro indicati con mandato
autenticato da notaio. Qualora tali organi non fossero previsti dai
relativi statuti o per qualsiasi ragione non fossero in carica, la
sottoscrizione può essere effettuata o il relativo mandato può
essere conferito dal dirigente regionale del partito o del
raggruppamento politico. La carica dei sottoscrittori deve essere
comprovata con attestazioni dei rispettivi segretari o presidenti
nazionali oppure con estratti autentici dei relativi verbali di
nomina, nel caso di organizzazione locale. Il sottoscrittore della
lista può essere compreso nell'elenco dei candidati. La lista dei
candidati deve essere corredata dai moduli di cui all'articolo 7,
comma 4, contenenti le firme di non meno di cinquecento e non più
di ottocento elettori.
3. Per i partiti o gruppi politici che hanno avuto almeno un
eletto nella legislatura in corso ed hanno costituito un gruppo
consiliare esistente al momento della pubblicazione del decreto del
Presidente della Giunta di convocazione dei comizi elettorali, e
per quelli che, costituiti inizialmente in gruppo consiliare, hanno
nel corso della legislatura mutato simbolo e denominazione, fatta
eccezione per il gruppo misto, non è richiesta la presentazione
delle cinquecento firme. Nessuna presentazione di firme è parimenti
richiesta nel caso in cui la lista sia contraddistinta da un
contrassegno composito, nel quale sia contenuto quello di un
partito o gruppo politico esente dall'onere della raccolta di firme
ai sensi del presente comma.
4. I nomi dei candidati devono essere elencati e contrassegnati
con numeri arabi progressivi, secondo l'ordine di elenco, ai fini
dell'espressione dei voti di preferenza.
5. La candidatura deve essere accettata con dichiarazione
firmata ed autenticata da un notaio o da personale delle
cancellerie e delle segreterie giudiziarie collocato nella settima
qualifica funzionale e superiori o da un segretario comunale o
altro funzionario incaricato dal sindaco. La dichiarazione di
accettazione della candidatura deve contenere l'esplicita
dichiarazione del candidato di non essere in alcuna delle
condizioni previste dall'articolo 15, comma 1, della legge 19 marzo
1990, n. 55 (Nuove disposizioni per la prevenzione della
delinquenza di tipo mafioso e di altre gravi forme di
manifestazione di pericolosità sociale), come modificata dalla
legge 18 gennaio 1992, n. 16. Per i cittadini residenti all'estero
l'autenticazione della firma deve essere richiesta ad un ufficio
diplomatico o consolare.
6. Di tutti i candidati deve essere indicato cognome, nome,
luogo e data di nascita.
7. Nessun candidato può essere compreso in più liste.
Emendamenti Articolo 1
Nel comma 3 dell'articolo 6 della legge regionale 12 gennaio
1993, n. 3, l'espressione "la presentazione delle cinquecento
firme" è sostituita con "alcuna sottoscrizione".
Nel comma 5 dell'articolo 6 della legge regionale 3/1993,
l'espressione "come modificata" è sostituita con "come
modificato".
Président La parole au Conseiller Tibaldi.
Tibaldi (Ind) Illustro velocemente il senso degli emendamenti
che vado a presentare, come avevo già annunciato in sede di
discussione generale.
Naturalmente sono emendamenti strettamente collegati fra loro,
in particolare il primo con il secondo, il terzo con il quarto, il
quinto, il sesto e il settimo, poi l'ottavo e il nono per conto
proprio.
Innanzitutto il senso di questi emendamenti va nella direzione
di introdurre un sistema maggioritario secco nella nostra Regione
che tenda al bipolarismo, che non riproduca le imperfezioni che già
abbiamo potuto verificare nella cosiddetta legge Mattarellum
applicata in sede parlamentare e dove effettivamente quella quota
proporzionale ha inficiato la validità del sistema che venne
proposto nel ?92.
Questo sistema maggioritario, che è in particolare contenuto
nell'articolo 8, prevede una ripartizione dei 35 seggi del
Consiglio regionale in questo modo: 21 alla lista che ottiene la
maggioranza relativa dei consensi, quindi c'è un premio di
maggioranza, per cui qualunque forza o coalizione ottenga la
maggioranza relativa dei consensi nell'ambito del collegio unico
elettorale ne ha a disposizione 21, la maggioranza assoluta, il 60
percento dei seggi presenti in quest'aula. Questa formula di premio
di maggioranza garantisce naturalmente quella stabilità,
quell'autorevolezza e quell'efficienza oltre che responsabilità di
governo, nella coalizione che è stata direttamente investita dal
popolo a votare attraverso l'urna quella determinata lista.
D'altro canto salvaguarda anche la rappresentatività attribuendo
il restante 40 percento dei seggi, in particolare 14, e in maniera
assolutamente proporzionale con il metodo D'Hondt, fra le altre
liste con la classica divisione della cifra elettorale per i numeri
progressivi da 1 in avanti, quindi il 40 percento dei seggi
verrebbero ripartiti secondo questo criterio.
Analogamente a questo sistema si introduce il cosiddetto
criterio della preferenza unica che è stato tanto criticato in una
serie di interventi che sono stati fatti di recente. Ritengo che il
ragionamento sulla preferenza unica collegato al discorso fatto in
particolare dal Consigliere Perrin sulla disonestà o sulla
disponibilità finanziaria sia riproducibile anche per la tripla
preferenza o la quadrupla o la seconda. Sinceramente non riesco a
capire questo ragionamento così univoco nei confronti della
preferenza unica, che non sia estensibile alla tripla o quadrupla
preferenza.
Il ragionamento che è stato fatto mi sembra pretestuoso: perché
vale per quella unica e non vale per quelle multiple? Anzi,
possiamo dire che per le preferenze multiple vale in una comunità
che ha delle dimensioni umane così piccole e limitate il controllo
del voto.
In una Regione, dove la dimensione umana è numericamente bassa
ed invece il numero dei seggi proporzionalmente è elevato, sappiamo
che con la tripla preferenza, al di là del discorso delle cordate -
ripudiabile come dicevano più o meno tutti -, vale il discorso
della possibilità del controllo del voto. Questo è invece un fatto
di palese disonestà che anzitutto va contro un principio della
Costituzione, dove si propende per la segretezza del voto; il
sistema della preferenza multipla è stato fortemente criticato nel
periodo storico in cui il patto Segni portava avanti in maniera
efficace ed energica il discorso della preferenza unica, tant'è che
venne accettato a larga maggioranza dagli Italiani.
Quindi una serie di emendamenti contenuti in questa proposta che
ho fatto si riferiscono alla preferenza unica perché gli articoli
della legge elettorale del ?93 che fanno riferimento alla
possibilità per un elettore di esprimere più preferenze, allora
erano due, sono diversi. In particolare sono il 17, il 34, il 35,
il 40 e il 41 quindi, sono 5 articoli che sono concatenati fra loro
e fanno riferimento alla possibilità di esprimere un certo numero
di preferenze, 2 nel 1993. Quindi la modifica di uno implica la
modifica automatica anche degli altri, di conseguenza
l'accoglimento del primo o la decadenza del primo implica
rispettivamente l'accoglimento o la decadenza di quelli che sono
logicamente concatenati.
Président On vote l'amendement du Conseiller Tibaldi à l'article
1:
Presenti: 33
Votanti: 18
Favorevoli: 1
Contrari: 17
Astenuti: 15 (Aloisi, Chenuil, Chiarello, Collé, Dujany,
Ferraris, Florio, Lanièce, Lanivi, Mafrica, Parisi, Piccolo,
Riccarand, Rocchio e Squarzino)
Il Consiglio non approva
Président On vote les amendements du Conseiller Bavastro à
l'article 1:
Presenti: 35
Votanti: 30
Favorevoli: 29
Contrari: 1
Astenuti: 5 (Chiarello, Florio, Mafrica, Riccarand e
Squarzino)
Président On vote l'article 1 dans le texte amendé:
Articolo 1 1. L'articolo 6 della legge regionale 12 gennaio
1993, n. 3 (Norme per l'elezione del Consiglio regionale della
Valle d'Aosta), già modificato dall'articolo 2 della legge
regionale 11 marzo 1993, n. 13, è sostituito dal seguente:
"Articolo 6
(Liste dei candidati)
1. Le liste dei candidati devono comprendere ciascuna un numero
di candidati non inferiore a diciotto e non superiore a
trentacinque.
2. Le liste dei candidati devono essere sottoscritte dal
presidente o segretario regionale dei partiti, movimenti o gruppi
politici, ovvero da rappresentanti da loro indicati con mandato
autenticato da notaio. Qualora tali organi non fossero previsti dai
relativi statuti o per qualsiasi ragione non fossero in carica, la
sottoscrizione può essere effettuata o il relativo mandato può
essere conferito dal dirigente regionale del partito o del
raggruppamento politico. La carica dei sottoscrittori deve essere
comprovata con attestazioni dei rispettivi segretari o presidenti
nazionali oppure con estratti autentici dei relativi verbali di
nomina, nel caso di organizzazione locale. Il sottoscrittore della
lista può essere compreso nell'elenco dei candidati. La lista dei
candidati deve essere corredata dai moduli di cui all'articolo 7,
comma 4, contenenti le firme di non meno di cinquecento e non più
di ottocento elettori, fatto salvo quanto disposto dal comma
10.
3. Per i partiti o gruppi politici che hanno avuto almeno un
eletto nella legislatura in corso ed hanno costituito un gruppo
consiliare esistente al momento della pubblicazione del decreto del
Presidente della Giunta di convocazione dei comizi elettorali, e
per quelli che, costituiti inizialmente in gruppo consiliare, hanno
nel corso della legislatura mutato simbolo e denominazione, fatta
eccezione per il gruppo misto, non è richiesta alcuna
sottoscrizione. Nessuna presentazione di firme è parimenti
richiesta nel caso in cui la lista sia contraddistinta da un
contrassegno composito, nel quale sia contenuto quello di un
partito o gruppo politico esente dall'onere della raccolta di firme
ai sensi del presente comma.
4. I nomi dei candidati devono essere elencati e contrassegnati
con numeri arabi progressivi, secondo l'ordine di elenco, ai fini
dell'espressione dei voti di preferenza.
5. La candidatura deve essere accettata con dichiarazione
firmata ed autenticata da un notaio o da personale delle
cancellerie e delle segreterie giudiziarie collocato nella settima
qualifica funzionale e superiori o da un segretario comunale o
altro funzionario incaricato dal sindaco. La dichiarazione di
accettazione della candidatura deve contenere l'esplicita
dichiarazione del candidato di non essere in alcuna delle
condizioni previste dall'articolo 15, comma 1, della legge 19 marzo
1990, n. 55 (Nuove disposizioni per la prevenzione della
delinquenza di tipo mafioso e di altre gravi forme di
manifestazione di pericolosità sociale), come modificato dalla
legge 18 gennaio 1992, n. 16. Per i cittadini residenti all'estero
l'autenticazione della firma deve essere richiesta ad un ufficio
diplomatico o consolare.
6. Di tutti i candidati deve essere indicato cognome, nome,
luogo e data di nascita.
7. Nessun candidato può essere compreso in più liste.
8. Ciascuna delle liste di candidati eventualmente presentate da
partiti o gruppi politici espressi dalla minoranza walser può
collegarsi, agli effetti dell'assegnazione dei seggi prevista dagli
articoli 50, 51 e 52, con altra lista presentata da partito o
gruppo politico. A tale scopo, nella dichiarazione di presentazione
della lista, deve essere indicata la lista con la quale si intende
effettuare il collegamento. Le dichiarazioni di collegamento fra le
liste devono essere reciproche.
9. Le liste dei candidati di cui al comma 8 devono comprendere
ciascuna un numero di candidati non inferiore a tre e non superiore
a sei. I candidati devono essere residenti da almeno tre anni in
uno dei comuni walser di cui al comma 10.
10. Le liste dei candidati di cui al comma 8 devono essere
sottoscritte con le modalità di cui al comma 2 e corredate dai
moduli di cui all'articolo 7, comma 4, contenenti le firme di
almeno quaranta e non più di settanta elettori, iscritti nelle
liste elettorali dei comuni di Issime, Gressoney-La-Trinité,
Gressoney-Saint-Jean e Gaby."
Presenti: 35
Votanti: 31
Favorevoli: 27
Contrari: 4
Astenuti: 4 (Chiarello, Florio, Riccarand e Squarzino)
Président On vote l'article 2:
Presenti: 35
Votanti: 29
Favorevoli: 27
Contrari: 2
Astenuti: 6 (Chenuil, Chiarello, Ferraris, Florio, Riccarand e
Squarzino)
Président L'amendement n° 2 proposé par le Conseiller Tibaldi
est dépassé, étant donné que la proposition du Conseiller Tibaldi à
l'article 1 n'a pas été votée; j'en donne quand même la
lecture:
Emendamento Dopo l'articolo 2 si aggiunge l'articolo 2/bis:
Articolo 2/bis
1. La lett. a) del comma 1 dell'articolo 9 della legge regionale
3/1993 è sostituito dal seguente:
"a) verifica se le liste sono state presentate nei termini,
corredate dal numero di firme prescritte e comprendono un numero di
candidati non inferiore a ventuno; dichiara non valide le liste che
non corrispondono a queste condizioni e riduce al limite prescritto
quelle contenenti un numero di candidati superiore al numero dei
consiglieri da eleggere, cancellando gli ultimi nomi".
Président On vote l'article 3:
Presenti: 35
Votanti e favorevoli: 28
Astenuti: 7 (Chenuil, Chiarello, Ferraris, Florio, Mafrica,
Riccarand e Squarzino)
Président Après l'article 3 il y a un amendement proposé par le
Conseiller Tibaldi, dont je donne la lecture:
Emendamento Dopo l'articolo 3 si aggiunge l'articolo 3/bis.
Articolo 3/bis
1. Il comma 3 dell'articolo 17 della legge regionale 3/1993 è
sostituito dal seguente:
"3. Accanto a ogni singolo contrassegno è tracciata una linea
orizzontale sulla quale l'elettore ha facoltà di esprimere la
preferenza per il candidato della lista votata. Sono vietati altri
segni o indicazioni".
Président On vote l'amendement:
Presenti: 35
Votanti: 10
Favorevoli: 1
Contrari: 9
Astenuti: 25 (Agnesod, Aloisi, Chenuil, Chiarello, Collé,
Dujany, Ferraris, Florio, Lanièce, Lanivi, Lavoyer, Linty, Louvin,
Mafrica, Marguerettaz, Parisi, Perron, Riccarand, Rocchio,
Squarzino, Stévenin, Vallet, Vicquéry, Viérin Dino e Viérin
Marco)
Il Consiglio non approva
Président Il y a un autre amendement, proposé par Monsieur
Tibaldi, qui est substitutif de l'article 4:
Emendamento L'articolo 4 è sostituito dal seguente:
Articolo 4
1. L'articolo 34 della legge regionale 3/1993 è sostituito dal
seguente:
"Articolo 34
(Voti di lista e di preferenza)
1. Una scheda valida rappresenta un voto di lista.
2. L'elettore può manifestare la preferenza esclusivamente per
un candidato della lista da lui votata.
3. Il voto di preferenza si esprime scrivendo con la matita
copiativa, nell'apposita riga tracciata a fianco del contrassegno
di lista votata, il nome e cognome o solo il cognome del candidato
preferito, compreso nella lista medesima. In caso di identità di
cognome tra candidati, deve scriversi sempre il nome e cognome e,
ove occorra, data e luogo di nascita. È possibile indicare il
numero arabo corrispondente a colui che si voglia votare.
4. Qualora il candidato abbia due cognomi, l'elettore nel dare
la preferenza può scriverne uno dei due. L'indicazione deve
contenere, a tutti gli effetti, entrambi i cognomi quando vi sia
possibilità di confusione fra i candidati.
5. È inefficace la preferenza per un candidato compreso in una
lista diversa da quella votata.
6. Se l'elettore non abbia indicato alcun contrassegno di lista
ma abbia scritto la preferenza per un candidato compreso in una
lista, s'intende che abbia votato la lista alla quale appartiene il
preferito.
7. Se l'elettore abbia segnato più di un contrassegno di lista,
ma abbia scritto la preferenza per un candidato appartenente ad una
soltanto di tali liste, il voto è attribuito alla lista cui
appartiene il candidato indicato.
8. Le preferenze espresse in eccedenza al numero stabilito al
comma due sono nulle.
9. Sono vietati altri segni o indicazioni".
Président On vote l'amendement:
Presenti: 35
Votanti: 2
Favorevoli: 1
Contrari: 1
Astenuti: 33 (Agnesod, Aloisi, Bavastro, Bionaz, Borre, Chenuil,
Chiarello, Collé, Dujany, Ferraris, Florio, Lanièce, Lanivi,
Lavoyer, Linty, Louvin, Mafrica, Marguerettaz, Mostacchi, Parisi,
Perrin C., Perrin G.C., Perron, Piccolo, Riccarand, Rini, Rocchio,
Squarzino, Stévenin, Vallet, Vicquéry, Viérin Dino e Viérin
Marco)
Il Consiglio non approva
Président Il y a un amendement proposé par le Conseiller
Chiarello, dont je donne la lecture:
Emendamento L'articolo 4 viene sostituito con:
"L'elettore può manifestare la preferenza per i candidati della
lista da lui votata e può esprimere una sola preferenza".
Président La parole au Conseiller Chiarello:
Chiarello (RC) In base a quello che ha detto il Consigliere
Perrin volevo dire che, siccome dovremmo mettere in lista tutti i
disonesti perché gli altri vanno nelle altre liste, noi cerchiamo
di bloccare per fare sì che almeno vengano votati uno per
volta...
(... ilarità dell'Assemblea...)
... cioè cerchiamo di evitare le cordate. Una volta si parlava
di cordate, invece adesso siamo tutti diventati santerelli. Ho
sentito dire che tanto qui siamo tutti onesti, invece nella nostra
piccola comunità è successo un po' di tutto.
Proponevo quest'emendamento nell'ottica di rispettare un
referendum.
C'è stato un referendum, noi diciamo sempre di volerne
rispettare l'esito, ma poi facciamo un'altra cosa ed invece di
stringere allarghiamo: mi sembra che non sempre rispettiamo la
volontà delle persone.
Président La parole au Conseiller Perrin Joseph César.
Perrin G.C. (UV) Chiarello, moi je n'ai pas dit que les honnêtes
sont tous d'un côté et les déshonnêtes de l'autre, mais je suis
convaincu d'une chose, que dans la liste de Rifondazione Comunista
il y aura au moins un honnête, Vittorino Chiarello.
(... l'Assemblea all'unisono dice: bravo, bravo!...)
Presidente In verità quest'emendamento era decaduto perché dice
la stessa cosa di quello di Tibaldi, comunque è meglio votarlo.
On vote l'amendement proposé par Monsieur Chiarello:
Presenti: 35
Votanti e favorevoli: 5
Astenuti: 30 (Agnesod, Aloisi, Bavastro, Bionaz, Borre, Chenuil,
Collé, Dujany, Ferraris, Lanièce, Lanivi, Lavoyer, Linty, Louvin,
Mafrica, Marguerettaz, Mostacchi, Parisi, Perrin C., Perrin G.C.,
Perron, Piccolo, Rini, Rocchio, Stévenin, Vallet, Vicquéry, Viérin
Dino, Viérin Marco e Voyat)
Il Consiglio non approva
Président Il y a l'amendement proposé par les Conseillers Florio
et d'autres, toujours à l'article 4:
Emendamento Nell'articolo 4, comma 1, l'espressione "il numero
massimo delle preferenze è di tre" è sostituito dalla seguente "il
numero massimo delle preferenze è di due".
Président On vote l'amendement:
Presenti: 35
Votanti: 9
Favorevoli: 8
Contrari: 1
Astenuti: 26 (Agnesod, Aloisi, Bavastro, Bionaz, Borre, Collé,
Dujany, Lanièce, Lanivi, Lavoyer, Linty, Louvin, Marguerettaz,
Parisi, Perrin C., Perrin G.C., Perron, Piccolo, Rini, Rocchio,
Stévenin, Vallet, Vicquéry, Viérin Dino, Viérin Marco e Voyat)
Il Consiglio non approva
Président On vote l'article 4:
Presenti e votanti: 35
Favorevoli: 27
Contrari: 8
Président Les amendements du Conseiller Tibaldi à l'article 4,
c'est-à-dire les nouveaux articles proposés 4/bis, 4/ter et
4/quater, sont échoués. J'en donne la lecture:
Emendamenti Dopo l'articolo 4 si aggiunge l'articolo 4/bis.
Articolo 4/bis
1. L'articolo 35 della legge regionale 3/1993 è sostituito dal
seguente:
"Articolo 35
(Ulteriori modalità per l'indicazione della preferenza)
1. L'indicazione della preferenza può essere fatta scrivendo
invece del cognome il numero con il quale è contrassegnato nella
lista il candidato preferito. Tale preferenza è efficace purché sia
compresa nello spazio posto a fianco del contrassegno votato.
2. Se l'elettore non abbia indicato alcun contrassegno di lista,
ma abbia espresso la preferenza mediante numero nello spazio posto
a fianco di un contrassegno, s'intende che abbia votato la lista
alla quale appartiene il contrassegno medesimo.
3. La preferenza espressa in numero è nulla se ne derivi
incertezza; tuttavia è valida agli effetti dell'attribuzione del
voto di lista a norma del comma due.
4. È nulla la preferenza nella quale il candidato non sia
designato con la chiarezza necessaria a distinguerlo da ogni altro
candidato della stessa lista. É, altresì, nulla la preferenza per
un candidato compreso in una lista diversa da quella votata".
Dopo l'articolo 4/bis si aggiunge l'articolo 4/ter.
Articolo 4/ter
1. Il comma 3 dell'articolo 40 della legge regionale 3/1993 è
sostituito dal seguente:
"3. Uno degli scrutatori, designato a sorte, estrae dall'urna in
successione ogni scheda, la dispiega e la consegna al Presidente,
il quale proclama ad alta voce il contrassegno della lista votata
e, ove occorra, il numero progressivo della lista per la quale è
dato il voto e il cognome del candidato al quale è attribuita la
preferenza; passa quindi la scheda ad altro scrutatore che insieme
con il segretario prende nota del numero dei voti di ciascuna lista
e dei voti di preferenza".
Dopo l'articolo 4/ter si aggiunge l'articolo 4/quater.
Articolo 4/quater
1. Il comma 2 dell'articolo 41 della legge regionale 3/1993 è
sostituito dal seguente:
"2. È considerato valido, intendendosi votata la lista alla
quale appartiene il candidato preferito, il voto espresso senza
l'indicazione del contrassegno di lista ma con la sola espressione
non equivoca della preferenza di un candidato appartenente alla
medesima lista".
Président On vote maintenant l'article 5:
Presenti: 35
Votanti e favorevoli: 28
Astenuti: 7 (Chenuil, Chiarello, Ferraris, Florio, Mafrica,
Riccarand e Squarzino)
Président A l'article 6 il y a l'amendement du Conseiller
Tibaldi, dont je donne lecture:
Emendamento L'articolo 6 è sostituito dal seguente:
Articolo 6
1. L'articolo 50 della legge regionale 3/1993 è sostituito dal
seguente:
"Articolo 50
(Determinazione del numero dei seggi spettanti a ciascuna
lista)
1. Compiute le operazioni di cui all'articolo 49, l'ufficio
elettorale regionale, con l'assistenza degli esperti di cui
all'articolo 8, comma 2:
a) determina la cifra elettorale di ciascuna lista: la cifra
elettorale di lista è data dalla somma dei voti validi di lista,
compresi quelli di cui all'articolo 49, comma 1, lett. b), ottenuti
da ciascuna lista nelle singole sezioni del collegio.
b) attribuisce ventuno seggi alla lista che ha ottenuto la
maggiore cifra elettorale;
c) ripartisce proporzionalmente i restanti quattordici seggi fra
le altre liste, dividendo la cifra elettorale di ciascuna lista
successivamente per 1, 2, 3, 4... sino a concorrenza del numero dei
seggi da assegnare e quindi scegliendo, tra i quozienti così
ottenuti, i più alti, in numero eguale a quello dei seggi da
assegnare, disponendoli in una graduatoria decrescente. A ciascuna
lista vengono attribuiti tanti seggi quanti sono i quozienti ad
essa appartenenti compresi nella graduatoria. A parità di
quoziente, nelle cifre intere e decimali, il seggio è attribuito
alla lista che ha ottenuto la maggiore cifra elettorale e, a parità
di quest'ultima, per sorteggio".
Président On vote l'amendement:
Presenti: 35
Votanti: 18
Favorevoli: 1
Contrari: 17
Astenuti: 17 (Aloisi, Chenuil, Chiarello, Collé, Dujany,
Ferraris, Florio, Lanièce, Lanivi, Mafrica, Marguerettaz, Parisi,
Piccolo, Riccarand, Rocchio, Squarzino e Viérin Marco)
Il Consiglio non approva
Président Il y a un amendement proposé par Monsieur Chiarello,
dont je donne la lecture:
Emendamento All'articolo 6 il comma b) viene sostituito da:
"Il quoziente minimo per partecipare all'attribuzione dei seggi
è pari al 4 percento dei voti validi".
Président La parole au Conseiller Chiarello.
Chiarello (RC) Faccio solo quest'intervento che vale anche come
dichiarazione di voto. Devo ammettere che quello che ha detto
Perrin prima, che non c'è sistema elettorale che tenga, è vero; che
invece in Valle d'Aosta l'Union Valdôtaine è stata al di sopra del
sistema elettorale, ha garantito lei la stabilità e speriamo che
continui a garantirla, anche se....
(... ilarità dell'Assemblea...)
... no, ho riportato quello che ha detto il Consigliere Perrin,
stavo finendo.
Volevo dire, speriamo che lasci spazio anche a qualcuno che dica
qualcosa, non solo garantire il sistema ed occupare il potere
completamente, ma lasci qualche briciolina agli altri. Da questa
legge sembra che le briciole che lascia in giro l'Union Valdôtaine
siano sempre più piccole.
Qualcuno ha detto: non rifacciamoci ad altri stati, però altri
stati hanno provato e continuano ad andare avanti bene con questo
sistema proporzionale che noi difendiamo e continuiamo a difendere.
In altri stati è stato più volte ritenuto da diversi giudici che
superare il 5 percento nel proporzionale sia una cosa al di fuori
delle norme ed è per questo che ci battiamo contro questo quorum
che riteniamo molto alto.
Il mio emendamento riporta il 4 percento, che ritenevamo fosse
una quota valida di sbarramento e non permettesse l'accesso a
quelle che si definiscono cordate, liste familiari o altro. Voglio
solo ricordare che il 4 percento corrisponde sempre a 3000 voti e
in Valle d'Aosta per fare 3000 voti ci vogliono diversi paesi messi
insieme. Proprio per questo riteniamo, anche con l'esempio di altri
stati, che sia una cosa valida e non una cosa campata in aria tanto
per rompere le scatole. Però permettetemi di dire qualcosa rispetto
ai Walser. In Commissione, quando si è parlato con i rappresentanti
della Comunità Walser, mi è venuto spontaneo chiedere, a seguito di
un'affermazione di un sindaco di un comune Walser che riaffermava
per questa Comunità la necessità di avere in questo momento un suo
rappresentante: "In questo momento sentite questa forte necessità
proprio quando ci sono tre rappresentanti in questo Consiglio
eletti in quella zona"?
Nessuno di questi tre rappresenta in pieno la Comunità Walser,
non dico che sono Walser, ma che rappresentano in parte la Comunità
Walser... non ho detto che la rappresentano in pieno, ma ho detto
che ne hanno fatto parte almeno per periodi della loro vita, o
hanno residenze in quella zona e vanno sovente davanti alle chiese
a chiedere i voti in periodo elettorale, in quella Comunità e in
quella zona geografica.
Allora se in questo momento mi si dice che si sente fortemente
la necessità, vuol dire che è a prescindere dalla persona, cioè la
persona anche se viene eletta lì, non sempre può rappresentare
quella Comunità.
Come ho detto prima, e spero che Mostacchi non si sia riferito a
me quando ha detto che bisogna difendere le minoranze, difendo
anche quella Comunità; ho solo detto che lì si difende una
minoranza mentre in questa legge poi le minoranze non si difendono
più. Voterò contro questa legge...
Presidente ... voterà a favore dell'emendamento...
Chiarello (RC) ... volevo anche dire che faremo come Partito
tutti i passi necessari per vedere se si riuscirà a bloccare questo
tipo di legge, che per me è anticostituzionale.
Président On vote l'amendement proposé par Monsieur
Chiarello:
Presenti: 35
Votanti: 8
Favorevoli: 1
Contrari: 7
Astenuti: 27 (Agnesod, Aloisi, Borre, Chenuil, Collé, Dujany,
Ferraris, Florio, Lanièce, Lanivi, Louvin, Mafrica, Marguerettaz,
Parisi, Perrin C., Perrin G.C., Perron, Piccolo, Riccarand, Rini,
Rocchio, Squarzino, Tibaldi, Vallet, Vicquéry, Viérin Dino e Viérin
Marco)
Il Consiglio non approva
Président On vote maintenant l'article 6:
Presenti: 35
Votanti: 32
Favorevoli: 27
Contro: 5
Astenuti: 3 (Florio, Riccarand e Squarzino)
Président A l'article 7 il y a un amendement du Conseiller
Tibaldi, qui est échoué:
Emendamento L'articolo 7 è abrogato.
Président Il y a l'amendement proposé par Monsieur Bavastro,
dont je donne la lecture:
Emendamento Articolo 7
Nella lett. d) del comma 1 dell'articolo 51 della legge
regionale 3/1993, l'espressione "i gruppi di liste hanno" è
sostituita con "il gruppo di liste ha" e l'espressione "più del
cinquanta per cento" è sostituita con "il maggior numero e almeno
il quaranta per cento".
Président On vote l'amendement:
Presenti: 35
Votanti: 31
Favorevoli: 30
Contrari: 1
Astenuti: 4 (Chiarello, Florio, Riccarand e Squarzino)
Président On vote l'article 7 dans le texte amendé:
Articolo 7 1. L'articolo 51 della legge regionale 3/1993 è
sostituito dal seguente:
"Articolo 51
(Graduatoria dei candidati)
1. Stabilito il numero dei seggi assegnato a ciascuna lista, o
gruppo di liste, l'ufficio elettorale regionale:
a) determina la cifra individuale di ogni candidato. La cifra
individuale di ogni candidato è data dalla somma dei voti di
preferenza validi ad esso attribuiti;
b) determina la graduatoria dei candidati di ciascuna lista, a
seconda delle rispettive cifre individuali. A parità di cifre
individuali, prevale l'ordine di presentazione nella lista;
c) determina la graduatoria dei candidati di ciascun gruppo di
liste disponendoli in un'unica graduatoria secondo le rispettive
cifre individuali, indipendentemente dalla lista cui
appartengano;
d) qualora nessuno dei candidati delle liste di minoranza walser
collegate sia compreso nella graduatoria dei posti ai quali il
gruppo di liste ha diritto, viene assegnato un seggio a quella
lista presentata ai sensi dell'articolo 6, comma 8, che abbia
ottenuto, nei comuni di Issime, Gaby, Gressoney-La-Trinité e
Gressoney-Saint-Jean, il maggior numero e almeno il quaranta per
cento dei voti validamente assegnati a tutte le liste negli stessi
comuni, attribuendo l'ultimo posto della lista con la quale è
avvenuto il collegamento al candidato della lista della comunità
walser collegata che abbia ottenuto la maggiore cifra
individuale."
Presenti: 35
Votanti: 31
Favorevoli: 30
Contrari: 1
Astenuti: 4 (Chiarello, Florio, Riccarand e Squarzino)
Président On vote l'article 8:
Presenti: 35
Votanti: 31
Favorevoli: 30
Contrari: 1
Astenuti: 4 (Chiarello, Florio, Riccarand e Squarzino)
Président On vote l'article 9:
Presenti: 35
Votanti: 31
Favorevoli: 30
Contrari: 1
Astenuti: 4 (Chiarello, Florio, Riccarand e Squarzino)
Président On vote l'annexe A:
Presenti: 35
Votanti: 31
Favorevoli: 30
Contrari: 1
Astenuti: 4 (Chiarello, Florio, Riccarand e Squarzino)
Président On vote le projet de loi dans son ensemble:
Presenti e votanti: 35
Favorevoli: 27
Contrari: 8
Il Consiglio approva
Président A la Présidence est parvenue la lettre avec laquelle
le Président du Gouvernement annonce les démissions de l'Assesseur
Lévêque. En même temps déjà dans la journée d'hier étaient
parvenues à la Présidence les démissions de deux Vice-Présidents et
du Président de la Commission.
Pour examiner cette situation et pour voir comment procéder au
déroulement des travaux, j'ai convoqué à 15h30 la réunion des chefs
de groupe.
La seduta è tolta.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK