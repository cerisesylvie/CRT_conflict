Consiglio Regionale della Valle d'Aosta - Oggetto del Consiglio n. 2454 del 10 dicembre 1986 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 2454 del 10 dicembre 1986 - Resoconto
OGGETTO N. 2454/VIII - DIMISSIONI DELL'ASSESSORE REGIONALE AL
TURISMO, URBANISTICA E BENI CULTURALI. PRESA D'ATTO E COMUNICAZIONI
DEL PRESIDENTE DELLA GIUNTA.
PRESIDENTE
: Con la seguente lettera in data 1° dicembre
1986, il Presidente della Giunta regionale ha comunicato quanto
segue:
"L'Assessore regionale del Turismo, Urbanistica e Beni
Culturali, geom. Giuseppe BORBEY, ha rimesso al sottoscritto il
proprio mandato.
Nel trasmettere la lettera di dimissioni si prega di voler
iscrivere all'ordine del giorno del prossimo Consiglio regionale il
seguente oggetto:
"Dimissioni dell'Assessore regionale del Turismo, Urbanistica
e Beni Cultura li. Presa d'atto e comunicazioni".
Distinti saluti.
IL PRESIDENTE
F.to: Augusto Rollandin"
Do lettura della lettera con la qua le l'Assessore Borbey ha
rassegnato il proprio mandato:
"Al Sig. Presidente della Giunta regionale della Valle
d'Aosta
AOSTA
Caro Presidente,
sono spiacente di doverti comunicare che ho ricevuto un
mandato di comparizione da parte dei Giudici che conducono
l'indagine sui lavori della Casa da Gioco di Saint Vincent.
Nel dichiarare la mia totale estraneità ai fatti che mi
vengono contestati, con la presente rimetto nelle tue mani il
mandato di Assessore al Turismo, Urbanistica e Beni
Culturali.
Nel rammaricarmi di quanto accadu
to,
dopo anni di
laborioso ed onesto lavoro, in attesa di conoscere le tue decisioni
e quelle delle forze di maggioranza, ti saluto con viva
cordialità.
Aosta, 25 novembre 1986
- F.to: Giuseppe Borbey -"
PRESIDENTE
: Se nessuno chiede la parola pongo in
votazione la presa d'atto delle dimissioni dell'Assessore
Borbey:
ESITO DELLA VOTAZIONE
Presenti, votanti e favorevoli: 31.
Il Consiglio prende atto, per accettazione ad unanimità di voti
favorevoli.
PRESIDENTE
: Ha chiesto la parola il Presidente della
Giunta Rollandin; ne ha facoltà.
ROLLANDIN (U.V.):
Nous avions déjà eu l'occasion, lors de
la rencontre avec les Chefs de groupe, d'annoncer que les forces de
la majorité, suite à la démission de l'Assesseur Borbey, ont
accepté cette volonté. Cette démission, nous l'avons déjà affirmé,
n'a rien à voir avec l'activité concernant les Services du
tourisme, donc l'administration; il s'agit d'un choix dérivant du
mandat de comparution.
Les forces de la majorité ont donc senti la nécessité de faire
une réflexion sur l'ensemble de l'activité politique, sur la
validité du programme. Elles ont décidé que le programme qui avait
été présenté au début de la législature et les modifications
prévues étaient encore valables, que les engagements qui avaient
été pris devaient être poursuivis. Par conséquent, ont décidé
aujourd'hui de présenter comme proposition, pour remplacer Monsieur
Borbey au sein de l'exécutif, de charger l'Assesseur Fosson de
l'Assessorat du Tourisme et Biens Culturels. A ce sujet - le
Président du Conseil pour ra ensuite prendre la parole pour la
procédure de rigueur sur la proposition que je viens de faire (nous
avons déjà éclairci qu'il y aurait votation, comme lorsque l'on
nomme un assesseur) - le Conseil pourra s'exprimer. Les forces de
la majorité sont de l'avis de maintenir cette attitude, a-t-on dit,
mais étant donné qu'il s'agit d'un "intérim" de deux mois et demi
maximum. Je crois que cette possibilité nous est due pour toute une
série de réflexions qui ont été faites. Il y a à l'ordre du jour
d'aujourd'hui, le budget: les Conseillers auront sans doute des
arguments pour une évaluation politique.
Nous n'estimons pas nécessaire pour l'instant de procéder à une
modification des forces de la majorité, mais nous jugeons en
revanche indispensable de reprendre et de maintenir l'attitude qui
a déjà été à la base des rapports entre les forces de la majorité
et les autres: un dialogue le plus productif possible. Nous
espérons qu'au moment de la discussion du budget cela pourra se
faire. Je crois que nous avons maintes fois souligné dans ce
Conseil qu'à la base des accords il doit y avoir les programmes et
non pas les personnalismes.
Nous avons encore à travailler pour maintenir les promesses que
nous avons faites et dont une partie a déjà été réalisée. Avec la
disponibilité de toutes les forces politiques, nous pourrons
assurément aboutir à de bons résultats, d'autant plus que nous
avons toute une série de crises à résoudre.
Voilà pourquoi nous avons proposé Monsieur Fosson à la tête de
l'Assessorat en question, pour une certaine période.
PRESIDENTE
: Come ho già avuto modo di dire in sede di
conferenza dei Capigruppo, la Presidenza del Consiglio, suffragata
anche dal parere di un professore di diritto costituzionale presso
l'Università di Torino, ritiene ammissibile la possibilità di un
interinato a favore di un membro della Giunta, qualunque esso sia.
La Presidenza ritiene altresì che questo interinato debba essere
votato secondo le nostre leggi e cioè secondo quanto previsto
dall'articolo 33 dello Statuto e dagli articoli 8 e 78 del
Regolamento consiliare.
Il Presidente della Giunta, ai sensi dell'art. 33 del nostro
Statuto, ha proposto di affidare "ad interim" l'incarico di
Assessore al Turismo, Urbanistica e Beni Culturali. Il Presidente
del Consiglio ritiene ammissibile tale proposta e pertanto darà
corso alla votazione a scrutinio segreto, come previsto dalle
norme.
Ha chiesto la parola per mozione d'ordine il Consigliere
Baldassarre; ne ha facoltà.
BALDASSARRE (P.S.D.I.):
Sì, ho chiesto la parola per
mozione d'ordine, riservandomi, però, d'intervenire anche
successivamente sul problema.
Poiché si tratta di un argomento inserito tra le "Comunicazioni
del Presidente della Giunta", io chiedo se non sia il caso di
inserire all'ordine del giorno, per motivi d'urgenza, la questione
dell'incarico di Assessore al Turismo. È evidente infatti che la
Giunta non aveva affatto intenzione di assegnare tale incarico
attraverso una apposita votazione in Consiglio regionale, che
invece ne sarebbe stato posto al corrente attraverso una semplice
comunicazione. Tale procedura però non è stata avvalorata dai fatti
ed è stata smentita da un parere tecnico e pertanto ritengo
opportuno chiedere, a termini di regolamento, che la nomina
dell'Assessore venga iscritta con urgenza all'ordine del giorno,
dove, peraltro, non figura, ma vi figura invece il punto più
generico: "Comunicazioni del Presidente della Giunta".
PRESIDENTE
: Credo di poter rispondere al Consigliere
Baldassarre precisando che, a mio parere, l'oggetto iscritto al
punto 5 dell'ordine del giorno è comprensivo di tutto.
D'altra parte negli elaborati che vi sono stati consegnati c'è
scritto: "Si sottopone la questione all'attenzione del Consiglio
regionale per la presa d'atto delle dimissioni e per le conseguenti
determinazioni".
È evidente ed implicito nei fatti che, quando uno rassegna le
proprie dimissioni, sia necessario procedere alla sua sostituzione
e pertanto non ritengo necessario procedere ad una votazione per
iscrivere all'ordine del giorno un "fatto" che è già iscritto
all'ordine del giorno.
PRESIDENTE
: Ha chiesto la parola il Consigliere
Baldassarre; ne ha facoltà.
BALDASSARRE (P.S.D.I.):
Signor Presidente, se l'italiano
ha lo stesso significato per tutti, io leggo nel testo dell'oggetto
iscritto all'ordine del giorno: "Dimissioni dell'Assessore
regionale al Turismo, Urbanistica e Beni Culturali. Presa d'atto e
comunicazioni del Presidente della Giunta". In questo caso il
termine "Comunicazioni" non è sinonimo di "Nomina del nuovo
Assessore".
La mia richiesta può sembrare di carattere solo formale, però
essa ha un senso perché io ritengo necessario chiedere che, per
motivi d'urgenza, venga inserito all'ordine del giorno l'oggetto
"Nomina dell'Assessore regionale al Turismo, Urbanistica e Beni
Culturali" che non è presente nell'ordine del giorno che ci è stato
proposto, dove invece si parla di "Presa d'atto e comunicazioni del
Presidente della Giunta".
La presa d'atto è avvenuta con l'accettazione delle dimissioni
dell'Assessore Borbey. Inoltre, poco fa, il Presidente della Giunta
ci ha detto nelle sue "Comunicazioni" che la nomina dell'Assessore
regionale al Turismo, Urbanistica e Beni Culturali sarebbe già
dovuta avvenire, perché la maggioranza non riteneva che si sarebbe
dovuto votare in Consiglio regionale per la nomina del nuovo
Assessore.
Pertanto chiedo con insistenza che per nominare il nuovo
Assessore si proceda all'inserimento con urgenza nell'ordine del
giorno dell'oggetto "Nomina dell'Assessore regionale al Turismo,
Urbanistica e Beni Culturali", altrimenti mi vedrò costretto a
chiedere che si riunisca, per decidere in merito, la Commissione
per il regolamento.
Credo che non possiamo continuare a fare "pasticci" chiamando
"sul campo" Consiglieri regionali a ricoprire cariche di Assessori,
senza rispettare un minimo di regolarità.
PRESIDENTE
: Se nessuno intende prendere la parola io
ribadisco quanto ho già detto in precedenza e cioè che le
"Comunicazioni del Presidente della Giunta" completano il senso
dell'ordine del giorno, in quanto il Presidente della Giunta ha
richiesto la nomina di un Assessore "ad interim".
Il Regolamento precisa che, quanto sostenuto da un Consigliere
in relazione ad un richiamo all'ordine del giorno per questioni
regolamentari o per una certa priorità nelle votazioni, debba
essere rimesso al giudizio del Consiglio.
Pertanto se il Consigliere Baldassarre ritiene di dover
continuare a sostenere la sua tesi, spetterà al Consiglio definire
la questione.
PRESIDENTE
:. Ha chiesto la parola il Consigliere
Baldassarre: ne ha facoltà.
BALDASSARRE (P.S.D.I.):
Credo di aver sollevato un
problema che pur sembrando di natura puramente formale, in realtà
non è solo formale.
Comunque, se questa è l'interpretazione della Presidenza del
Consiglio e dei funzionari che confortano l'interpretazione della
Presidenza del Consiglio, io non mi irrigidisco nella mia
posizione.
Dico solo che ritenevo e continuo a ritenere che su questo
argomento occorra procedere ad una votazione. La Presidenza del
Consiglio è di parere opposto: ne prendo atto e non insisto oltre.
La mia intenzione era solo quella di giungere ad una doverosa
precisazione da parte della Presidenza del Consiglio.
PRESIDENTE
: Ha chiesto la parola il Consigliere Aloisi:
ne ha facoltà.
ALOISI (M.S.I.).
Mi sembra opportuno esprimere alcune
considerazioni su questa vicenda.
Ci troviamo ancora una volta a dover discutere sulle dimissioni
di un componente dell'Esecutivo regionale. È per noi amaro dover
constatare che la situazione politica della nostra Regione, oltre
che allarmante, è anche deprimente.
Giuseppe Borbey è il terzo Assessore che rassegna le dimissioni
in questo Consiglio regionale, perché raggiunto da un mandato di
comparizione inerente i lavori di ampliamento del Casinò di Saint
Vincent.
Non dimentichiamo che un ex Presidente della Giunta è tuttora
latitante perché colpito da due mandati di cattura internazionali:
che tre Assessori hanno rassegnato le dimissioni: che anche il
Presidente della Giunta aveva ricevuto una comunicazione
giudiziaria e che l'Assessore alle Finanze, Maurizio Martin, deve
rispondere del suo operato alla Corte dei Conti.
Riepilogando abbiamo: 1 ex Presidente della Giunta latitante, 3
Assessori che si sono dimessi, 1 Presidente della Giunta con
comunicazione giudiziaria e 1 Assessore che deve rispondere alla
Corte dei Conti.
A fronte di questa situazione di degrado morale e politico, il
minimo che si possa chiedere sono le dimissioni della Giunta
regionale ed il ricorso alle elezioni anticipate. È un atto
doveroso per ridare credibilità alle nostre istituzioni e per
consentire al popolo valdostano di riportare democraticamente alla
normalità la vita politica ed amministrativa della nostra
Regione.
Di fronte a questi ultimi avvenimenti, mi pare opportuno dedurre
che in Valle d'Aosta non ci si trova più di fronte ad un singolo
episodio di malcostume politico e morale, ma, cosa ancor più grave,
ci si trova dinanzi ad una successione concatenata di eventi
delittuosi, contestati dalla magistratura ai nostri Amministratori
con mandati di comparizione, con comunicazioni giudiziarie e con
una citazione della Corte dei Conti.
Si è ormai raggiunto un livello talmente deprimente, da impedire
alla gente d'aver fiducia nelle istituzioni: questa è l'amara
considerazione!
Varie volte nel passato, con la presentazione di mozioni, avevo
chiesto le dimissioni, ora sopraggiunte, dell'Assessore Borbey, con
l'evidente scopo di moralizzare la vita pubblica valdostana, più
volte intaccata dalla leggerezza e dalla spregiudicatezza di
Amministratori regionali che pensano solo ad interessi ben lontani
da quelli della comunità valdostana.
Sarebbe fin troppo facile infierire oggi su certi personaggi,
anche se in cuor mio riaffiorano continuamente certi aggettivi ed
alcuni insulti di non poca rilevanza! Penso che oggi un politico
debba saper distinguere il fatto politico da quello umano. Mi sia
consentito, però, di soffermarmi, seppur brevemente, su questo
fatto politico, per contestare, come Forza di opposizione, che
altre Forze politiche possano impunemente affermare che le
battaglie condotte dal Movimento Sociale Italiano, o da altri
partiti politici di opposizione, sono "un oltraggio alla bandiera
valdostana, un attentato all'autonomia" oppure "bassa
speculazione".
Qualcuno ha interesse a confondere l'opinione pubblica affinché
non comprenda bene, sino in fondo, tutta la vicenda "Casinò".
La verità, però, è ben diversa! L'accusa nei confronti di questi
Amministratori è pesante: un conto è la bandiera e l'autonomia, un
altro sono gli intrallazzi, le ruberie e la cattiva
amministrazione! Non bisogna confondere il sacro con il
profano!
L'accusa nei confronti di questi Amministratori è pesante! Il
marchingegno che si è consumato ha avuto inizio da una presa
d'atto, avulsa da qualsiasi legge, che, pur essendo ininfluente sul
piano amministrativo, costituisce comunque la riprova della presa
di coscienza della Giunta regionale allora in carica e della sua
sudditanza ai voleri della società SITAV.
Scopriamo che in data 5/3/1982, con il pretesto dei corsi per i
croupiers, all'interno di quella famosa "presa d'atto" si parla
soprattutto di opere aggiuntive a quelle previste nel capitolato.
L'Assessore ai Lavori Pubblici allora in carica, che, sulla base
della convenzione, era deputato, con il suo Assessorato, alla
sorveglianza dei lavori concernenti l'ampliamento del Casinò, non
interviene sull'inizio illegittimo ed irregolare dei lavori stessi
(illegittimo perché sprovvisto di atti amministrativi regolari).
Nonostante questi presupposti, le opere vengono comunque eseguite e
tra esse figura, addirittura, la struttura del "Tiro a volo". La
scelta della ditta appaltatrice è affidata alla società SITAV,
senza alcun atto amministrativo della Regione e, soprattutto,
violando le normali procedure in materia di appalto.
Gli importi dei lavori, che sfiorano i 2 miliardi, non sono
neppure comunicati al Consiglio regionale e la stessa Commissione
di Coordinamento viene ignorata! Tutto avviene in violazione della
Convenzione Regione-SITAV che stabilisce il tetto massimo di 6,5
miliardi a carico della Regione, specificando che ogni maggiore
spesa sarebbe stata, comunque, a carico della società SITAV.
L'Assessore ai Lavori Pubblici avrebbe dovuto impedire l'inizio
dei lavori posti sotto la sua sorveglianza, in assenza di documenti
amministrativi regolarmente approvati (prima e non dopo l'inizio
dei lavori stessi) dagli organi competenti della Regione e cioè
dalla Giunta e dal Consiglio regionale. Altro che attentato
all'autonomia! Altro che offesa alla bandiera! Per intenderci, per
parlarci chiaro sino in fondo e per dare a loro il giusto nome,
questi sono intrallazzi e cattiva amministrazione; questo è
permettere di rubare e, direi, questa è associazione a
delinquere!
Se così non fosse - ohimé! - perché questo comportamento?
Possibile che i nostri Amministratori siano stati tutti deficienti?
Possibile che i nostri Amministratori non sapessero né leggere e né
scrivere?
Ecco, quindi, che di fronte a questa seconda soluzione, la mia
coscienza si ribella, perché sono convinto che qui dentro ci sono
Amministratori che sanno leggere e scrivere fin troppo bene!
Ho voluto riepilogare brevemente uno degli aspetti della vicenda
"Casinò". Ho voluto accennare brevemente all'aspetto dei lavori
supplementari per dimostrare l'infondatezza delle accuse e delle
osservazioni che vengono mosse in quest'aula, o che sono state
mosse su organi di informazione, sull'operato del rappresentante
del Movimento Sociale Italiano e sull'operato di rappresentanti di
altre Forze politiche. Le nostre accuse sono vere: si basano su
dati di fatto e, soprattutto, su una documentazione precisa! Non si
tratta quindi di un attacco alla bandiera e neppure di un attacco
all'autonomia!
Potrei citarvi le relazioni ed i verbali della Guardia di
Finanza nei quali si sostiene quanto ho appena riferito. Potrei
citarvi altri dati ed altri documenti, ma non lo faccio perché li
abbiamo detti e ripetuti centinaia di volte. Ci tengo però a
ribadire che le contestazioni che muoviamo si basano su dati ed
elementi certi e concreti, e soprattutto sulle indagini della
Magistratura. Non si tratta quindi di attacco alla bandiera e
neppure di attacco all'autonomia.
Vorrei ribadire anche un altro aspetto di questa vicenda. Tante
volte si era parlato del problema dei controllori regionali. Specie
all'inizio, tutti abbiamo potuto udire l'ex Presidente della
Giunta, tuttora latitante, affermare che quei giovani, quei ragazzi
e quei lavoratori "rubavano".
Allora non disse la verità, ma sostenne sempre quella tesi che
ha reso possibile l'incriminazione di alcune persone sulla base di
accuse che non dovevano essere rivolte a loro. Tutti avete letto le
dichiarazioni dell'ex Presidente della Giunta rilasciate in
un'intervista di alcuni giorni orsono, nella quale, a distanza di
tre anni, dice: "I fuoribusta dei controllori? Una prassi che
esiste da tempo. Tutti credevamo che fosse lecita, anche Mario.
L'estorsione? Un'accusa mai provata".
Adesso, quindi, si ammette che si trattava di un fatto lecito e
di una prassi che risaliva al 1948.
Quando lo sostenevamo noi, quando noi chiedevamo che venisse
interrogato dalla Commissione d'inchiesta sul Casinò il Commissario
Eraldo Manganone, la nostra richiesta non fu presa in
considerazione.
Questa è la dimostrazione che le dichiarazioni che noi facciamo
in questo Consiglio, che le osservazioni che noi poniamo
all'attenzione del Consiglio vengono sistematicamente ignorate.
Proprio per questo allora non si volle ascoltare il Commissario
regionale in carica, Eraldo Manganone.
Ma posso tranquillamente comunicare a questo Consiglio che il
Commissario regionale Eraldo Manganone ha ottenuto un'altra
vittoria presso la Corte dei Conti che gli ha dato nuovamente
ragione! Questa è l'amara constatazione che debbono fare in
coscienza le Forze della maggioranza! Nel passato sono stati
ignorati interventi legittimi e dichiarazioni vere e concrete delle
Forze di opposizione, mentre oggi
la realtà dei fatti ci dà
ampiamente ragione.
Perché faccio queste osservazioni? Perché voglio contestare
certe dichiarazioni di colleghi, di Forze politiche e di organi di
informazione, che affermano che il sottoscritto si rivolge ad altre
sedi, anziché alla propria sede istituzionale. Il sottoscritto,
prima di rivolgersi ad altre sedi, si è sempre rivolto a questa
sede, che è quella legittima.
Però nel momento in cui la mia voce (e quella di altre Forze di
opposizione) viene sistematicamente ignorata e disprezzata (sotto
certi aspetti è vero anche questo), è mio preciso dovere rivolgermi
a chi di competenza; visto anche che non si tratta di ruberie di
polli (come qualcuno ha detto) o di cose da niente, ma di faccende
complicate ed enormi, di intrallazzi mastodontici che avremo modo
di vedere e constatare quando sarà terminata tutta l'inchiesta sul
Casinò di St. Vincent.
Ribadisco, quindi, ancora una volta la nostra tesi di una dura,
ferma e precisa opposizione in questo Consiglio, affinché venga
ascoltata anche la nostra voce, soprattutto nei momenti in cui noi
diciamo delle cose giuste, concrete e, come poi risultano essere,
vere.
Detto questo, come Movimento Sociale Italiano abbiamo chiesto le
dimissioni della Giunta regionale ed il ricorso alle elezioni
anticipate, perché riteniamo che un Esecutivo, la cui maggior parte
dei componenti è inquisita dalla Magistratura, non abbia più la
dirittura morale per poter governare questa nostra Regione. Ecco
perché ritengo doveroso che sia il popolo a decidere e ad
esprimersi democraticamente, affinché si riesca a porre fine a
questa vicenda che sta veramente infangando l'immagine e la vita
politica della nostra Regione! Non le dichiarazioni del Consigliere
Aloisi o quelle di altri Consiglieri dell'opposizione, ma è
la vicenda in sé e l'incriminazione di vari esponenti
dell'Esecutivo, implicati ed inquisiti da parte della Magistratura,
che infanga la nostra Regione!
E allora, per porre termine a questa situazione, è necessario
che si arrivi alle dimissioni dell'Esecutivo e pertanto mi permetto
di presentare il seguente ordine del giorno:
"ORDINE DEL GIORNO
Il Consiglio regionale della Valle d'Aosta
CONSIDERATO che nella nostra Regione non ci si trova più di
fronte ad un singolo episodio di malcostume politico e morale, ma
cosa più grave ci si trova dinanzi ad una situazione concatenata di
eventi delittuosi contestati dalla Magistratura ai nostri
Amministratori con mandati di comparizioni, comunicazioni
giudiziarie, e con citazioni della Corte dei Conti.
E CHE per ridare credibilità alle nostre istituzioni e
permettere che il popolo valdostano possa democraticamente decidere
di riportare alla normalità la vita politico amministrativa della
nostra Regione
INVITA
il Presidente della Giunta regionale e l'intero esecutivo a
rassegnare le dimissioni e permettere così il ricorso alle elezioni
anticipate unico modo per porre fine a questo degrado
politico-amministrativo che coinvolge l'intera vita politica della
nostra Regione".
Grazie.
PRESIDENTE
: Ha chiesto la parola il Consigliere Mafrica;
ne ha facoltà.
MAFRICA (P.C.I.):
Oggi, dopo un fatto traumatico e grave
per questo Consiglio, ci troviamo a discutere le dimissioni di un
esponente di spicco della Giunta: le dimissioni dell'Assessore al
Turismo, Urbanistica e Beni Culturali, Giuseppe Borbey.
Le dichiarazioni del Presidente della Giunta tendevano a
presentare la situazione come se nulla di politicamente
significativo fosse avvenuto e come se, vista la volontà della
maggioranza, tutto potesse continuare come prima.
Noi non condividiamo questa impostazione. Non condividiamo
l'attribuzione dell'interim all'Assessore Fosson, non per ragioni
procedurali, ma per ragioni politiche specifiche e di fondo.
Preciso alcune ragioni politiche specifiche. Riteniamo che
l'interim sia una soluzione debole e pasticciata. L'Assessorato al
Turismo ha bisogno di una guida efficiente e non di un Assessore
che, forzatamente, potrebbe seguirlo soltanto per metà del suo
tempo. Durante l'ultimo interim, quello dell'allora Assessore
Chabod, proprio per la difficoltà dell'Assessore di seguire
contemporaneamente due Assessorati, si sono verificati dei pasticci
dei quali ancora oggi questo Consiglio sopporta le conseguenze. Non
ci pare quindi opportuno dare un incarico provvisorio per due mesi
e mezzo, non al Presidente della Giunta, ma ad un Assessore. Ci
sembra che si tratti solo di una questione di potere, interna alle
Forze della maggioranza, grazie alla quale si dà l'incarico solo
per dire che il posto è riservato alla Democrazia Cristiana.
Questo fatto non ha nessuna logica e non si capisce perché si
attribuisca l'interim solo per due mesi e mezzo. In altre sedi ci è
stato detto: "Vogliamo attendere per verificare se nei due mesi e
mezzo giungerà a termine l'istruttoria sul Casinò". E se questa non
giungesse al termine, che senso avrebbe l'eventuale interruzione
dell'interim dopo soli due mesi e mezzo? Dovrebbe continuare
ancora?
Noi siamo contro questa soluzione perché riteniamo che la Valle
d'Aosta, e non l'opposizione od il nostro Partito, abbia bisogno di
una svolta politica radicale, di una svolta profonda nel modo di
concepire i rapporti tra le Forze politiche e nel modo di governare
questa Regione.
Abbiamo invece l'impressione di trovarci di fronte ad una
maggioranza e ad una Giunta affette da un male gravissimo, e che,
nonostante tutti i sintomi più evidenti, continuano a ricorrere
alle aspirine invece che ai necessari interventi chirurgici più
radicali.
Da ormai tre anni questa Giunta assiste, con intervalli più o
meno lunghi, alle dimissioni di suoi esponenti. Come gli animali
presi nelle trappole che si tagliano una zampa per riuscire a
sfuggire, in questo caso la Giunta regionale, periodicamente,
espelle dal suo seno gli Assessori per continuare a sopravvivere
nonostante le sempre più labili ragioni politiche di fondo. Si
tratta a questo punto di una sopravvivenza che sembra trovare solo
in se stessa le proprie ragioni, ma non le trova certamente nei
risultati ottenuti.
Così facendo si ottiene soltanto l'effetto di veder diminuire la
credibilità dell'Esecutivo regionale e di veder diminuire il
prestigio del Governo regionale. Ma questa credibilità e questo
prestigio non sono come la coda della lucertola che rispunta anche
dopo che è stata tagliata. Questa credibilità è ormai ridotta al
lumicino ed in questo caso occorre qualche altro intervento e
qualche altra soluzione.
Noi non pensiamo che si possa far finta di niente e chiediamo
agli esponenti della maggioranza di non continuare a dire: "I
programmi concordati nel 1983 sono sempre validi. Andiamo sempre
d'accordo e perciò si
può continuare".
Qui si tratta di riflettere e di meditare.
Che cos'è successo in questi ultimi 3 anni? Gli uomini più
prestigiosi della Democrazia Cristiana, dei Democratici Popolari e
dell'Union Valdôtaine sono stati costretti alle dimissioni o alla
fuga e tutto rimane come prima.
Ritenete che l'opinione pubblica possa continuare a vedere
questo stillicidio di Assessori inquisiti e di Assessori che si
dimettono senza chiedersi se c'è sotto qualcosa o se si tratta in
tutti i casi di accuse infondate? Noi vi invitiamo a riflettere su
quanto accade tra l'opinione pubblica valdostana.
Abbiamo già detto in altra sede che noi non pensiamo che su quei
banchi ci sia una banda di ladroni o che ci troviamo di fronte ad
un consesso di persone disoneste. Questo non è il nostro
pensiero.
Noi crediamo e ci auguriamo che le accuse più gravi di
comportamento di tipo mafioso, di associazione a delinquere e di
corruzione, rivolte ad Amministratori regionali, si dimostrino
infondate. Siamo però convinti che nel passato ed in alcune
occasioni di oggi, il modo di concepire i rapporti politici e di
governare questa Regione abbia portato ad errori amministrativi che
sono alla base dell'attuale situazione alla quale occorre porre
rimedio e sulla quale occorre riflettere.
Per un caso forse fortuito l'indagine che era partita per
accertare il riciclaggio mafioso nei Casinò ha rivelato una serie
di irregolarità gravi, di abusi e di atti illegittimi sul fronte
amministrativo. Questi sono fatti che il Consiglio ha accertato,
riconosciuto e che non possono assolutamente essere negati. Questi
fatti, che cito solo per titoli, sono relativi ai fuoribusta,
all'ampliamento del Casinò, ai biglietti d'ingresso, alle
trattenute del 25% ed ai forfait sui giochi americani; a nostro
giudizio essi traggono origine da due impostazioni politiche di
fondo che ancora non sono state corrette e sulle quali non si vuole
riflettere. Però, proprio perché su di essi non si vuole
riflettere, non si può dire che tutto dipende dall'esterno, perché
ci sono anche delle responsabilità che sono da imputare alle Forze
politiche della maggioranza.
Il primo errore politico di fondo è quello di ritenere che,
proprio perché esiste una maggioranza, un Presidente della Giunta
ed una Giunta, qualunque atto abbia il carattere della legittimità.
Questo non è vero, perché ci sono anche delle competenze del
Presidente della Giunta, ci sono competenze della Giunta e ci sono
competenze del Consiglio. Non si può non tener conto delle
competenze dei diversi organismi: scavalcare uno di questi
organismi, non è consentito al Presidente della Giunta per ciò che
riguarda la Giunta, e non è consentito alla Giunta per ciò che
riguarda il Consiglio.
Più volte nel passato Consiglio noi dall'opposizione vi abbiamo
posto problemi di competenza e di legittimità, ma siamo rimasti
inascoltati. Molto prima che venissero fuori i "blitz" al Casinò,
vi avevamo posto dei problemi, alcuni anche in seduta segreta, ma è
stato come se non avesse parlato nessuno.
Crediamo che oggi si paghi questo atteggiamento e crediamo che
persistere pervicacemente nella logica di una maggioranza chiusa,
non giovi e non serva alle stesse Forze politiche che la
compongono.
Il secondo errore politico di fondo, politicamente forse più
grave del primo, è quello di considerare l'azione politica ed
amministrativa come rivolta principalmente alla conquista del
consenso, senza badare realmente ai programmi che vengono anzi
citati quasi come alibi.
Contano di più gli amici da sistemare alla Presidenza della
FINAOSTA, gli amici da sistemare nel Consiglio di Amministrazione
dell'Autoporto, i politici da incaricare, anche al di là della loro
competenza, nelle varie società delle quali la Regione ha una certa
partecipazione azionaria e nell'organizzazione strettamente di
parte del Comitato di Gestione dell'U.S.L., invece della
risoluzione dei problemi. Non contano le competenze, ma conta
l'appartenenza politica e la spartizione del potere.
Visto che le risorse del bilancio regionale lo consentono, si
pensa di più a distribuire il denaro a destra ed a manca, senza
preoccuparsi degli effetti che questa distribuzione produce sotto
l'aspetto economico e senza preoccuparsi delle conseguenze che ciò
provoca nella stessa società, nell'ambiente e nell'economia
valdostana.
Noi oggi
ci troviamo in una situazione estremamente
difficile. A nostro giudizio la Giunta è di fatto paralizzata da
questa vicenda che si trascina ormai da anni e non riesce a
risolvere quei problemi che pure sono scritti nel programma
presentato nel 1983. Ne ricordo alcuni: la crisi industriale non ha
visto una inversione di tendenza; il degrado del centro storico di
Aosta continua; il problema del metano è ancora di là da risolvere;
continuiamo a verificare che nel campo dell'agricoltura persiste il
problema del risanamento del bestiame; le Comunità Montane non sono
state riorganizzate; la proprietà dell'ospedale è ancora
dell'Ordine Mauriziano e persino per i buoni di benzina, a tre anni
dalla legge approvata dal Consiglio regionale, non siamo ancora
giunti sulla dirittura d'arrivo.
Nel frattempo però la disoccupazione giovanile è cresciuta ed
ormai siamo oltre le 3000 unità, per la maggior parte giovani per i
quali si è trovata la soluzione dei cantieri forestali. Due terzi
degli addetti ai cantieri forestali, infatti, sono giovani dai 16
ai 30 anni.
Ma si pensa davvero di aver trovato in questo modo una soluzione
ai problemi di lavoro e di formazione di questi giovani. Si è
trovato soltanto un tampone, ma non si è risolta in modo radicale
la situazione.
E nell'industria? In questi anni ci sono stati fallimenti a
catena per la mancanza di imprenditori affidabili e per
l'incapacità di controllare come le aziende insediatesi in Valle
continuavano a lavorare nell'azienda d'origine.
Cosa si è fatto nel frattempo per dare agli imprenditori ed ai
tecnici l'indispensabile formazione professionale? Ci sembra che si
sia fatto molto poco. L'economia valdostana in questi anni vive
sempre più massicciamente sulle spalle del bilancio regionale.
Persino gli impianti a fune hanno dovuto essere sovvenzionati dalla
Regione, da qualche anno a questa parte, per poter continuare a
rimanere in attività.
Perché tutto questo? Secondo noi perché in questa maggioranza
continua ad esistere una logica di mantenimento a tutti i costi del
potere, che lascia prive di significato parole come:
programmazione, competenza professionale ed efficienza
amministrativa.
Noi abbiamo detto e ripetiamo che c'è bisogno di una svolta nel
modo di governare. La Valle d'Aosta ha bisogno di un Governo
regionale credibile, di un modo di governare collegiale,
trasparente e finalizzato.
Se questa svolta ci sarà, ne trarranno vantaggio la popolazione
valdostana ed il prestigio delle istituzioni. Se questa svolta non
ci sarà, noi, come Forza di opposizione, non ce ne preoccupiamo
minimamente. Per dirla come direbbe il compagno Natta, insigne
latinista: "Hic manebimus optime".
Però, Consiglio dopo Consiglio, con tutti i mezzi a nostra
disposizione, vi chiederemo conto dei vostri errori e dei danni che
questi errori arrecheranno al prestigio della Valle d'Aosta ed alla
vita sociale ed economica della Regione.
Se non si vuole trarre una lezione dagli avvenimenti, in nome
della compattezza della maggioranza, si faccia pure! Noi riteniamo
che prima o poi questo conto politico dovrà essere saldato. Se,
invece, la gravità della situazione indurrà ad un ripensamento ed
ad una riflessione più approfondita, noi riteniamo che nelle Forze
politiche del Consiglio regionale vi sia la capacità di dare a
questa Regione un Governo autorevole e capace di essere visto con
fiducia dalla popolazione valdostana, capace di dare alla Valle
d'Aosta un segnale di impegno per il risanamento economico, per la
salvaguardia dell'ambiente e per la salvaguardia delle tradizioni
di moralità e di buona amministrazione che questa Regione ha sempre
mantenuto.
Invitiamo la Giunta regionale a prendere sul serio questa
discussione, a trarne le conseguenze politiche, a dimettersi e ad
aprire un serio confronto politico tra le Forze politiche presenti
in Consiglio.
Questo è il senso della nostra proposta che abbiamo riportato in
un ordine del giorno sottoscritto anche dal Consigliere di Nuova
Sinistra e del quale vi do lettura:
"ORDINE DEL GIORNO
VALUTATE la gravità della situazione di incertezza politica,
venutasi a creare dopo gli ultimi sviluppi dell'inchiesta Casinò, e
la necessità di dare alla Regione un governo sostenuto da ampi
consensi e da una rinnovata credibilità;
CONSTATATO come la gravità dei problemi dell'occupazione e le
tumultuose trasformazioni sociali in atto richiedano un forte
impegno programmatico ed operativo;
RAVVISATA l'opportunità di impegnare su un programma definito
tutte le forze democratiche disponibili ad una azione di
superamento della crisi economica e di sviluppo delle potenzialità
sociali, culturali ed umane del popolo valdostano,
il Consiglio regionale della Valle d'Aosta
IMPEGNA
1)
la Giunta regionale a rassegnare le proprie
dimissioni e a rimanere in carica per l'ordinaria
amministrazione;
2)
i gruppi politici presenti in Consiglio ad avviare
un serrato confronto politico programmatico, al fine di dare in
tempi brevi un nuovo governo autorevole ed efficiente alla
Regione".
PRESIDENTE
: Ha chiesto la parola il Consigliere
Baldassarre; ne ha facoltà.
BALDASSARRE (P.S.D.I.):
Vorrei ribadire la mia
solidarietà ai colleghi Consiglieri, affinché possano entro breve
tempo dimostrare la propria estraneità alla vicenda che li
riguarda. Non si possono però non esprimere delle valutazioni
politiche su questa Giunta regionale.
Io l'ho definita come una delle peggiori Giunte che la Valle
d'Aosta abbia avuto in questi ultimi periodi. La soluzione che si
trova a questa crisi è piuttosto pasticciata e propria di una
Giunta in cancrena che non sa quale strada seguire.
La Giunta presieduta dal Presidente Rollandin voleva sottrarre
ai cittadini della Valle d'Aosta 1.500 miliardi per costruire
l'autostrada. Grazie al lavoro svolto dall'opposizione, questo
tentativo è fallito.
Questa Giunta ha acquistato per 6,5 miliardi una quota
dell'Autoporto; eppure ben sappiamo che cosa succederà nel 1992!
Evidentemente era necessario accontentare "uomini di cordata".
Questa è la Giunta che ha speso 36 miliardi per acquistare il
Traforo del Gran S. Bernardo, facendo così un favore al signor
Agnelli che non sapeva più che cosa farsene di tale traforo.
Questa è la Giunta del risanamento del bestiame per il quale in
un anno ha speso oltre 18 miliardi (del problema si stanno
occupando anche altri organismi).
Questa è la Giunta della FINAOSTA, cioè di quella Finanziaria
che, anziché promuovere lo sviluppo industriale, lo blocca ed
investe in B.O.T. e, con una operazione presentata come un fiore
all'occhiello, riesce a recuperare 3 miliardi dagli investimenti in
B.O.T.! È un risultato sommo e quasi eccelso per questa Giunta!
Questa è la Giunta che mantiene ancora in vigore il contratto
con la SITAV, quando la convenzione dovrebbe già essere decaduta da
alcuni anni per gravi irregolarità della SITAV, mentre que+sta
Giunta le continua a far guadagnare soldi non preoccupandosi degli
interessi della Regione. Questa Giunta, dopo le lunghe battaglie
dell'opposizione (nonostante una delibera del Consiglio regionale)
è riuscita finalmente a sciogliere la convenzione con la SAISET e
ad affidare (ma questo era scontato) ad una società della SITAV la
gestione dei giochi americani.
Questa è la Giunta che ha gestito l'affare "Casinò".
Ormai, come Consiglio, non vale più la pena di tornarci, anche
perché tanti altri organi esterni a questo Consiglio tornano
continuamente sull'affare "Casinò" e con ragione.
Questa è la Giunta che ha speso oltre 40 miliardi per l'acquisto
di capannoni inutilizzati. Forse bisognava accontentare qualcuno
che era in gravi difficoltà.
Non possiamo dimenticare le battaglie che noi dell'opposizione
abbiamo condotto contro questa Giunta che acquista tutto quello che
può trovare: basta essere in difficoltà e basta essere amici degli
amici per essere sicuri di vendere alla Regione dei capannoni
inutilizzati.
Questa è la Giunta che sotto diverse forme sborsa svariati
miliardi alla Val Vény. Non parliamo poi di quello che hanno detto
alcuni Gruppi di sinistra sulla "Operazione Val Vény".
Questa è la Giunta degli appalti e delle trattative private!
Questa è la Giunta che non bada a spese per le trattative private e
che non bada a spese per le perizie suppletive! Questa è la Giunta
che ha portato avanti delle trattative private al di fuori da ogni
logica!
Questa è la Giunta che, per 22 operai, riesce a spendere oltre
23 miliardi, e mi riferisco alla COINCA! Questa è la Giunta che
doveva far rispettare una convenzione, ma che, a 5 anni di distanza
non è riuscita a farla rispettare alla COINCA e per 22 operai ha
speso la "modica" cifra di oltre 20 miliardi!
Questa è la Giunta della MAXEL, è la Giunta della RONSON! Questa
è la Giunta che non ha più la capacità amministrativa per
governare!
Questa è la Giunta della "soluzione" della questione del Parco
del Gran Paradiso! Questa è la Giunta della disoccupazione, perché
produce solo disoccupazione ed in modo particolare nel settore
giovanile! Questa è la Giunta caratterizzata dai vari scandali che
scoppiano con regolare puntualità.
Allora bisogna capire che cosa è necessario fare e quale
risposta dare all'opinione pubblica, perché non ci si può arroccare
dietro dei numeri. A noi dell'opposizione non interessa il gioco
dei numeri, perché non dovete rispondere a noi, ma all'opinione
pubblica e cioè a quelli che sono ormai stanchi di sentire e di
ascoltare tutto quello che sta accadendo da venti e più mesi a
questa parte, proprio grazie a questa Giunta presieduta dal
Presidente Rollandin!
Siamo di fronte ad una situazione strana e non potete arroccarvi
a difesa, senza fornire risposte plausibili all'opinione pubblica e
non solo a noi Consiglieri dell'opposizione.
La soluzione prospettata dal Presidente della Giunta (voglio
ribadire che l'intenzione della Giunta e del suo Presidente
Rollandin non era quella di portare in votazione, ma di promuovere
sul campo l'Assessore Fosson anche ad Assessore al Turismo) è stata
bloccata e la Giunta è stata costretta dall'opposizione a portare
in votazione in Consiglio regionale la questione del nuovo incarico
all'Assessore Fosson.
L'opposizione, infatti, riteneva che fosse il Consiglio l'organo
più competente a decidere in merito. Ma questa Giunta voleva
evitare anche la votazione, per procedere, invece, ad una semplice
comunicazione, come nel caso relativo all'ex Presidente Andrione ed
all'ex Assessore Chabod.
In questo caso, però, ci troviamo di fronte ad una situazione
ancora più pasticciata; ma è ancora più pasticciata la soluzione
dell'interinato all'Assessore Fosson! Personalmente ho molta stima
nell'ingegnere Fosson, ma non ho altrettanta stima nell'Assessore
Fosson. Se voi pensate a come egli gestisce l'Assessorato ai Lavori
Pubblici, provate ad immaginarvi come possa amministrare
l'Assessorato al Turismo! È vero che si tratta di un posto che
spetta alla Democrazia Cristiana, ma sarebbe preferibile che la
Democrazia Cristiana decidesse subito a chi affida
requell'incarico!
Si tratta, pertanto, di una soluzione assolutamente debole e che
dimostra che la Giunta vuole sfidare l'opinione pubblica, perché
non le interessa il suo giudizio, e vuole arroccarsi dietro ai
numeri, commettendo così degli errori politici, perché questo è
proprio l'atteggiamento assurdo di chi vuole governare a tutti i
costi una comunità!
L'interinato all'Assessore Fosson aggraverebbe ulteriormente
questa situazione ed a nulla serve la promessa del Presidente della
Giunta che entro il mese di febbraio sarà risolto il problema
dell'interinato.
Noi non ci crediamo! Probabilmente voi aspettate la chiusura
dell'inchiesta. Fatelo pure! Ma l'impegno del Presidente della
Giunta non è convincente e probabilmente assisteremo ad un'altra
proroga oltre il mese di febbraio. Io non credo che questa
soluzione vada nel senso giusto.
Potrei parlare per delle ore intere sul Casinò, ma mi limito ad
elencare solo alcuni aspetti negativi validi ad evidenziare la
circostanza che questa è la peggiore Giunta che la Valle d'Aosta
abbia mai avuto!
Per questo noi riteniamo che essa si dimetta: solo così tutte le
Forze presenti in Consiglio regionale si potranno incontrare per
stabilire dei punti programmatici per arrivare sino alla fine della
legislatura, perché è necessario uscire dallo stato di emergenza
nel quale ci troviamo.
Se questo a voi non fa piacere, perché volete aggravare la
situazione industriale ed economica della Regione, potete pure
andare avanti per la vostra strada! Però noi faremo il nostro
dovere, come l'abbiamo fatto da tre anni e mezzo a questa parte.
Denunceremo tutti quei numerosi provvedimenti che, secondo noi,
sono contro gli interessi generali della collettività; e ce ne sono
parecchi!
Torniamo quindi a richiedere le dimissioni della Giunta perché
solo con questo atto, doveroso nei confronti dell'opinione
pubblica, è possibile riaprire un discorso programmatico che giunga
sino alla fine della legislatura e che faccia uscire la Valle
d'Aosta da quell'emergenza nella quale questa Giunta l'ha condotta
in questi tre anni e mezzo.
Nel ribadire la richiesta di dimissioni della Giunta, chiedo in
subordine che noi, come Consiglieri regionali (sempre che la cosa
sia tecnicamente possibile), diamo corso alle nostre dimissioni per
consentire lo svolgimento delle elezioni anticipate.
PRESIDENTE
: Ha chiesto la parola il Consigliere
Maquignaz; ne ha facoltà.
MAQUIGNAZ (A.D.P.):
Come è già stato ricordato da altri
Consiglieri prima di me in questo Consiglio, il mandato di
comparizione nei confronti dell'Assessore Borbey, emesso dalla
Magistratura di Torino, si ricollega all'indagine giudiziaria sui
rapporti tra la Casa da Gioco e la nostra Regione.
Al di là delle opinioni che ognuno di noi può avere sull'intera
vicenda ed al di là del profondo rispetto che noi nutriamo per
l'azione e l'autonomia della Magistratura, si tratta di un fatto
che, a distanza di tre anni dal primo blitz, crea un profondo
disagio. Abbiamo preso atto delle dimissioni dell'Assessore Borbey
e delle persone che lo hanno preceduto. Io credo che essi, con le
rispettive dimissioni, abbiano compiuto un atto di coraggio, di
onestà e di profondo rispetto nei confronti delle istituzioni
democratiche, di questo Consiglio regionale, della popolazione e
dell'elettorato valdostani.
Per questo motivo noi esprimiamo profonda solidarietà,
soprattutto umana, nei confronti dell'Assessore Borbey e degli
altri Assessori che si sono dimessi, proprio perché siamo
profondamente convinti e perché crediamo che queste persone non
abbiano mai compiuto atti riprovevoli o semplicemente censurabili
dal comune senso morale.
Quando ci verrà dimostrato il contrario cambieremo
atteggiamento, caro Consigliere Aloisi! Oggi
,
in questo
Consiglio regionale tu hai anticipato il giudizio della
Magistratura, e questo è scorretto, anche perché lo hai anticipato
in modo negativo, mentre io sono convinto che i fatti ti daranno
torto e vedrai che la Magistratura farà piena luce sulla vicenda ed
esprimerà un giudizio positivo!
Oggi però voglio mettere in evidenza la circostanza che non è
possibile che in questo Consiglio, e quindi pubblicamente, ci si
permetta di anticipare un giudizio che spetta solo alla
Magistratura! Noi ribadiamo che l'azione della Magistratura deve
essere autonoma ed indipendente dall'azione della Giunta regionale
e della maggioranza di questo Consiglio!
È possibile che ci siano state anche quelle presunte
responsabilità amministrative alle quali qualcuno ha fatto cenno.
Però è anche possibile, caro Consigliere Baldassarre, che si sia
agito in perfetta buona fede. Ma io non voglio entrare nel merito,
perché anche su questo particolare aspetto noi attendiamo il
pronunciamento della Magistratura, posto, ovviamente, che essa
voglia pronunciarsi anche su questo particolare aspetto.
Per quanto attiene all'aspetto politico io sono convinto che
nessuno, in questo Consiglio, possa mettere in dubbio che l'azione
della maggioranza, della Giunta e della Presidenza della Giunta sia
sempre stata la migliore possibile per concorrere a fare piena luce
sulla vicenda.
Ricordiamo a questo proposito il lavoro svolto dalla Commissione
Affari Generali allargata ai Capigruppo che ha fatto di tutto per
fare piena luce e regolamentare nel migliore dei modi, pur nel
rispetto delle leggi e della convenzione, i rapporti tra la Casa da
Gioco e la nostra Regione.
Credo quindi che non ci si possa rimproverare proprio nulla.
Quello che si poteva fare è stato fatto e lo faremo ancora, tanto è
vero che abbiamo accettato di riaprire la Commissione d'inchiesta
per fare piena luce su tutta la vicenda.
A chiare lettere noi vogliamo dire che siamo perfettamente
convinti che, al di là delle presunte illegittimità amministrative,
la Giunta regionale si è comportata con serietà e correttezza. Se
così non fosse stato, caro Consigliere Aloisi, io mi sarei già
dissociato da questa maggioranza! Ecco perché noi oggi sosteniamo
questa maggioranza e questa Giunta! Ecco perché noi oggi ribadiamo
che questa Giunta debba rimanere al suo posto!
Qualcuno dice che si deve giungere ad un mutamento del quadro
politico. Io sono convinto che, in alcuni casi, si possa anche
prospettare un mutamento del quadro politico, ma non credo che ciò
debba avvenire per interventi esterni o per iniziative autonome
della Magistratura.
Se ci deve essere un mutamento del quadro politico, questo deve
essere in conseguenza di nuovi obiettivi e nuovi programmi, perché
si sono create nuove coalizioni su obiettivi diversi e nuovi. Solo
allora si potrebbe parlare di mutamento del quadro politico.
Mi sembra piuttosto semplicistica, però, questa proposta
dell'opposizione di mutare il quadro politico perché c'è stato un
intervento esterno della magistratura che, tra l'altro, in questo
caso interessa solo un Assessore per circostanze e situazioni che
debbono ancora essere dimostrate e provate.
L'opposizione non ha prospettato il mutamento del quadro
politico sulla base di programmi, contenuti ed obiettivi diversi,
ma solo su di una diversa visione della realtà valdostana!
Essa ha prospettato il mutamento del quadro politico perché,
purtroppo, c'è stato ancora una volta un intervento esterno da
parte della Magistratura!
Detto questo io credo di dover riconfermare, a nome mio
personale e del Gruppo degli A.D.P., la mia solidarietà nei
confronti di questa Giunta, della maggioranza che è formata
dall'Union Valdôtaine, dalla Democrazia Cristiana, dagli A.D.P.,
dal Partito Repubblicano e dal Consigliere Pedrini del Partito
Liberale...
BALDASSARRE (fuori microfono):
Meno male che ti sei
ricordato del Consigliere Pedrini!
MAQUIGNAZ (A.D.P.):
Me ne sono ricordato perché ho visto
che stavi già per "esplodere".
(voce fuori microfono): Ma è già tutto esploso!
MAQUIGNAZ (A.D.P.):
Detto questo, per quanto riguarda il
problema dell'interinato noi condividiamo l'impostazione e la tesi
della Presidenza della Giunta che, tra l'altro, è avvalorata anche
dalla consulenza di un esperto costituzionalista e riteniamo che
questo interinato di due mesi non crei quei grandi problemi ai
quali ha fatto cenno il Consigliere Mafrica, anche perché io sono
fermamente convinto che tra due mesi avremo un nuovo Assessore al
Turismo, che saprà validamente continuare l'attività dell'Assessore
Borbey.
PRESIDENTE
: Ha chiesto la parola il Consigliere Torrione;
ne ha facoltà.
TORRIONE (P.S.I.):
Questo Consiglio, suo malgrado, torna
ad occuparsi per l'ennesima volta di una pagina non certo esaltante
della storia valdostana. In questa legislatura, purtroppo, si sono
già ripetute piuttosto spesso delle situazioni di questo
genere!
Dico questo ovviamente per sgombrare il campo da ogni possibile
equivoco e per ribadire che, se oggi
potessero ricomparire
in quest'aula alcuni "Padri" dell'autonomia, li sentiremmo
esprimere nei nostri confronti dei giudizi non certo positivi.
Detto questo, non possiamo però giocare al "tanto peggio, tanto
meglio". Certo è però che non possiamo trasformarci in inquisitori,
quando questo non è il nostro ruolo; certo è che non possiamo non
difendere questo Consiglio che rappresenta l'intera comunità
valdostana!
A chiare lettere diciamo e precisiamo di essere nettamente
contrari al ricorso alle elezioni anticipate! Ci stupisce che
alcune Forze politiche vengano in quest'aula a proporre un simile
rimedio che è l'esatto contrario del significato che noi diamo alla
nostra autonomia. Sarebbe come voler sancire la nostra incapacità
ad uscire da una situazione difficile e voler affermare di essere
costretti a subire i contraccolpi di un altro potere, senza essere
capaci di opporle una qualsiasi valida ipotesi di soluzione. Io
ritengo invece che in questo Consiglio ci siano le Forze e le
capacità per opporsi ad un disegno di questo tipo che, a mio
avviso, è dissennato.
Se non vogliamo risalire più lontano nel tempo sino a
Montesquieu, dobbiamo risalire almeno a quello che la nostra
Costituzione repubblicana stabilisce sulla suddivisione dei poteri.
C'è un potere giudiziario e c'è un potere politico: così si
articola e si esplica nel nostro sistema democratico l'azione dello
Stato e degli altri poteri.
Ebbene, noi da questi banchi invitiamo la Giustizia a fare
chiarezza su questa vicenda che ci pesa addosso da diverso tempo!
Questo è un invito che noi ci sentiamo di fare, pur nel rispetto
più profondo delle sue competenze; auspichiamo inoltre che questa
istruttoria sulla Casa da Gioco di St. Vincent si chiuda entro
breve tempo, nell'interesse di questo Consiglio, della Valle
d'Aosta e della sua immagine. È un invito che noi ci sentiamo di
proporre a coloro che sono preposti all'amministrazione della
Giustizia.
Diciamo quindi no alle elezioni anticipate, anche perché, torno
a ripetere, sarebbero il più evidente riconoscimento del nostro
fallimento.
L'articolo 48 del nostro Statuto specifica chiaramente quali
sono i motivi che possono portare allo scioglimento del massimo
consesso regionale; noi tuttavia non riteniamo che esistano quei
presupposti per far sì che, ancora una volta, un intervento esterno
ne provochi lo scioglimento. In quest'ultimo caso, ovviamente, la
competenza dello scioglimento del Consiglio non sarebbe nostra, ma
di altri poteri dello Stato, ben precisati anch'essi nello
Statuto.
Abbiamo voluto illustrare queste circostanze con molta chiarezza
per dare un preciso significato a quanto stiamo per dire e
proporre. Innanzitutto dobbiamo rendere l'onore delle armi
all'opposizione nel suo complesso, perché ha svolto un'azione di
pungolo e di stimolo anche sulla questione dell'interinato. Mentre
si cercava una soluzione piuttosto superficiale, un maggiore
approfondimento svolto in sede di riunione di Capigruppo ha
consentito di trovare la soluzione migliore, sul piano
procedurale.
Ritengo, infatti, che un interinato assegnato "motu proprio" da
parte del Presidente della Giunta, com'era consuetudine, sarebbe
stato interpretato come un gesto contrario allo spirito dello
Statuto. Questo è vero anche se io ritengo che l'interinato in sé e
per sé, sia pur sempre una finzione giuridica, proprio perché non è
assolutamente contemplato dalle norme statutarie e neppure da altre
disposizioni di legge. Infatti il nostro illustre giurista, per
dare un certo fondamento al suo parere, ha dovuto fare ricorso alla
"prassi costituzionale", che è tutt'altra cosa.
Saremmo stati più contenti e più lieti se l'interinato, in
questa situazione giuridica estremamente labile, fosse stato
affidato al Presidente della Giunta regionale, cosa che avrebbe
avuto un significato di tipo diverso. Statutariamente, infatti, è
il Presidente della Giunta che propone al Consiglio gli Assessori e
la sua funzione è diversa da quella degli Assessori.
È prevalsa invece la logica politica e la maggioranza, in questo
caso la Democrazia Cristiana, ha rivendicato che la delega tolta
all'Assessore Borbey fosse assegnata all'Assessore Fosson.
Noi diciamo che proprio in questo caso viene a configurarsi ed a
sostanziarsi un doppio incarico e non un interinato.
Al di là, però, delle disquisizioni di tipo giuridico, che
potrebbero anche essere appassionanti, noi sorvoliamo su questo
aspetto che ha un suo significato in relazione alle corrette
procedure che l'Amministrazione regionale deve rispettare sia nei
rapporti interni e sia nei rapporti con i cittadini, ma è anche un
elemento che ha una valenza molto limitata, perché questa mattina
il Presidente della Giunta ci ha detto che la provvisorietà durerà
due mesi e mezzo.
Siamo fermamente convinti che a questa maggioranza serviva una
pausa di riflessione, perché l'evento che ha colpito la Democrazia
Cristiana è stato sicuramente "brutale", specie se rapportato alla
luce dei suoi recenti risultati congressuali. Uno dei suoi
esponenti più prestigiosi, infatti, è stato raggiunto da un mandato
di comparizione.
Non ci stupisce, quindi, che la Democrazia Cristiana voglia
"leccarsi le ferite" per un certo periodo che potremmo considerare
come un momento di approfondimento o come una fase interlocutoria.
Se così è, occorre che questa fase sia utile a tutte le Forze
politiche, perché l'interinato è debole proprio sul piano politico
e di fronte ad una situazione di estrema gravità, come quella che
si prospetta oggi, le risposte di carattere politico debbono essere
precise e puntuali, perché non si può più fingere che non sia
successo niente.
Ebbene, se la transitorietà deve produrre qualcosa, noi pensiamo
e ci permettiamo di proporre che, sino al mese di febbraio, le
Forze della maggioranza, attraverso il loro Presidente, diano corso
ad una specie di mandato esplorativo. Non si possono forse
contattare "tutte" le Forze presenti in questo Consiglio per
individuare soluzioni politiche diverse e nuove atte a fronteggiare
questa drammatica situazione e capaci di farci concludere la
legislatura in un clima meno teso e meno esasperato?
Con questa chiave di interpretazione della transitorietà,
possiamo anche spostare il discorso delle dimissioni della Giunta a
quando avremo completato la riflessione complessiva che compete in
primo luogo alle Forze della maggioranza, ma compete anche alle
Forze della minoranza.
Diciamo quindi a chiare lettere che auspichiamo una nuova fase
politica, con la creazione di un Governo che naturalmente abbia più
autorevolezza dell'attuale, perché pensiamo che non sia facile
governare in questa situazione: i problemi che travagliano la vita
regionale sono infatti tali e tanti e di una così intricata
complessità da richiedere, per la loro soluzione, lo sforzo delle
Forze migliori che esistono in questo consesso.
Questa è l'interpretazione che noi diamo alla transitorietà
voluta dalla maggioranza ed in questo senso presenteremo un ordine
del giorno.
Noi non giochiamo né allo sfascio né allo sbando, anche perché
non ci è mai piaciuto confondere i ruoli: non l'abbiamo fatto
dall'inizio della vicenda "Casinò" e non intendiamo farlo adesso! I
nostri giudizi sono sempre stati severi nei confronti di questa
maggioranza, ma sono stati e continueranno ad essere giudizi
puramente politici. Non vorremmo assistere ad una ulteriore
decimazione, perché allora il nostro compito diventerebbe realmente
improbo.
Alla abilità politica delle Forze più autorevoli presenti in
questo Consiglio è demandata la capacità di cogliere o meno il
momento più opportuno e gli atteggiamenti necessari per agire di
conseguenza e dare risposte precise e puntuali.
Nell'attesa noi continueremo a svolgere in quest'aula il nostro
ruolo di oppositori. Questo lo voglio dire per evitare
fraintendimenti, perché, ogni volta che parliamo di maggioranza, ci
pesa addosso il discorso di un Partito Socialista che sta dietro la
porta con la manina tesa, come un postulante in attesa di un posto
in Giunta.
Questo non è l'atteggiamento del Partito Socialista! Noi
auspichiamo una fase politica di tipo diverso, ma non siamo
certamente proni all'ingresso, sullo zerbino, in attesa di entrare
in Giunta. Un atteggiamento di questo tipo non ci appartiene e su
questo non vogliamo essere fraintesi! Del resto la situazione è
tale che un coinvolgimento di Forze di tipo diverso può forse
portare questa Amministrazione a considerare diversamente i
problemi della collettività.
Leggo ora il testo dell'ordine del giorno che io presento a nome
dei Partito Socialista:
"-
IL CONSIGLIO REGIONALE -
FRESO ATTO della situazione venutasi a determinare in seguito
alle dimissioni rassegnate dall'Assessore Giuseppe Borbey;
CONSIDERATO CHE sotto il profilo strettamente giuridico
"l'interinato" conferito all'Assessore Augusto Fosson per la
reggenza dell'Assessorato al Turismo, Urbanistica e Beni Culturali
si sostanzia di fatto in un doppio incarico transitorio ed a
termine in quanto l'istituto dell'interim non è contemplato né
dalle norme statutarie né da altre disposizioni di legge;
VALUTATO CHE il periodo di tempo legato alla transitorietà di
tale incarico può essere utilizzato da tutte le forze politiche ed
in particolare modo da quelle di maggioranza per compiere un più
approfondito esame del difficile momento che attraversa la nostra
Regione per effetto delle nefaste conseguenze dell'Affaire Casinò
le cui ripercussioni sul piano giudiziario sembrano non avere fine
specie alla luce dei più recenti sviluppi;
ACCERTATO CHE una fase di serrato e proficuo confronto tra i
partiti e movimenti presenti in Consiglio regionale può servire ad
individuare soluzioni politiche nuove e maggiormente attrezzate a
fare fronte alle difficoltà dell'attuale congiuntura politica
nonché a superare la crisi di credibilità che ha investito le
stesse istituzioni autonomistiche;
IMPEGNA
la Giunta regionale a considerare la transitorietà dell'incarico
conferito all'Assessore Fosson della "reggenza" dell'Assessorato al
Turismo, Urbanistica e Beni Culturali per un periodo di tempo non
superiore a due mesi, rassegnando in tale data le proprie
dimissioni e utilizzando questo momento interlocutorio per un
confronto tra le forze politiche sui maggiori problemi che
travagliano la nostra vita regionale nonché sugli aspetti più
tormentati della vicenda giudiziaria legata alla Casa da Gioco di
Saint-Vincent allo scopo di consentire l'apertura di una nuova fase
politica che, attraverso la creazione di un più autorevole governo
regionale, consenta di concludere questa legislatura in un clima
meno esasperato, recuperando nel contempo un rapporto di fiducia
nei confronti dell'intera comunità valdostana".
Grazie.
PRESIDENTE
: Ha chiesto la parola il Consigliere Sandri;
ne ha facoltà.
SANDRI (N.S.):
Spero che vogliate comprendere quel certo
imbarazzo che mi prende nel momento in cui mi tocca affrontare,
come primo argomento del mio mandato, un tema così grave.
Come cittadino della Valle d'Aosta ricordo con dispiacere che il
Casinò di Saint-Vincent, praticamente dagli anni '50 sino ad oggi,
è stato troppo spesso sulla nostra scena politica; troppo spesso è
stato condizionatore dell'attività di questa Giunta regionale, e
più in generale delle varie Giunte regionali e del Consiglio;
troppo spesso ha inquinato i rapporti tra le Istituzioni regionali
(Giunta e Consiglio) e la Magistratura.
Questa circostanza corrobora la posizione che ha sempre avuto
Nuova Sinistra, nello svolgere la sua attività politica nella
nostra Regione ed in questo Consiglio, specie quando ha affermato
che il Casinò di Saint-Vincent, per questioni intrinseche al suo
stesso essere e, se vogliamo anche soltanto per sfortuna, è di
fatto un'istituzione che nel tempo deve essere eliminata, trovando,
al tempo stesso, delle attività alternative per quelle persone che
oggi usufruiscono di un posto di lavoro legato a tale attività.
È evidente che il Casinò ancora oggi
"travaglia" i
rapporti tra la maggioranza e l'opposizione e forse anche quelli
tra l'autonomia della Valle d'Aosta e la magistratura.
Credo di essere stato uno dei pochi del mio Movimento a firmare
una petizione per chiedere alla Magistratura di chiudere il più
rapidamente possibile questa inchiesta, anche se ho nutrito grosse
perplessità sul modo in cui è stata portata avanti la raccolta di
firme. Ciò vale a dimostrare che credo profondamente
nell'autonomia, per la difesa della quale ognuno dovrebbe giocare
il proprio ruolo.
La magistratura sta facendo il suo dovere e speriamo che lo
faccia il più rapidamente possibile, ma dobbiamo chiederci anche
noi se stiamo facendo o meno il nostro dovere.
Mi dispiace di aver sentito dire dal Presidente della Giunta
questa mattina che i punti del programma del 1983 in parte sono
stati realizzati ed in parte invece verranno compiuti. Questa
affermazione è stata fatta dal Presidente con l'atteggiamento teso
sostanzialmente a dimostrare che le cose stanno andando avanti:
"Noi siamo sulla giusta strada e vogliamo continuare".
Ma questo è un non vedere la realtà, un non vedere i problemi
che stanno fuori da questo palazzo, non rendersi conto che quel
programma era quantomeno inadeguato e che non è stato assolutamente
attuato nei suoi punti più qualificanti.
Alcuni di questi argomenti sono già stati indicati dal
rappresentante del Partito Comunista, però mi interessa
approfondirne almeno due.
Il primo è quello della ferrovia. Per alcuni potrà essere un
problema secondario, ma per me è determinante ai fini dello
sviluppo della nostra Regione il potenziamento della ferrovia da
Aosta a Chivasso. Forse non è un intervento spettacolare come il
traforo da Aosta a Martigny, forse non è un progetto da grandi
numeri economici, però è un problema semplice che tocca tutti i
giorni molti nostri concittadini che pagano con ore di trasporto
inadeguato, e quindi con la loro vita, le nostre inefficienze.
Ebbene, nel programma del 1983 c'era a chiare lettere un impegno
sul potenziamento della linea da Aosta a Chivasso, ma in questi tre
anni non si è fatto assolutamente niente in merito!
Oggi mi trovo a dover discutere il bilancio, ma anche lì non
trovo assolutamente nulla sul potenziamento della linea ferroviaria
da Aosta a Chivasso.
Un altro problema molto grave e che io sento profondamente è
quello del Mauriziano. Nella legge n. 833 c'è scritto che si
sarebbe ricercato un "modus vivendi" tra Mauriziano e Regione. È
stato fatto un accordo, ma la questione della sua proprietà è
ancora in forse e questo incide sull'operatività. In questa tornata
consiliare siamo chiamati a discutere su di un finanziamento di più
di 2 miliardi per l'ampliamento dell'Ospedale di viale Ginevra, ma
io vorrei proprio sapere quale sindaco firmerà l'autorizzazione
edilizia quando non è ancora chiaro a chi competa il diritto di
proprietà.
Il terzo problema, quello della DELTASIDER, è addirittura
drammatico, ma lo accenno appena, benché anche oggi si possano
leggere notizie preoccupanti in merito.
Pertanto, se questa Giunta non ha avuto la forza di fare e
rispettare un programma concreto che risolvesse i problemi della
gente, non credo che ciò sia dipeso soltanto dall'attacco della
Magistratura; penso invece che ciò sia dovuto a cause di natura
sostanzialmente politica.
Oggi
,
ci troviamo ancora una volta di fronte ad una
situazione ulteriormente voluta. Qualcuno ha già parlato di
possibili elezioni anticipate e noi abbiamo la netta sensazione che
ci sia lo spettro di un attacco (inteso come attacco all'efficacia
economica dei nostri interventi a favore dei concittadini), mosso
da non si sa bene quale parte, contro la stessa istituzione
regionale.
Si è parlato di aumento della disoccupazione; sicuramente il
periodo delle "vacche grasse" finirà per il discorso sul riparto
fiscale e credo che questi siano gli ultimi tempi nei quali noi
possiamo pensare di fare investimenti per il futuro.
Sono convinto, e con me lo è tutta la Nuova Sinistra, che
occorra fare un grosso sforzo politico per ipotizzare un nuovo
patto istituzionale regionale in particolare per il funzionamento
di due settori.
Il primo è quello metodologico. Non si può chiedere l'autonomia,
il decentramento, e soprattutto non si può chiedere ai Partiti
della sinistra di essere coinvolti in questa richiesta, legittima e
della quale tutti siamo assolutamente convinti, al potere centrale,
quando nella nostra Regione c'è la tendenza al non-decentramento,
anzi all'accentramento nelle mani di poche persone della Giunta
regionale, segno evidente di totale incapacità a gestire
democraticamente la nostra Amministrazione.
Ho l'impressione che si possano fare grandi cose, ma solo quando
nelle nostre istituzioni i rapporti tra minoranza e maggioranza
siano di confronto e di dialogo costruttivo ed abbiano dei contorni
più netti e precisi.
L'altro grosso problema è un nuovo fatto sui contenuti. Come ho
già detto prima, a me sembra che il programma del 1983 non sia
sufficiente a risolvere le necessità di oggi, non solo nelle sue
conseguenze pratiche ma anche nella sua formulazione teorica. Nei
tre anni trascorsi e nei prossimi due che mancano al termine della
legislatura il mondo è andato e andrà avanti molto rapidamente.
Credo, pertanto, che sia importante riuscire a trovare, come non si
è riusciti nel passato, un quadro di riferimento per proposte
istituzionali e per investimenti in grado di fungere da robusto
motore per l'economia regionale. Per fare ciò non credo possibile
intervenire solo come maggioranza (che peraltro scopriamo debole,
ma di questo parlerò successivamente), ma si debbono coinvolgere le
grandi Forze che rappresentano i lavoratori della Valle
d'Aosta.
Non è possibile ipotizzare un grande passo avanti nell'economia
attraverso la formazione professionale e l'utilizzo delle nostre
risorse (quelle vere e non quelle che ci derivano dalle "regalie")
senza il coinvolgimento costruttivo ed operativo delle grandi forze
operaie della sinistra.
Per questo io invito la Giunta regionale a riflettere ed a non
insistere in questo pervicace isolamento che favorirebbe soltanto
coloro che attaccano le istituzioni della Valle d'Aosta.
Esistono poi dei motivi pratici per i quali credo che non si
possa difendere con sufficiente determinazione e sicurezza la
proposta di "interim" o comunque di "doppio mandato" all'Assessore
Fosson, perché l'Assessorato al Turismo ed ai Beni Culturali non è
un Assessorato di seconda classe ed anzi, in una prospettiva da noi
tutti auspicata, è uno dei settori più importanti della futura
attività economica della nostra Regione, anche sotto l'aspetto
occupazionale; pertanto la sua gestione necessita di un grande
sforzo anche e propriamente "fisico".
A me pare che la Democrazia Cristiana, non proponendo nessuna
sua candidatura per la gestione dell'Assessorato al Turismo, abbia
fatto un'analisi piuttosto superficiale del problema, giungendo
quasi a manifestare un certo disprezzo per l'attività di
quell'Assessorato e quindi della Giunta. Questo atteggiamento è
piuttosto grave, perché rientra in quell'attacco all'autonomia
intorno al quale oggi noi, rappresentanti di quasi tutti i
movimenti politici, facciamo un dibattito congiunto.
Per queste motivazioni io ho firmato l'ordine del giorno
presentato insieme al Partito Comunista che richiede le dimissioni
della Giunta.
Qualcuno farà degli apprezzamenti sul fatto che il primo atto di
un neo-Consigliere coincida con la richiesta di dimissioni della
Giunta. Non si tratta, però, di una richiesta con intenti
colpevolistici del tipo: "Qui siete tutti ladroni!...". Non credo
di aver assolutamente detto nulla del genere. Sarebbe un segno
importante che dimostrerebbe l'intento della Giunta, conscia della
gravità del momento istituzionale, di aprirsi al confronto con le
altre Forze politiche per tentare decisamente di risolvere i
problemi della nostra Regione.
Termino con una piccola osservazione sulle elezioni anticipate,
tirate in ballo da un ordine del giorno del Consigliere del
Movimento Sociale Italiano. Al di là del fatto personale, perché mi
dispiacerebbe essere come "una meteora" che entra e che esce da
questo Consiglio regionale, credo che il ricorso alle elezioni
anticipate potrebbe essere interpretato come il voler rimettere
alla popolazione valdostana un giudizio inquinato dalle lotte di
partito, senza darle però alcuna indicazione sulla direzione da
seguire. Oggi noi dobbiamo "sentirci dei dirigenti!".
PRESIDENTE
: Ha chiesto la parola il Consigliere Stévenin;
ne ha facoltà.
STEVENIN (U.V.):
La démission de l'Assesseur au Tourisme
a été l'objet d'un communiqué émis le 29 novembre 1986 par les
forces de la majorité. Nous tenons, aujourd'hui en cette salle, à
confirmer la validité de l'accord politique qui a été à la base de
l'actuelle majorité. D'ailleurs, certaines polémiques portées de
l'avant par une partie de l'opposition ne font qu'unir davantage
cette majorité qui est, du reste, ouverte à la collaboration, à la
confrontation des forces politiques qui ne veulent pas tellement
chercher à faire de la bagarre, mais qui veulent affronter le
problème d'une façon sérieuse. Il devient difficile par contre de
collaborer et de se confronter avec les forces politiques qui ont
demandé, à l'intérieur de cette salle, la démission du
Gouvernement.
En renouvelant notre solidarité politique à M. Borbey, nos
estimons important de réaffirmer notre engagement pour affronter
les problèmes qui intéressent les gens, les problèmes urgents et
réels face auxquels nous nous trouvons, tels celui de la Cogne et
ceux dont on a parlé avant moi. Nous approuvons le choix, même si
c'est pour un bref délai de temps, de confier l'intérim de
l'Assessorat du Tourisme à M. Fosson, auquel nous assurons tout
notre appui.
Si dà atto che alle ore 11.50 assume la Presidenza il
Vice-Presidente DE GRANDIS.
PRESIDENTE
: Ha chiesto la parola il Consigliere Ricco; ne
ha facoltà.
RICCO (D.C.):
Di solito, almeno in pubblico, non sono
così focoso come qualche Collega e sarò breve per non far perdere
tempo ai lavori di questo Consiglio nel quale dobbiamo discutere il
bilancio di previsione.
Ringrazio il Consigliere Torrione per la sua pacatezza e per il
suo modo gentile di porgere il problema odierno. Permettimi,
Collega Torrione, una battuta amichevole, tanto per sdrammatizzare
l'ambiente: il P.S.I. non è abituato a postulare, anzi, se può,
pretende e si impone con forza e coraggio.
Ho apprezzato anche l'intervento pacato e nel contempo critico
del Collega Sandri e potrei concordare sul condizionamento del
Casinò nella nostra vita politica ed amministrativa. Se non ci
fosse il problema di migliaia di posti di lavoro potrei forse
essere indotto a pensare come il suo Movimento, però ritengo che
dobbiamo agire più attentamente per non incorrere in ulteriori
errori: "In medio stat virtus".
Caro Consigliere Sandri, non abbiamo nessuna "volontà di
disprezzo" nell'attribuire al nostro Collega Fosson un altro peso,
ma è solo una dimostrazione di serietà; del resto si tratta di un
tempo brevissimo, perché si intende riflettere con attenzione e
prudenza.
Noi accettiamo sempre il confronto con l'opposizione su basi
serie e non strumentali, e neppure su giudizi sommari, tipici di
alcuni regimi.
Non concordiamo con quanti dicono che i nostri Assessori, come
oggi l'Assessore Borbey, sono stati "costretti" a dimettersi. La
decisione di questi nostri Assessori fa onore al loro modo di
comportarsi, sia come uomini che come amministratori! Vorrei
ricordare a tutti i Colleghi: quanti altri amministratori di ogni
colore, inquisiti in Italia, non hanno sentito questo dovere
morale?
Concordiamo con la proposta del Presidente della Giunta
sull'interinato di breve durata all'ingegnere Fosson, anche alla
luce del parere di giuristi insigni.
Noi siamo per il rispetto degli accordi politici stipulati in
questa legislatura.
Amici, se continuiamo su questa strada, verrà anche a questa
Giunta ed a questo Consiglio il "complesso dell'agnello". Finiremo
cioè per inviare alla Magistratura ogni nostra delibera ed ogni
convenzione, prima di approvarle in Consiglio. A voi dunque questa
seria e profonda meditazione!
PRESIDENTE
: Ha chiesto la parola il Presidente della
Giunta Rollandin; ne ha facoltà.
ROLLANDIN (U.V.):
J'ai écouté avec attention les
Conseillers qui ont pris la parole, suite au point soumis au
Conseil régional, à savoir la proposition de charger M. Fosson,
pendant une période de deux mois et demi maximum, de maintenir son
travail et de s'occuper en plus des problèmes de l'Assessorat au
Tourisme.
En présentant cette proposition, nous avons essayé de faire
comprendre que le choix était dû à l'intention des forces de la
majorité (et non pas à des problèmes à l'intérieur des forces de la
majorité, ni de la Démocratie Chrétienne) d'examiner pendant cette
période certains problèmes, avant de présenter au Conseil la
proposition envisagée. Les interventions ont largement dépassé le
sujet qui devait être soumis à la votation, à savoir l'intérim de
M. Fosson; elles ont examiné l'activité politique dans son ensemble
- c'était même normal que l'on procède à une réflexion de ce genre.
Tous les sujets ont été présentés par les forces qui ne font pas
partie de la majorité, suite à un fait exceptionnel, n'ayant rien à
voir avec l'activité administrative et politique sinon qu'il se
rapporte à une activité qui a eu lieu il y a 4 ans, et donc sans
raison particulière pour remettre en discussion le programme, ou
bien la méthode de travail utilisée par les forces de la majorité:
voilà le point fondamental. Si l'on n'examinait pas le problème
dans son ensemble, toute hypothèse serait possible.
En revanche, nous avons dit en diverses occasions et nous
l'avons réaffirmé aujourd'hui: nous sommes convaincus que
l'activité politique qui est nécessaire est soutenable par les
forces qui se sont engagées pendant cette période. Nous avons
démontré pendant cette période - ce n'est pas le moment de le
faire, nous aurons le temps au moment de la discussion du budget -
que nous n'avions pas seulement examiné les problèmes, mais aussi
que nous en avions résolus plusieurs; il est évident que nous
n'avons pas terminé ce qu'espéraient les forces qui ont souscrit le
programme en 83 et qui ont réaffirmé cette volonté il y a une
année.
Bien des problèmes examinés aujourd'hui, la confiance de la
population, l'attitude de cette dernière etc., sont autant
d'exemples pour rétorquer que nous avons fait un bon travail, voire
même résolu les problèmes, pour ce qui est de certains
secteurs.
Il suffirait de penser à ce qui s'est passé dans le secteur de
l'emploi.
C'est là le but principal des forces de la majorité. Or, chaque
fois que l'on fait cette discussion, il y en a qui veulent
démontrer que l'activité des forces de la majorité n'a pas été à
même de donner une réponse sérieuse aux exigences de la population,
en prenant pour exemple les échecs que nous avons eus dans
certaines entreprises.
Personne en revanche n'a dit ce que nous avons fait pendant ces
années. Personne n'a fait remarquer qu'il a des entreprises qui
fonctionnent, qui ont augmenté leur effectif, voire même se sont
installées dans notre vallée pendant cette période; période où les
autres régions ont connu la même crise, parfois plus grave et avec
un problème en plus.
Nous avons dû accepter certaines décisions qui ont été prises
ailleurs, ainsi le problème de l'ILSSA VIOLA qui dans une petite
réalité comme la nôtre a donné un résultat négatif dépassant les
500 chômeurs; le problème de la Montefibre, de la DELTASIDER.
Les choix qui sont à la base de la politique des "participations
de l'Etat" n'ont jamais eu la possibilité d'avoir une loi
régionale. Nous attendons encore que le représentant prévu par le
règlement d'application soit à même de dire ce qu'il pense de la
politique à l'intérieur de la DELTASIDER. On a prévu un comité, la
participation de toutes les forces politiques pour soutenir
l'activité menée jusqu'à présent. Il faudrait réfléchir sur
l'attitude des forces politiques vis-à-vis des problèmes de notre
Région.
Les cas que l'on peut prendre en considération et qui
fonctionnent se trouvent dans la basse vallée, dans la moyenne et
dans la haute vallée. Il suffirait d'énumérer tous les
établissements (Feletti, Enrietti, Eliski, Monte Bianco S.p.A.
etc.), mais personne n'en fait rien. On dit en passant: "Le
problème a été résolu, un accord a été trouvé avec l'Olivetti, mais
ce n'est pas grand chose". Toute l'activité qui a été soutenue
pendant cette période, qui l'a soutenue?
Lorsqu'on fait une réflexion sur l'ensemble de la politique, il
faut être honnête et considérer toute l'activité.
Quelqu'un a eu l'amabilité de critiquer - je ne sais si j'ai
bien compris - ce que nous avons fait jusqu'à présent pour résoudre
le problème des jeunes, dans le cadre de l'emploi, par
l'investissement au niveau du FIO et que nous avons prévu de
maintenir à travers un programme régional. C'est l'unique région
qui a adopté un programme de ce genre vis-à-vis de l'emploi par
rapport à ce qui se passe dans toutes les zones frappées par le
chômage; chômage dû aux choix qui ont été faits pour la Montefibre,
pour l'ILSSA, la DELTASIDER.
Le programme du FIO n'est certes pas la solution, mais c'est
quand même une possibilité de donner du travail pendant une
période, à l'échelle locale, dans un domaine d'intérêt général:
protéger l'environnement.
Là encore, personne n'en a parlé. Nous avons prévu, par une loi
que le Conseil régional a approuvée, les fonds régionaux de
l'investissement et de l'emploi, démontrant ainsi que nous étions
pour la décentralisation, pour les compétences aux communes et pour
les investissements dans des secteurs d'intérêt général: ainsi les
sentiers qui présentent un intérêt agricole et touristique; nous
avons prévu la mise en valeur de toutes les richesses artistiques
et historiques des petites communes et c'est là un exemple unique
dans toutes les régions; nous avons fait des cours de formation
pour les jeunes pour qu'ils soient en mesure de gérer ce
projet.
Voilà les réponses objectives que personne ne peut mettre en
doute. Nous avons prévu, dans le cadre de la formation
professionnelle, encore, des cours qui ont été mis sur pied dans
toutes les communes, en vue de l'assistance aux personnes âgées
qui, jusqu'à présent, n'existait pas.
Les résultats commencent à se manifester et, de surcroît, le
problème du chômage des femmes s'est trouvé résolu. Les personnes
âgées ont maintenant la possibilité de rester chez elles et de
bénéficier de l'assistance; les communes ont la possibilité de
gérer cette activité et le problème de l'emploi a été résolu.
Auparavant l'assistance était dispensée par des instituts hors de
la Région! Voilà des exemples et je ne veux pas citer le soutien
qui est maintenant accordé à toutes les entreprises de construction
qui travaillent! C'est pourtant un point de notre programme
d'oeuvre publique. Or, personne n'en dit un mot. Dans d'autres
régions ces entreprises sont en crise et les jeunes sont au
chômage.
Au moment de la discussion du budget, nous pourrons en parler
plus en détail, pour une réponse précise et sérieuse aux choix que
l'Administration régionale a faits; c'est une démonstration à la
population que nous avons travaillé pour elle, dans son intérêt;
c'est le démenti le plus sérieux à certaines affirmations qui ont
été faites ce matin.
Nous sommes disposés à améliorer le travail, à améliorer la
méthode de collabo ration, lorsqu'il y a la possibilité de trouver
des solutions aux problèmes et non pas des formules; nuance!
En tant que forces de la majorité, nous sommes convaincus qu'en
l'absence de raisons internes susceptibles de met tre en difficulté
les choix qui ont été faits, nous soutenons être en mesure
d'assumer l'engagement que nous avons pris.
Ce ne serait pas sérieux d'abandonner en cours de route, nous
irons jusqu'au bout.
Cela ne veut pas dire que nous n'acceptons pas de discuter des
problèmes, de les porter de l'avant de la manière la plus unitaire
possible. Il a été prouvé qu'en présence d'un accord de toutes les
forces politiques - ce que nous n'avons jamais refusé - les
résultats ont été positifs.
Je ne répondrai pas point par point à tous les Conseillers, car
il y aura la discussion sur le budget, nous parlerons du chemin de
fer, de l'hôpital. Je crois que pour ce dernier point, le
Conseiller Sandri parle plus d'un point de vue technique que
politique, mais je crois que là il ne faut pas confondre les deux
aspects. Si la propriété du Palais régional était à n'importe qui,
l'activité en serait exactement la même. A l'intérieur de l'hôpital
régional d'Aoste, je pense que jamais un médecin n'a ralenti son
activité pour le fait que la propriété est à l'Ordre Mauricien. En
revanche, un certain travail a été porté de l'avant - le Conseiller
Sandri connaît très bien le sujet - en accord avec le Mauricien. Si
les structures doivent être encore améliorées, ce sera toujours de
concert.
Je dois donc réaffirmer la volonté des forces de la majorité de
continuer le travail entrepris.
A propos des ordres du jour qui ont été présentés par le Parti
communiste, par le Conseiller Sandri et par le M.S.I., nous
voterons contre. Nous nous abstiendrons, en revanche, pour l'ordre
du jour du Parti socialiste, étant donné que nous avons déjà
éclairci que les forces de la majorité acceptent n'importe quel
discours, n'importe quand la confrontation nécessaire sur tous les
sujets possibles.
Pour conclure, je tiens à souhaiter un bon travail au Conseiller
Sandri (je n'ai pas eu la possibilité de le faire au début).
L'Assesseur Lanivi vient de me communiquer que le problème de
l'essence est finalement résolu. Je crois interpréter les
sentiments du Conseil, en remerciant les deux parlementaires qui
ont suivi toute la procédure.
Si da atto che dalle ore 11.55 riassume la Presidenza il
Presidente BONDAZ.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK