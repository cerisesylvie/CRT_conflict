Consiglio Regionale della Valle d'Aosta - Oggetto del Consiglio n. 2469 del 11 dicembre 1986 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 2469 del 11 dicembre 1986 - Resoconto
OGGETTO N. 2469/VIII - LEGGI DI BILANCIO PER IL 1987.
PROSECUZIONE E CHIUSURA DEL DIBATTITO GENERALE.
PRESIDENTE:
Ha chiesto la parola il Consigliere
Segretario Breuvé Lilliana; ne ha facoltà.
BREUVÉ (P.S.I.):
Signori della Giunta, "anche se siete
pochini, siete il meglio" e comunico a voi che con questo bilancio
non ci siamo e cerco di spiegarvelo senza tanti complimenti!
Anche se la matematica non è un'opinione e le cifre non
dovrebbero far sorgere discussioni, da quando sono in quest'aula
però ho capito che con le cifre del bilancio preventivo è possibile
fare tutto ciò che si vuole.
Il bilancio di previsione, come dice la stessa denominazione,
"prevede" quali potranno essere le entrate e le spese, così si
scrivono nei vari capitoli delle cifre che saranno poi tutte da
verificare in sede di bilancio consuntivo. Se l'obiettivo non può
essere centrato nel corso dell'esercizio di competenza, nell'anno
seguente si procede a modificare la previsione. Il ragionamento non
fa una grinza e credo che fino a questo punto possiamo essere tutti
d'accordo.
Però io vorrei proprio vedere che cosa direste di un artigliere
che, dopo aver tirato diverse cannonate, se ne vantasse senza
accertarsi di quante avessero colpito il bersaglio. Uscendo di
metafora faccio un esempio concreto di quello che intendo
contestarvi, e cioè l'enorme divario che da alcuni anni a questa
parte c'è tra l'avanzo di amministrazione previsto e quello
accertato nel consuntivo del 31 dicembre di ogni esercizio.
Nel bilancio dell'anno 1982 voi avete preventivato un disavanzo
di 37 miliardi, ma avete avanzato 54 miliardi. Nel 1983, avete
diminuito la previsione del disavanzo a 25 miliardi, ma a fine anno
vi siete ritrovati addirittura con 152 miliardi non spesi.
Allora vi sarete detti che era il caso di mutare la previsione e
così avete previsto un avanzo di 45 miliardi per il 1984. In sede
di consuntivo, però, vi siete accorti che non eravate riusciti a
spendere la bella somma di oltre 127 miliardi di lire.
Per il 1985 avete previsto, più prudentemente, un avanzo di 120
miliardi, ma i dati del consuntivo elaborato al 31 dicembre 1985
hanno dimostrato che l'avanzo di amministrazione era invece di 174
miliardi.
Nel preventivo del 1986 avete iscritto un avanzo presunto di 85
miliardi di lire; siamo proprio curiosi di vedere come andranno a
finire le cose al 31 dicembre prossimo...
Il Consigliere Ricco dice: "Male!" Ma, intanto, nella conferenza
stampa illustrativa del bilancio di previsione avete accennato,
come leggo dal testo distribuito agli organi di informazione, ad
"un avanzo di amministrazione di 25 miliardi di lire, mentre l'anno
scorso l'avanzo di amministrazione era stato pari ad 85
miliardi".
Qualche ingenuo c'è cascato e tra di loro anche qualche
giornalista che ha pensato e scritto: "L'opposizione ha torto ad
insinuare che la Giunta non fa niente per accelerare il ritmo della
spesa, dato che in un anno l'avanzo è diminuito di ben 60 miliardi,
passando da 85 miliardi a 25 miliardi, con una diminuzione in
percentuale pari al 70%".
In realtà si tratta solo di pie intenzioni, destinate quasi
sicuramente a restare tali, visto che le vostre previsioni sono
sempre state regolarmente smentite in sede di bilancio
consuntivo.
Ripeto, per chi non avesse sentito, quali sono stati gli avanzi
di amministrazione degli ultimi anni: 1983 avanzo di 152 miliardi,
1984 avanzo di 126 miliardi, 1985 avanzo di 174 miliardi. Se tanto
mi da tanto, sarei proprio curiosa di sapere come l'Assessore
Martin pensa di far scendere, per il 1987, l'avanzo di
amministrazione a soli 25 miliardi di lire. Forse continuando a
riempire le casseforti della FINAOSTA di miliardi, mentre
quest'ultima, non sapendo come spenderli, li continuerà ad
investire in BOT, oppure li dilapiderà in onerosissime imprese
industriali fallimentari, come è accaduto sinora per l'ALLUVER, la
MAXEL, la MULTIBOX, la COINCA, la RONSON... e tante altre imprese
che tutti ben conosciamo!
Adesso, però, la Giunta ha avuto la bella trovata della banca
regionale, così avremo un salvadanaio parallelo a quello della
FINAOSTA. A questo punto mi sembra già di sentire Arbore e la sua
banda ripetere: "Il materasso è il massimo che c'è!". L'Assessore
alle Finanze, d'altronde, è bravissimo a suonare il flauto magico,
ma io gli dico: "Caro Assessore, lei non mi incanta!".
Riconosco che spendere bene e mettere a profitto per lo sviluppo
dell'economia regionale tutto il denaro a disposizione non è facile
in questo momento di crisi e che gli imprenditori che bussano alla
porta della Regione sono, per lo più, degli incapaci o dei
disonesti.
Mi spiace parlare con chi è assente, ma il Presidente Rollandin
ci ha anche detto che non si può fare un'equazione tra denaro
investito e posti di lavoro, ed in questo ha ragione. Ma il compito
della Giunta non è quello di limitarsi all'elaborazione di
"slogans" più o meno azzeccati. Sarebbe meglio avere "una più
fantastica fantasia" che considero il sale più opportuno del
momento.
Anche se purtroppo i magistrati non sono ancora giunti al
termine dell'inchiesta penale della vicenda legata al Casinò (e noi
non abbiamo il diritto di condannare nessuno prima che vi sia stata
una sentenza definitiva ed oltretutto questa non è neppure la sede
più idonea), non vi sono dubbi che l'Esecutivo presieduto dall'ex
Presidente Andrione era la Giunta, permettetemi di dire, "del
trallalalà". Credo che l'attuale Giunta, per la sua poca
incisività, possa essere definita "la Giunta del tran-tran".
Le circostanze del riparto fiscale, specialmente con gli
introiti dell'IVA da importazione, mettono a disposizione della
Regione dei mezzi indubbiamente ingenti e tali comunque da
permettere di imprimere all'economia valdostana un nuovo sviluppo,
ridando vitalità all'agricoltura, risollevando l'industria dalla
crisi e rilanciando il turismo verso nuovi traguardi.
Bisogna saper approfittare "del tempo delle vacche grasse"
perché chissà fino a quando durerà; nella Bibbia si parlava solo di
7 anni! Invece si fa solo dell'ordinaria amministrazione e del
banale "tran-tran" e, di fronte alla casa che brucia, come è il
caso del settore industriale, si accorre con un bicchiere d'acqua e
si getta addirittura l'acqua dove il fuoco non c'è!
Il Presidente della Giunta, che ancora non c'è in aula, dice che
ci vuole uno sforzo di fantasia per realizzare l'altro suo slogan
di "aumentare le entrate ed ottimizzare le uscite". Questo però
l'avevamo capito anche noi; il guaio è, però, che la Giunta ha
dimostrato di non avere affatto della fantasia, e questo ci può
essere confermato dalle dichiarazioni di intenti che si ripetono
ogni anno nella relazione del preventivo come delle giaculatorie.
"Tra il dire ed il fare c'è di mezzo il mare", ma, nel mare delle
illusioni perdute, Consigliere Tamone, la Giunta rischia di
annegare.
Non volendo essere tacciata di parlare a vanvera e senza
documentarmi, citerò alcuni dati. Le intenzioni in sede di bilancio
preventivo sono anche buone, ma i guai vengono al momento della
loro realizzazione. Riconosco che non sempre una spesa può essere
portata a termine nel corso dell'esercizio per il quale è prevista,
come è il caso dell'Autostrada Aosta-Monte Bianco, ma certi
cambiamenti di indirizzo sono sintomatici della capacità di
programmare con serietà.
Nel corso del 1983, con apposite leggi regionali, e quindi con
il crisma della perfetta regolarità, i fondi stanziati per
l'autostrada sono stati invece utilizzati, per 1,5 miliardi per
nuove fonti di energia elettrica (cosa che è stata fatta di
proposito), per 182 milioni a favore delle guide alpine e per 372
milioni per aiuti alle imprese artigiane.
Nel 1984, invece, i fondi per l'autostrada sono stati utilizzati
per 2 miliardi in favore del trenino Cogne-Acque Fredde, del quale
però non si è saputo più niente, tanto che tra amici ci si chiede
se quel trenino ripeterà le vicissitudini del trenino di
"Chapanuga". Altri 20 miliardi dell'autostrada se ne sono andati
per la ripresa dell'industria edilizia, altri 30 invece per la
manutenzione delle piste di sci.
Cito altri dati relativi agli anni 1984 e 1986: 25 milioni,
previsti per la revisione dei servizi dell'Amministrazione
regionale, sono andati invece all'università della terza età. Gli
80 milioni del fondo...
(...INTERRUZIONE...)
BREUVÉ (P.S.I.):
Ben spesi per carità! Nessuno ha detto
nulla e riconosco che tutto si è svolto in modo molto regolare. Mi
piaceva solo ricordare il balletto o la danza di quei miliardi che
io purtroppo non posso permettermi di spendere!
Gli 80 milioni del fondo per contributi alle ditte forestali
sono stati utilizzati dal Consorzio fidi agli agricoltori che ha
pure assorbito 260 milioni inizialmente previsti per le spese di
gestione dell'Eremo di S. Romolo.
Il metano è ormai arrivato alle porte di Aosta, ma la relativa
rete di distribuzione è ancora di là da venire. Nel frattempo i 500
milioni, inizialmente previsti per il fondo relativo al
metanodotto, se ne sono andati per contributi ai tetti in lose ed
ai balconi in legno.
Era stato costituito un fondo unico per l'inquadramento dei
Vigili del Fuoco, ma non se n'è fatto nulla, infatti 1,7 miliardi
sono stati dirottati verso gli impianti di risalita. Probabilmente
ci sono pochi incendi, e quindi va tutto bene!
Nel 1985 i dipendenti regionali aspettavano con ansia il nuovo
contratto di lavoro, ma 2 miliardi e 155 milioni dello stanziamento
previsto sono stati destinati ad un contributo speciale in favore
del Comune di Aosta.
RICCO
(fuori microfono): C'è il sindaco Bich che è
socialista!
BREUVÉ (P.S.I.):
Certo! Ognuno così tira acqua al proprio
mulino!
Non parliamo poi del termalismo. Anche nell'ultima seduta (spero
che sia vero) l'Assessore Voyat mi ha liquidato con poche parole di
assicurazione. Invece, i fondi, a suo tempo stanziati per il
recupero e la sistemazione degli impianti termali, sono stati spesi
per 3,1 miliardi a favore degli impianti di risalita e per 500
milioni per le infrastrutture ricreative e sportive.
Nel bilancio preventivo che stiamo discutendo spuntano fuori 2
nuovi miliardi, oltre ai 500 milioni già stanziati per le acque
minerali di Courmayeur, per riattivare le acque termali di Pré-St.
Didier, i cui campioni d'acqua potranno essere inviati al Ministero
competente per le prescritte analisi solo verso il mese di marzo.
Dato che sappiamo che "Roma è eterna" io mi chiedo come saranno
impiegati i 2 miliardi che sicuramente non si riuscirà a spendere
nel 1987.
Tra i maggiori ed angosciosi problemi oggi
sul tappeto ci
sono l'occupazione, la casa ed il degrado ambientale.
Ecco, invece, come sono stati utilizzati i fondi che erano stati
inizialmente previsti in questi settori: 2 miliardi del FRIO (Fondo
Regionale per gli Investimenti e l'Occupazione) sono stati
assorbiti dalla legge per le calamità naturali, 1,5 miliardi per la
costruzione della funivia Chardonnay-Larisse e ben 3 miliardi e
mezzo per gli impianti di innevamento artificiale! Almeno i giovani
avranno anche la possibilità di trascorrere il loro tempo andando a
sciare, attività costruttiva, produttiva e salutare!
BALDASSARRE
(fuori microfono): Per andare a sciare ci
vogliono i soldi!
BREUVÉ (P.S.I.):
Sì è vero, ci vogliono i soldi.
BALDASSARRE
(fuori microfono): I milanesi ce l'hanno!
BREUVÉ (P.S.I.):
Il fondo di 1,5 miliardi per il
risanamento dei centri storici a fini abitativi è stato "ingoiato"
dalle feste del bicentenario della prima ascensione al Monte Bianco
ed altri 500 milioni, inizialmente previsti per la stessa
destinazione, sono andati a favore dei gestori degli impianti di
trasporto a fune. Chissà che cosa diranno quelli che aspettano una
casa! 2,5 miliardi del fondo per la realizzazione del Piano
regionale di impianti per la depurazione delle acque sono andati
agli impianti di risalita. Altri 2 miliardi per la realizzazione di
una centrale idroelettrica sono stati utilizzati per gli stessi
impianti.
Questi esempi potrebbero continuare all'infinito. Io so che la
Giunta mi risponderà che tutti questi storni sono avvenuti per
leggi regionali regolarmente approvate dal Consiglio che, come era
competente per l'approvazione del bilancio preventivo così era
altrettanto competente e sovrano per apportarvi tutte le modifiche
più opportune.
Noi però ben sappiamo quanto le decisioni del Consiglio
regionale sono determinate da una maggioranza che, facendosi forte
della legge dei numeri, esercita la sua volontà con testardaggine
ed anche con un poco di arroganza, ignorando quasi sempre,
purtroppo, i suggerimenti dell'opposizione!
Di fronte al sistematico mutare degli intenti, manifestati dalla
Giunta in sede di approvazione di bilancio preventivo, di fronte
alla girandola degli storni tra i vari capitoli di spesa, alla
mancata realizzazione di tanti buoni propositi annunciati
all'inizio dell'esercizio, quale significato può assumere
l'accordare o meno un voto al bilancio di previsione?
Io ho l'impressione che voi, che siete campioni nel balletto
delle cifre, facciate concorrenza al balletto delle mie cifre e ci
presentiate un documento con la certezza di doverlo poi modificare
a vostro piacimento in tutte le occasioni possibili!
Io, però, non sono disposta a ballare con voi, perché, anche se
all'inizio dell'anno mi presentate un programma che mi fornisce
comunque delle indicazioni di massima sulle quali io lavoro, poi
sistematicamente cambiate ed alterate il tutto. Pertanto, non
vedendo quale significato io posso attribuire a questo programma ed
ai buoni propositi da voi annunciati, voterò contro questi disegni
di legge relativi al bilancio. Vi ringrazio.
PRESIDENTE:
Ha chiesto la parola il Consigliere Pedrini;
ne ha facoltà.
PEDRINI (P.L.I.):
Signor Presidente, tutti hanno fatto
delle valide disquisizioni a favore o contro il presente
bilancio.
Anche noi, come Partito liberale, insieme ad alcuni esperti,
avevamo predisposto una lunga disquisizione. Tuttavia, abbiamo
visto che qui dentro le cose non cambiano e l'esperienza ci ha
insegnato che chi ha proprie idee le mantiene anche se si fanno
vari lavori e si impegnano notevoli risorse.
Non voglio negare che talvolta gli impegni assunti non sono
stati positivi, però lo spirito che li animava era comunque
orientato a far progredire il "trend" di vita della nostra Valle,
aiutati in questo anche da un bilancio indubbiamente consistente e
che noi ci auguriamo che così rimanga a lungo.
Non vado oltre, per non far perdere del tempo all'Assemblea e
perché mi pare che le posizioni siano ormai ben definite, ed
annuncio il mio voto favorevole. Mi riservo eventualmente di
intervenire sul bilancio in sede di dichiarazione di voto.
PRESIDENTE:
Ha chiesto la parola il Consigliere Torrione;
ne ha facoltà.
TORRIONE (P.S.I.):
Signor Presidente, dico subito che
sarò meno telegrafico del Consigliere Pedrini.
PRESIDENTE:
La Presidenza non lo dubitava
assolutamente!
TORRIONE (P.S.I):
Comunque cercherò di...
BALDASSARRE
(fuori microfono): "Ma il Consigliere Pedrini
ci deve lasciare con quello schifo di intervento?"
TORRIONE (P.S.I.):
Cercherò di non limitare il mio
intervento alla semplice analisi delle cifre per dargli un respiro
più ampio e di natura più politica, rifacendomi al documento che il
Presidente Rollandin ci ha illustrato lo scorso anno al momento
della presentazione del bilancio di previsione. In quell'occasione
io ebbi l'opportunità di apprezzare pubblicamente quanto egli
disse: si trattava di una relazione ampia, prospettica ed
articolata, che usciva da uno schema usuale ed esprimeva quasi la
gioia di uscire dall'incubo della "vicenda Casinò", per
riappropriarsi delle specifiche competenze e poter fare finalmente
della vera politica.
Il Presidente Rollandin disse allora una cosa molto importante
che costituiva e costituisce a mio avviso un elemento di novità per
noi tutti che sediamo qui dentro: "Il rapporto tra
l'Amministrazione ed il cittadino deve essere costante ed impostato
correttamente per permettere al primo di rispondere alle giuste
richieste del secondo". Credo che questo sia il viatico che ogni
buon amministratore debba possedere nel suo bagaglio. Siamo qui al
servizio della collettività.
Però di fronte a questo proposito io mi rendo conto che, dopo un
anno, questo rapporto tra cittadino e amministratore sta entrando
nuovamente in una fase di crisi che io mi auguro non irreversibile.
Il "palazzo" è sempre più lontano perché "è annegato" nelle nebbie
di una vicenda giudiziaria sempre più intricata e sempre meno
percepibile dall'uomo della strada; e noi, qui dentro, a
prescindere dalle varie connotazioni politiche, non riusciamo più
ad essere credibili. La gente, purtroppo, a torto o a ragione, ci
giudica con estrema severità, mentre nell'opinione pubblica si
stanno aprendo spazi di qualunquismo insinuante ed estremamente
pericoloso.
A questo punto faccio una prima digressione sulla nostra
collettività e sulla passione che il popolo valdostano ha sempre
dimostrato verso la politica. Direi anzi che questa è sempre stata
una sua caratteristica saliente.
Senza andare troppo indietro nel tempo dirò che questa passione
si è manifestata in maniera eclatante nel momento in cui il nostro
Paese è stato travagliato dalle grandi battaglie per i diritti
civili.
Se è ancora possibile fare un riferimento più lontano nel tempo
potrei dire che fin dal momento del civile confronto del referendum
istituzionale, per la scelta tra la repubblica o la monarchia,
emerse la passione dei valdostani per la politica, dando il
risultato che noi tutti conosciamo. Esempi più vicini a noi possono
essere i referendum sul divorzio e l'aborto.
Per questo io credo che noi tutti, indipendentemente dal fatto
di sedere sui banchi della Giunta o dell'opposizione, dobbiamo
darci un codice di comportamento, perché dobbiamo far sì che questa
passione non si spenga. Sarebbe come depauperare la nostra
collettività di un suo elemento di caratterizzazione.
Occorre restituire alla collettività alcune certezze perdute,
bisogna ricollocare la nostra autonomia su di un piedistallo e
bisogna arginare, per qualche verso, la vicenda del Casinò, anche
perché (e così torniamo al tema che oggi è oggetto della nostra
discussione) questo bilancio è soffocato dallo "affaire Casinò",
perché su di noi incombe la domanda alla quale non riusciamo a dare
una risposta: "Quando finirà?"
Nell'interesse della nostra Regione dobbiamo auspicare che
l'istruttoria venga chiusa nel più breve tempo possibile. Se ci
saranno dei colpevoli dovranno essere puniti, ma deve essere
restituito un clima diverso alla nostra Regione, un clima nel quale
il confronto politico non sia più così pesantemente condizionato da
fattori esterni, anche se di ordine giudiziario. Se mi passate
l'espressione un pò pomposa, questa è la prima "invocazione" che io
faccio da questi banchi.
Il clima diffuso nella nostra Regione, a mio avviso, si
rispecchia anche in questo bilancio che torna ad essere una sorta
di bilancio di transizione in attesa di qualcosa che dovrà
avvenire. Nel bilancio dello scorso anno noi avevamo individuato
come aspetto peculiare l'instaurazione di un metodo diverso,
caratterizzato dalla riaffermazione dell'esigenza di una
programmazione regionale. Con il bilancio di quest'anno invece si
ha l'impressione di tornare a vivere alla giornata, con iniziative
un pochino scollegate, predisposte da una classe politica che, più
che di riflessione, vive di ansie e di paure.
Tutto questo si cala in un contesto politico e sociale in rapida
e tumultuosa trasformazione. Stiamo attraversando le rapide di una
tumultuosa evoluzione nella quale i fenomeni della disoccupazione
(in questo aspetto il Presidente della Giunta ha centrato uno degli
elementi di disgregazione del nostro tessuto sociale), specie
giovanile e femminile, e della sotto-occupazione intellettuale,
rischiano di incidere profondamente sul tessuto sociale complessivo
della nostra collettività, già pericolosamente intaccata da una
sensibile riduzione degli occupati. Questo è un dato di riferimento
del quale noi dobbiamo tener conto.
Tutto ciò, però, non è compensato dall'aumento, che pure si è
verificato, del lavoro autonomo, forzatamente alternativo ma non
sostitutivo, in termini di stabilità, del lavoro dipendente. Questo
mio ragionamento vale soprattutto per il settore industriale.
La riflessione che si può fare per il settore agricolo è triste
e disarmante, perché il declino dell'agricoltura, al di là di
qualche piccolo e labile segnale di risveglio, è costante e direi
quasi irreversibile. Tale dato non può non preoccuparci, perché la
nostra civiltà, nonostante le trasformazioni in atto, resta pur
sempre di tipo contadino e noi dobbiamo saper cogliere il senso
della trasformazione e della nuova identità che il nostro popolo
sta assumendo per effetto di trasformazioni che hanno inciso nel
passato, ma molto di più in questi ultimi anni, in termini anche
fortemente accelerativi.
Lungo il corso della nostra storia siamo passati da una
popolazione dedita all'agricoltura ad una popolazione che ha
trovato nell'industria un suo sbocco, con tutti i limiti che questo
discorso ovviamente può avere. Il lavoratore agricolo è stato
sovente anche lavoratore industriale e forse solo così si è potuta
salvare qualche parte della nostra economia agricola.
Ora, però, anche il tessuto industriale, pur con tutti i limiti
che io ho cercato di evidenziare, si sta lentamente sfaldando. Il
polo centrale della nostra economia industriale che da Aosta, con
la DELTASIDER, passa a Châtillon e si snoda sino a Pont-St. Martin,
è in fase di quasi totale smantellamento.
Questa trasformazione ha assunto le caratteristiche di una
sempre più accentuata terziarizzazione, con tutte le conseguenze di
sradicamento dai legami con quella civiltà contadina che prima ho
cercato di evidenziare. Pubblico impiego, commercio, turismo ed
artigianato: queste sono le professioni emergenti!
Accanto a questo aspetto che riguarda soprattutto il mondo del
lavoro, non possiamo non tener conto di alcune trasformazioni
endemiche nella nostra società che tende (e questo non è un fatto
solo valdostano) a diventare sempre più vecchia. Emerge quindi la
questione della terza età, della quale abbiamo giustamente un
riscontro anche nel bilancio.
Accanto a questo aspetto, che potremmo anche considerare
positivo perché scopriamo che così si allunga il corso della nostra
vita, c'è il drammatico problema della denatalità. Ricordo a questo
proposito la presa di posizione dell'allora Presidente Andrione che
fece sorridere qualcuno, ma che forse deve essere ripresa ed
accettata come raccomandazione, quando parlò della eccessiva
denatalità della popolazione valdostana che non rendeva possibile
la sostituzione della popolazione che invecchiava.
Se guardiamo in controluce la società valdostana scopriamo che,
rispetto a quella che noi conoscevamo e che aveva nella famiglia
contadina e patriarcale un suo modo di essere ed una sua
particolare struttura, oggi non la riconosciamo più!
Voglio portare all'attenzione di questo consesso anche il fatto
che il fenomeno immigratorio è ormai stabilizzato, anzi, da alcune
statistiche, sembra che ci sia addirittura una qualche forma di
recessione. Questo fattore, che ha determinato degli scompensi di
ordine sociale in un passato non molto lontano (parliamo degli anni
'60), accanto agli altri elementi "fluttuanti" (trasformazione del
lavoro, denatalità ed invecchiamento della popolazione) assume il
carattere della stabilità.
Ne consegue che la nostra società valdostana può ritrovare un
suo equilibrio, perché la commistione tra gruppi etnici diversi può
diventare una realtà anche sotto il profilo culturale.
Ho detto queste cose perché ritengo che questo sia il quadro di
riferimento al quale noi dobbiamo guardare: senza che noi ce ne
accorgiamo sta nascendo un nuovo tipo di valdostano.
L'amico Consigliere Maquignaz ha sottolineato questa
caratteristica ed io ho apprezzato il suo intervento e poi dirò il
perché. I giovani valdostani di oggi sono in effetti profondamente
diversi da quelli di venti anni fa. Questo dato non può non far
riflettere chi siede nei banchi della Giunta od in quelli del
Consiglio, perché la trasformazione in atto è anche una
trasformazione culturale.
Se questa è la società, noi dobbiamo affidare alla politica,
intesa come fenomeno complessivo, il compito di interpretarne le
ansie, le aspettative, i desideri e, perché no?, anche i sogni.
Mi rifaccio per un attimo alla relazione del Presidente
Rollandin dell'anno scorso, perché egli aveva colto nel segno e
diceva alcune cose che sono valide tuttora, anche se certi
atteggiamenti della maggioranza non si sono poi concretizzati in
fatti concreti. Egli aveva ricercato un nuovo rapporto fra gli
organi istituzionali della Regione. Per troppo tempo in questa
Regione la centralità era stata rappresentata, per una serie di
fattori di ordine storico, dalla Giunta regionale ed egli aveva
detto che bisognava recuperare un nuovo modo di essere del
Consiglio. Si tratta, a mio avviso, di una tesi estremamente
attuale, perché ci dobbiamo ricordare che la peculiarità più
significativa ed essenziale di questa nostra autonomia è quella di
legiferare e non solo di attuare. Direi anzi che il presupposto
essenziale del nostro modo di essere valdostani deve essere quello
di essere noi stessi nell'attività legislativa.
Il Presidente Rollandin aveva ancora detto quanto io ho citato
all'inizio del mio intervento in riferimento al rapporto tra
Amministratore e cittadino, aggiungendo che tale rapporto deve
essere aperto, di disponibilità: "Non rinchiudiamoci nel palazzo,
ma apriamoci verso l'esterno!"
Aveva centrato anche un altro problema, che, per la verità,
ritroviamo nel bilancio attuale: una diversa disponibilità della
Regione nei confronti delle collettività minori. È un dato
estremamente positivo, perché questa Regione, se non diamo retta a
questo consiglio del Presidente Rollandin, rischia di diventare
sempre più centralistica, accentratrice e burocratica. Ben venga
quindi una politica di tipo diverso nei confronti delle
collettività minori! Ben venga anche il fatto che l'Amministratore
non faccia più fare la coda ai sindaci nelle anticamere, perché è
lo stesso amministratore a spostarsi nei vari ambiti territoriali
minori! Questo è il segnale di un'inversione di tendenza.
Il Presidente Rollandin riteneva importante: "La ricerca e
l'esigenza di un'effettiva politica di programmazione, a fronte di
interventi polverizzati ed improduttivi". Questo discorso purtroppo
si scontra con una realtà che è quella che è, e che costringe
alcuni ad essere ancora assistiti. È ora di cambiare! Però il
discorso sarebbe lungo e molto difficile, e noi ce ne rendiamo
perfettamente conto.
L'ultimo elemento sottolineato dal Presidente Rollandin è stata
la riforma dell'apparato burocratico regionale. Questa è
effettivamente una spina nel fianco per qualsiasi Amministrazione,
sia essa di destra, di sinistra o di centro. Ha ragione infatti
l'amico e compagno Consigliere Sandri quando dice: "possiamo
computerizzare tutti gli uffici, ma se manca l'uomo e se manca la
testa pensante è difficile trasformare questa macchina, sempre più
elefantiaca e sempre più difficile da governare, in uno strumento
agile e capace di realizzare le volontà e le indicazioni politiche
dell'Amministrazione".
Ho voluto citare questi aspetti perché l'anno scorso io avevo
concluso il mio intervento dicendo che quella era una relazione
"culturalmente attrezzata" ed in grado di dare delle valide
indicazioni.
Edoardo De Filippo diceva: "Gli esami non finiscono mai", e noi,
senza essere irriverenti, vogliamo esaminare la relazione del
bilancio di quest'anno che ci è stata fornita dal Presidente
Rollandin. Ci rendiamo conto che lo stato d'animo è sostanzialmente
diverso, non siamo più alla relazione di ampio respiro e siamo ad
un elenco, forse più piatto ed anche un pochino monotono, delle
voci inserite nel bilancio.
Se paragoniamo il Presidente Rollandin dell'anno scorso a quello
di quest'anno possiamo trarre l'impressione di trovarci di fronte
ad una specie di "Giano bifronte". Credo però di poter dare
un'interpretazione a questa specie di stato d'animo che lo fa
apparire più chiuso in se stesso. Non è facile governare con
l'incubo di una vicenda giudiziaria alle spalle, come quella che
ogni giorno miete nuove vittime!
Come dicevo all'inizio, se il bilancio di quest'anno viene
inquadrato entro questi termini, può essere interpretato in chiave
un po' interlocutoria.
Dopo aver fatto queste annotazioni di carattere più
specificatamente politico e per cercare di colmare una lacuna,
presente nelle mie relazioni che hanno sempre molto poco a spartire
con i numeri, mi sforzerò di addentrarmi nei meandri delle cifre
del bilancio, dove altri Colleghi si trovano molto più a loro agio
del sottoscritto.
Nell'affrontare questo esame voglio subito fare una riflessione
collegata ad una serie di motivazioni di carattere politico. La
massa residuale alla data dell'1/1/1987 è pari a 400 miliardi e 751
milioni, con un aumento in percentuale del 22,66%. Mi sono chiesto
la ragione di questa massa di residui così ingente, che pesa sulla
testa dell'Amministrazione regionale. A che cosa è dovuto questo
fatto? A mio avviso ciò è imputabile a due o tre cause.
Una carenza nella capacità di spesa; credo che anche la
relazione del Presidente Rollandin, per qualche verso, metta in
evidenza questo inconveniente. Un notevole incremento delle
entrate, da cui discende che introitiamo di più di quello che
sappiamo effettivamente spendere.
Terza causa, forse più vistosa e consistente, almeno sul piano
politico, è la mancanza di progettualità che si concretizza
inevitabilmente in una carenza di volontà politica o perlomeno
nella incapacità della volontà politica di riuscire a concretizzare
fatti concreti. Ci sono infatti in bilancio delle cifre ricorrenti
che rimbalzano da un anno all'altro: abbiamo già visto altre volte
la centrale termoelettrica, il termalismo ha fatto una sorta di
balletto da un Assessorato all'altro...
Se noi affrontassimo i problemi, come indicava l'anno scorso il
Presidente Rollandin, con un metodo programmatico, e se avessimo la
capacità, l'inventiva, la creatività di porci di fronte ad un
quadro di riferimento complessivo e anche la capacità di
progettare, certamente questo non succederebbe, anche perché (e non
voglio essere facile profeta) ho l'impressione che, messa come è
messa l'indicazione della banca con una dotazione iniziale di circa
25 miliardi, passerà sicuramente ben più di un anno prima che
quell'idea venga concretizzata.
L'eccesso di residui passivi è un dato preoccupante e mi si
consentirà certamente un accenno non polemico al fatto che la massa
più ingente di quei residui riguarda, tra l'altro, un settore che
pure mi sta particolarmente a cuore: l'assetto del territorio e la
tutela dell'ambiente. In questo settore infatti si è passati da 56
miliardi ai 131 di quest'anno, con un incremento del 133% rispetto
all'anno scorso.
Un altro aspetto che mi preme sottolineare, così non ci tornerò
più sopra, è il fatto che una notevole massa di questi residui è
imputabile anche alla finanza locale. Su questa circostanza noi
dobbiamo meditare, perché, se è vero che noi dobbiamo decentrare
perché questo orientamento è quasi un imperativo del nostro modo di
essere autonomi, è altrettanto vero che bisogna mettere i comuni
nella condizione di poter spendere. Non possiamo infatti assegnare
dei fondi perché poi non vengano spesi.
A questo scopo io mi chiedo se non sia più opportuno che la
Regione predisponga una serie di servizi per i Comuni, proprio per
evitare che questa massa residuale si ripeta a bilancio ogni anno
in termini così vistosi.
Un altro dato che a mio avviso deve farci riflettere e
preoccupare è già stato citato questa mattina dal Collega Mafrica.
Le spese correnti (49,29%) sono praticamente pari a quelle
d'investimento (50,71%). Voglio precisare che non tutte le spese
correnti sono improduttive e quindi questo discorso deve essere
preso per quello che è, perché ci sono delle spese correnti che
hanno una certa incidenza nel concorrere alla formazione del
prodotto interno lordo. Però occorre cominciare a riflettere su
questo problema, anche perché, restando fermamente ancorati alla
logica dei numeri, se non contraiamo il mutuo di 100 miliardi, le
entrate regionali si riducono a 754 miliardi e 974 milioni, per cui
il rapporto si capovolge e risulta: 50,70% per le spese correnti e
49,30% per quelle di investimento.
Dico obiettivamente che queste considerazioni ci devono
proiettare verso un futuro che io mi auguro sempre roseo. Ma un
evento casuale, che può dipendere dallo Stato o da qualche
congiuntura internazionale, potrebbe comunque intaccare il nostro
riparto fiscale, e perciò è bene che noi cominciamo fin d'ora a
pensare seriamente che quasi il 50% delle nostre entrate serve
esclusivamente per pagare delle spese correnti.
Non posso ovviamente non fare un riferimento a quello che dicevo
prima: anche la spesa nuda e cruda di oltre 136 miliardi per il
personale regionale e scolastico, a mio avviso, deve mettere la
pulce nell'orecchio agli Amministratori regionali, perché, se
sommiamo a questa cifra le spese per il funzionamento, raggiungiamo
i 382 miliardi, che costituiscono il quadro di riferimento
complessivo di ciò che costa far funzionare la macchina burocratica
della nostra Regione. Ma queste spese, effettivamente, sono troppe!
Io credo che sia opportuno invitare la Giunta a fare una profonda
riflessione anche sulla possibilità di addivenire in tempi brevi ad
una revisione degli organici regionali, utilizzando al meglio le
energie presenti (ed io sostengo che ci sono valide energie),
eliminando un pochino di zavorra all'interno del meccanismo
infernale costituito dalla macchina burocratica della nostra
Regione.
Queste sono le riflessioni che io volevo fare sulla parte del
bilancio che si riferisce alle entrate.
Passando ora alla parte relativa alle spese, ci sono altre
considerazioni da fare, soprattutto per quanto riguarda gli
interventi in generale.
Abbiamo già detto dell'istituzione dell'azienda regionale di
credito per 25 miliardi ed io mi auguro che la Giunta abbia, in
questo settore, delle idee chiare. Ricordo che, nell'illustrare la
mia relazione sul bilancio di due anni fa, sollecitai la Giunta
alla creazione di questo istituto. Non sto ora a ripetere le
ragioni più che valide che hanno determinato questa scelta, ma
bisogna solo che la Giunta riesca con tempestività ad individuare
il migliore meccanismo per utilizzare il risparmio che deve
rimanere in Valle d'Aosta.
Sono perfettamente d'accordo, ed in merito rivolgo un plauso
alla Giunta, sull'istituzione di un centro studi economici e
sociali. A mio avviso, questa scelta, nel campo della cultura di
carattere manageriale, favorendo soprattutto le intelligenze
locali, può condurre ad un salto di qualità, necessario ed
indispensabile per stare al passo con i tempi.
Sulla istituzione di una società per lo sviluppo delle
tecnologie e dei sistemi informatici dirò solo, molto
succintamente, che questo discorso va approfondito, perché anche il
problema dell'informatizzazione della Regione, così com'è, deve
essere rivisto alla luce del fatto che, probabilmente, esistono
degli elementi che pregiudicano un suo serio ed efficace
funzionamento. Tra l'altro il ricorso sempre più massiccio a
consulenze esterne denota, a mio avviso, una notevole carenza di
quadri sufficientemente qualificati.
Poiché mi rendo conto che il discorso potrebbe portarci lontano,
mi riferisco solo ad alcune annotazioni che il Presidente della
Giunta ha fatto, e cercherò di seguire il suo stesso sviluppo nel
prendere in considerazione i singoli problemi.
Sul FRIO il Presidente dice: "Dal punto di vista occupazionale
costituisce un valido strumento in un momento difficile come quello
attuale". Io posso anche essere d'accordo: in assenza di altre
iniziative, il FRIO può essere considerato una specie di carta
vincente. Tuttavia questa circostanza non deve essere accettata
come valore assoluto, ma solo come valore relativo, perché, se è
vero che sul piano occupazionale il FRIO determina delle
conseguenze positive, è altrettanto vero che determina anche degli
scompensi in altri settori della nostra attività. Il fatto che
fosse sempre più appetibile lavorare presso i cantieri della
Regione, prima quelli del FIO e poi quelli del FRIO, ha messo in
crisi, come abbiamo già sottolineato in altre occasioni, la ricerca
di mano d'opera per altri settori trainanti della nostra economia,
come per esempio quello del turismo.
Ho citato il turismo e mi riallaccio brevissimamente, quasi a
volo d'uccello, a quello che ha detto il Presidente per le scuole e
per le infrastrutture sportive.
Siamo quasi ad un ritorno al passato, perché era da diversi anni
che non ci occupavamo più delle scuole ed è certamente positivo
questo tornare a riparlare in modo diverso del nostro sistema
scolastico e della nostra edilizia scolastica.
Per quanto concerne le infrastrutture di carattere sportivo mi
sento di condividere l'analisi che su di esse è stata fatta in
questa sede e che intende evitare la loro proliferazione, perché
esse dovrebbero essere al servizio di un comprensorio di Comuni. In
questo campo, a mio avviso, occorre fare opera di persuasione per
evitare uno sciocco ed inopportuno campanilismo che non serve
assolutamente a nessuno.
Spezzerei una lancia, per l'occasione, a favore di due
infrastrutture che io ritengo essenziali e che credo stiano a cuore
al sottoscritto quanto alla Giunta regionale. Una è l'auditorium,
del quale si era parlato negli anni scorsi, e per la realizzazione
del quale mi rivolgo in particolare alla sensibilità dell'Assessore
Faval. L'altra è la creazione di un palazzetto dello sport nel
comprensorio del Comune di Aosta.
Dobbiamo poi riflettere in modo particolare sul turismo. Il mio
discorso sarebbe disonesto se non dessi atto alla Giunta di aver
approvato alcune leggi estremamente qualificanti, predisposte
dall'ex Assessore Borbey. In questa sede io non sono mai stato
tenero nei confronti del Consigliere Borbey, però devo riconoscere
che alcune leggi, specie quelle del settore alberghiero e degli
impianti di risalita, hanno qualificato in modo determinante la sua
attività di Assessore.
Ripeto oggi una considerazione che ho già fatto altre volte: io
muovo all'ex Assessore Borbey l'appunto di non aver affrontato il
problema del turismo in modo generale, preferendo invece affrontare
i problemi in modo settoriale. A mio avviso, invece, il turismo
deve essere preso in considerazione nel suo insieme, perché esso si
articola in molti settori diversificati. La nostra offerta, per
essere competitiva e valida, dovrebbe sfruttare appieno, in questo
quadro di compatibilità, alcune possibilità.
Mi riferisco in particolare al "turismo ecologico" che, a mio
avviso, può liberare alcune collettività valdostane, attualmente
oppresse dalla presenza di isole protezionistiche. Alludo alla
Valsavarenche che potrebbe vivere in funzione del Parco e non
"costretta" e "compressa" dal Parco.
Mi riferisco anche al "turismo termale" sul quale questa Giunta
dovrebbe fare un pò di chiarezza, perché deve cessare il balletto
della relativa pratica, che rimbalza da un Assessorato ad un altro,
con indicazioni e competenze diverse e quindi con conseguenti
stanziamenti diversi. Due anni fa erano stati stanziati 3 miliardi,
mentre quest'anno ne sono stati stanziati soltanto 2. La competenza
sul termalismo prima era dell'Assessore al Turismo, Urbanistica e
Beni Culturali, mentre ora è dell'Assessore alla Sanità, al quale
faccio i miei migliori auguri affinché il suo intervento sia quanto
più sollecito possibile.
Mi riferisco ancora ad uno degli elementi più essenziali e
caratterizzanti dell'attività turistica: il turismo culturale.
Vorrei pregare il Presidente della Giunta di fare mente locale su
di un discorso estremamente preoccupante.
Io sono stato estremamente critico nei confronti della
Sovraintendenza alle Antichità e Belle Arti, perché non mi sono
affatto piaciuti alcuni suoi atteggiamenti. Però altri dati, dei
quali sono venuto in possesso in sede di Commissione, mi hanno
fatto ricredere e fatto riconoscere che forse, in certe mie
critiche, ero andato un pò troppo al di là del dovuto.
Siccome io sono abituato a chiedere scusa, quando riconosco di
essermi sbagliato, posso anche chiedere formalmente scusa al
Sovraintendente ai Beni Culturali, dal quale, peraltro, mi dividono
due concezioni sostanzialmente diverse. Il fatto che la
Sovraintendenza, con pochi addetti, è oberata da oltre 500 progetti
da esaminare, mi sollecita a dichiarare che, la Regione deve
considerare la Sovraintendenza come un problema prioritario perché
ad essa è legato tutto l'arcipelago della legge Galasso e tante
altre numerose incombenze, e deve fare uno sforzo notevole per
dotarla di un organico quanto più qualificato possibile. Non è
pensabile che la Sovraintendenza debba avere solo qualche addetto
in più rispetto a venti anni fa!
Io non imputo ovviamente a questa Giunta colpe specifiche,
perché riconosco che esse risalgono ad una generale disattenzione,
per non parlare di disaffezione, ormai più che trentennale, nei
confronti della nostra autonomia "relativa ai Beni Culturali".
Prima di passare al problema della tutela dell'ambiente, mi sia
consentito fare qualche cenno al tema dell'agricoltura e poi
terminerò il mio intervento. Io credo che l'Assessore Perrin abbia
svolto la sua attività con precisione e puntualità. Purtroppo in
questo campo abbiamo delle incomprensioni reciproche, perché
partiamo da due presupposti diversi. Mi sembra che l'Assessore
Perrin, come si riscontra anche dal bilancio, voglia puntare verso
un'agricoltura sostanzialmente tradizionale. Posso capire il
presupposto culturale che sta alla base del suo ragionamento, però
devo anche avvertire che, purtroppo, il mondo cammina. Per forza di
cose noi siamo condizionati dalla presenza di tecnologie
d'avanguardia ed io credo che la loro introduzione nel settore
agricolo, anche in Valle d'Aosta, possa produrre i suoi frutti. Per
conto mio l'agricoltura alternativa ha in questo campo delle
significative e grosse prospettive e possibilità, basta sapere
sfruttare.
Vengo ora al settore della tutela dell'ambiente che mi è
particolarmente caro. A qualsiasi altro discorso devo premettere
che la mancanza di una legge-quadro sulla tutela ambientale
pregiudica qualsiasi politica. Non è pensabile che manchi una
legge-cornice che definisca i termini entro i quali è possibile
agire all'interno del nostro territorio.
Riconosco che questo discorso è stato portato avanti con un
certo coraggio dall'Assessore Perrin, però, a tutt'oggi, a distanza
di quasi tre anni dalla creazione dell'Assessorato, la nuova legge
stenta ancora a decollare.
Mi faccio premura di sollecitare nel modo più accorato, affinché
questo provvedimento di legge
arrivi nel più breve tempo
possibile all'esame del Consiglio. Io credo che si difenda
l'autonomia anche con la difesa del territorio, ma il territorio
può essere difeso solo se si hanno strumenti legislativi validi ed
adeguati. Quando questa legge approderà sui banchi del Consiglio
potremo inserirvi finalmente anche il discorso sull'impatto
ambientale che impedirà che opere di una certa rilevanza (anche se
eseguite a fin di bene, come nel caso della regimazione delle
acque, nei confronti della quale io mi pongo in atteggiamento
polemico) possano avere un impatto traumatico e brutale nei
confronti dell'ambiente.
La cifra stanziata a questo proposito per la tutela del suolo è
piuttosto rilevante: si parla di 54 miliardi. Bisogna però che la
Giunta faccia una seria riflessione complessiva su come eseguire
certe opere ed interventi in relazione alla tipicità della realtà
paesaggistica della nostra Regione. Come ho già detto in
Commissione, ripeto qui in aula che è opportuno fare chiarezza
intorno a questo argomento. Mi riferisco in maniera particolare
all'intervento di 3 miliardi per la Val Vény e pregherei il
Consiglio di meditare a fondo sul problema.
La società Val Vény ha senz'altro contribuito allo sviluppo
turistico di una località prestigiosa come Courmayeur, ma ha pur
sempre effettuato sul territorio della nostra Regione un intervento
dissennato che è andato al di là di qualsiasi immaginazione. Ora io
ritengo che la Regione, prima di stanziare denari per ripristinare
il danno fatto da altri, debba almeno porsi il problema di non
creare un precedente pericoloso, appellabile da qualsiasi altra
società. Se infatti paghiamo i danni creati dalla Val Vény, io mi
chiedo come potremo rifiutarci di pagare i danni creati da
qualsiasi altro cittadino in offesa al nostro territorio.
Oltretutto, 3 miliardi non sono pochi, anche perché questa
"benedetta" società, tra l'85 e l'86, ha ricevuto dalla Regione,
sulla base di leggi regionali, la bellezza di oltre 6 miliardi di
lire tra sottoscrizione di capitale azionario e spese per la
manutenzione e gestione delle piste! Credo che questo dato possa
mettere la Regione in una posizione di forza per evitare che la Val
Vény faccia pagare soltanto alla collettività valdostana il danno
che ha fatto. Dobbiamo instaurare il principio che chi sbaglia
paga, altrimenti tutti si sentiranno autorizzati ad arrecare danni
al territorio, tanto, alla fine, è sempre "mamma Regione" che, per
un verso o per l'altro, va incontro anche a coloro che hanno agito
in maniera scorretta nei confronti delle nostre peculiarità
paesaggistiche.
Io credo che ci sia poco da dire sulla sanità e sicurezza
sociale. In questo campo il discorso delle spese correnti diventa
sempre più rilevante e le spese di investimento sono sempre più
contratte, con tutti i limiti ai quali faceva riferimento questa
mattina il Consigliere Sandri. Sei miliardi per l'ampliamento delle
strutture ospedaliere, rispetto all'ammontare complessivo della
cifra stanziata per l'intero comparto della sanità, mi sembrano
decisamente pochi, anche perché, nonostante gli interventi
effettuati in passato, la situazione della sanità, nella nostra
Regione, non è delle più rosee, anche se è di gran lunga migliore
rispetto ad altre realtà regionali.
Questo mio intervento potrebbe risultare monco e perciò faccio
ancora due accenni ai rapporti tra la Regione e lo Stato per la
definizione di alcune questioni che ritengo estremamente
importanti.
La prima riguarda la vicenda del Mauriziano che non può pesare
sulle nostre spalle ancora a lungo e sulla quale occorre fare un
intervento deciso. Io credo che l'impegno di tutti i Partiti che
hanno un collegamento a livello nazionale debba esprimersi in
maniera categorica e risolutiva.
Accanto al problema del Mauriziano pongo anche la questione del
Parco Nazionale del Gran Paradiso, della quale parliamo ormai da
troppo tempo, ma la trattativa con lo Stato langue e rischia di
esasperare la già difficile situazione presente in specie nella
Valsavarenche.
Io credo che anche in questo campo l'intervento dei Partiti che
hanno un collegamento a livello nazionale possa e debba esprimersi
con un adeguato impegno, così come lo stesso impegno dovrebbe
esprimersi nella risoluzione del problema della concessione del
tronco autostradale Aosta - Courmayeur, i cui ritardi cominciano
obiettivamente ad essere preoccupanti anche di fronte al rischio di
una lievitazione costante dei prezzi e quindi della spesa che, se
dovesse raggiungere cifre mastodontiche, potrebbe dare ragione agli
oppositori di quest'opera che noi Socialisti, invece, riteniamo
indispensabile per migliorare la qualità della vita nella nostra
Regione.
Vengo ora all'ultima questione, quella della DELTASIDER. Io
credo che la Regione abbia superato l'errato atteggiamento del
passato. Per troppi anni infatti la Regione ha considerato la
DELTASIDER, o l'ex COGNE, come un'azienda di esclusiva competenza
statale. Da parte dello Stato, d'altronde, ci sono state anche
notevoli disattenzioni e manchevolezze nei confronti della Regione.
L'inserimento, per esempio, di un nostro rappresentante in posti di
responsabilità è durato solo per un breve periodo ed era limitato a
mansioni piuttosto ristrette.
Intorno a questo argomento è opportuno recuperare un rapporto
solidale, come è stato fatto fra tutte le Forze presenti in questo
Consiglio, perché non possiamo permettere che la nostra Regione si
ritrovi con altri disoccupati in aggiunta alle centinaia di
cassintegrati che già formano, in qualche modo, il tessuto sociale
della nostra collettività. Il problema della DELTASIDER deve essere
risolto, ma deve anche essere risolto con un "patteggiamento" non
servile verso la società. Se è necessario un intervento regionale,
questo deve essere finalizzato. Per parlarci chiaro ed in termini
molto brutali, possiamo dire che i soldi della Regione non devono
finire nel calderone della FINSIDER! I soldi della Regione devono
restare in Valle d'Aosta!
Il nostro compito deve essere indirizzato affinché questo
"patto", che eventualmente si volesse o dovesse concludere con la
DELTASIDER, sia stipulato all'insegna della chiarezza e della
validità sotto il profilo occupazionale.
A questo punto io ho concluso l'esame del bilancio. Mi spiace
che non ci sia il Consigliere Aloisi, ma osservo ancora che questo
dibattito si è svolto in maniera strana. Qualcuno ha forse inteso
trasformare quest'aula in un'aula di tribunale. Le aule dei
tribunali sono vecchie, sono un pochino tetre e, soprattutto,
difficili da individuare. Le requisitorie del Consigliere Aloisi mi
hanno fatto pensare che questa non era la sede più adatta al suo
atteggiamento. Le Forze politiche hanno senza alcun dubbio delle
colpe; ma non è opportuno fare di ogni erba un fascio.
Di fronte a questo grigiore, io ho apprezzato lo squarcio di
luce che, questa mattina, ci ha portato il collega Maquignaz. Egli
è uscito dallo schema e ci ha ricordato ad un'esigenza diversa che
deve essere tenuta presente anche da chi fa politica. Egli si è
riferito ad un'esigenza di tipo culturale ed io ritengo che, in
proposito, sarebbe utile a tutti noi per consolidare il nostro
regime di autogoverno la rilettura dell'opera di alcuni politici
che hanno caratterizzato la vita della nostra Regione negli ultimi
quarant'anni.
Parlo di personaggi che ormai appartengono alla storia e non
vado indietro nel tempo sino a Chabod, ma mi riferisco a personaggi
come l'ex Presidente Bionaz e l'ex Presidente Caveri.
Il Consigliere Maquignaz, però, non ha solo indicato nelle
radici della nostra autonomia il nostro modo di essere, ma lo ha
anche proiettato nel futuro. Citando Calderon de la Barca io dico
che la vita è sogno; se la vita è sogno, la politica è anche
utopia. Ci è stato insegnato che a volte è proprio dalle grandi
intuizioni, anche utopistiche, che possono nascere gli elementi
concreti della politica che cambiano, come hanno cambiato, il corso
della nostra storia.
Guardando al nostro futuro che, ha ragione il Consigliere
Maquignaz, deve essere ben radicato nel nostro passato, noi
dobbiamo riscoprire tutto il significato della nostra valdostanità,
nella quale si dovranno riconoscere anche i nostri figli e tutti
coloro che vivranno negli anni 2000.
Se in questo concetto di valdostanità essi si riconosceranno, se
in questo concetto essi crederanno, se, in definitiva, si
sentiranno parte di questo tessuto connettivo che forma la nostra
collettività, se riusciranno ad identificarsi in esso, ebbene, ciò
vorrà dire che anche noi avremo saputo compiere il nostro dovere.
Citando un vecchio amico anche noi potremo dire "di essere vissuti
con la gioia nel cuore, per aver trascorso una giornata felice"
(dedun lo coeur la joué d'una dzornà bien accomplia). Grazie.
Si dà atto che dalle ore 16,53 assume la
Presidenza il
Vice Presidente DE GRANDIS.
PRESIDENTE:
Ha chiesto la parola il Consigliere
Beneforti; ne ha facoltà.
BENEFORTI (D.C.):
Sarò certamente molto più breve del
Consigliere Torrione. Forse ai Colleghi dell'opposizione potrà
sembrare superfluo che io lo dica, ma per noi questo è un buon
bilancio e non solo perché è nostro. Io sono convinto che in uno
stato democratico tutte le iniziative devono essere osservate da
una parte e dall'altra, da chi governa e porta avanti la gestione,
e da chi fa l'opposizione e quindi funge da coscienza critica.
Noi abbiamo la possibilità di avere questo bilancio "buono"
grazie alla legge di riparto fiscale che ancora sussiste; noi ci
auguriamo che questa legge rimanga e per il futuro cercheremo di
fare quanto ci è possibile in questo senso. Questo infatti ci
permette di affrontare i problemi che la nostra Regione ha di
fronte oggi e quelli che avrà in futuro.
Noi spendiamo in base a delle linee programmatiche che ci siamo
dati nel 1983, quando fu insediata la maggioranza che tuttora regge
questa Amministrazione regionale. Allora furono indicate, stabilite
e portate avanti delle linee di programmazione, che sono state
riaffermate in più occasioni, ed in particolare all'atto
dell'approvazione del bilancio di previsione dello scorso anno, da
parte del Presidente della Giunta Rollandin, il quale, molto
correttamente, le ha riaggiornate anche quest'anno nel discorso di
presentazione del bilancio di previsione per il 1987.
Non si può certamente pensare di stabilire queste linee
programmatiche una volta per sempre, perché è evidente che esse
devono essere adattate alle varie situazioni che sono in continua
evoluzione. Di anno in anno, di sei mesi in sei mesi, ma anche di
settimana in settimana, specie di fronte alla situazione generale
che è sotto gli occhi di tutti, occorre aggiornarle per stare al
passo dei tempi.
Se a volte qualche iniziativa non è stata realizzata, ciò non è
avvenuto per cattiva volontà, ma forse perché in quel determinato
momento si doveva fare altro, oppure quell'iniziativa doveva essere
preceduta da altro, oppure era stata superata dalle circostanze.
Noi siamo convinti di non procedere "alla giornata", giusto per
governare in qual che modo questa Regione.
Io non voglio certamente muovere una critica all'opposizione,
anche se poi dirò alcune cose, ma in un momento come questo nel
quale si porta avanti un discorso amministrativo, nel quale si
stabilisce quello che si deve fare nella nostra Regione a favore
della nostra collettività per l'anno 1987, non possiamo inquadrare
tutto questo discorso nell'ambito della vicenda legata al Casinò,
facendola pesare sull'affare amministrativo.
E tutto ciò proprio mentre qui dentro tutti, ed anche voi
dell'opposizione, hanno dato atto a coloro che sono stati colpiti
dai mandati di comparizione di essersi messi da parte per far
andare avanti la "macchina" dell'Amministrazione. Sembra invece che
questo loro mettersi da parte, sia stato interpretato come una
specie di condanna preventiva, addirittura anticipatrice del
verdetto della Magistratura.
Dobbiamo capire che questa Amministrazione ha dovuto soffrire,
dobbiamo dare atto alla Giunta ed al suo Presidente di aver fatto
di tutto e di aver operato in ogni modo per uscire dalla situazione
nella quale ci eravamo venuti a trovare. Essa ha operato nei
confronti dello "affare Casinò", con i provvedimenti che sono stati
presi in questa sede da tutti noi insieme, proposti sia dal
Presidente che dalla Giunta.
Pertanto non si può venire qui a dire che tutto risente dello
"affare Casinò". Noi abbiamo cercato di scindere le due cose e
continueremo a scinderle, perché tutto l'apparato amministrativo
non si può fermare di fronte ad un singolo problema.
Non voglio neanche fare del trionfalismo su quello che è stato
fatto da questa Amministrazione regionale e non voglio neanche
affermare che sia stato fatto tutto e che tutto sia stato fatto
sempre bene. Però devo ribadire che senz'altro abbiamo fatto
qualcosa di buono, anche se molto resta ovviamente ancora da fare.
Pertanto non si può venire qui a dire che questa Amministrazione è
stata passiva nei confronti della popolazione valdostana.
Abbiamo affrontato vari problemi nel settore sociale che è
quello che sta più a cuore alla gente, intervenendo nella questione
della casa, nell'ambito della sanità, degli anziani e del
lavoro!
Ma, signori miei, la questione della casa è un problema sociale
concreto che questa Amministrazione si è posto e le leggi che noi
abbiamo fatto, con i relativi contributi, sono sotto gli occhi di
tutti!
Anch'io sono convinto che forse i provvedimenti che noi abbiamo
preso a suo tempo per dare una casa a tutti, a distanza di tre o
quattro anni possono essere considerati superati, ed infatti ci
sarà sicuramente della gente che oggi non riesce a trovare alloggio
e per essa bisognerà studiare qualcosa di nuovo! Il mondo va avanti
e bisogna aggiornare le nostre iniziative e su questo ci troviamo
d'accordo! Ma di qui a dire che l'Amministrazione è rimasta
bloccata e non ha fatto niente, ne passa molto!
Noi abbiamo cercato di intervenire in diversi modi per dare una
casa a tutti, aiutando anche e cooperative con l'integrazione del
mutuo che viene loro concesso. Questa legge esiste solo nella
nostra Regione! Abbiamo cercato di andare incontro anche al
problema dei terreni che le cooperative dovevano acquisire! Si
tratta di iniziative che bisogna valorizzare e bisogna essere
coscienti della loro esistenza.
C'è poi il discorso della sanità! È vero che questo problema
risente di tante cose che devono ancora essere affrontate e
risolte, che magari risente di una legge nazionale forse malfatta o
che forse è stata fatta senza il contributo degli addetti ai
lavori, ed infatti i medici non sono stati integrati nella riforma
sanitaria. È certamente deleterio non coinvolgere gli addetti ai
lavori nella risoluzione dei problemi, però dobbiamo riconoscere
che alcuni servizi sono stati realizzati dalla nostra gestione e
che varie situazioni sono state effettivamente migliorate!
Questo discorso si può estendere anche alla risoluzione del
problema degli anziani, per il quale cerchiamo di allargare il
discorso delle microcomunità. Cercheremo anche di andare incontro
agli enti privati della nostra Regione che fin da oggi ospitano, in
via residenziale, gli anziani, affinché ad essi, specie quando sono
soli o abbandonati dalle loro famiglie, sia data la possibilità di
trascorrere gli ultimi anni della loro vita in un luogo sereno.
Ovviamente non ci si deve dimenticare, però, che occorre provvedere
a che l'anziano, nei limiti del possibile, venga tenuto in famiglia
e non "scaricato" o "parcheggiato", come spesso avviene, negli
istituti di assistenza privati o pubblici. Come abbiamo già detto
per gli handicappati o per alcuni malati di mente, in occasione
della discussione sui brefotrofi, allo stesso modo diciamo che
anche gli anziani devono, sempre ovviamente nei limiti del
possibile, restare nelle famiglie per sentirsi integrati nella
collettività.
Nel campo della scuola, e senza voler fare del trionfalismo, si
può tranquillamente affermare che oggi
in Valle d'Aosta sono
state assunte tutte le iniziative idonee per mettere, chi
effettivamente intende studiare, nelle condizioni di poterlo fare.
Queste iniziative sono state assunte sia nell'ambito regionale, sia
al di fuori di esso, specie per coloro che frequentano l'Università
a Torino.
Io non so se è necessario o meno creare qui una Università,
perché non posso valutare sino in fondo questo problema che, del
resto, non mi sono mai posto, però ritengo che ci si possa
confrontare per vedere se questo è uno stato di necessità.
Penso, in ultima analisi, che la Regione abbia assunto tutte le
iniziative idonee per consentire, a chi intenda studiare, di
dedicarvisi con serietà.
L'altro problema di fondo che oggi sta tanto a cuore alla
collettività è quello del lavoro. Come è stato riconosciuto anche
negli interventi precedenti, la Regione ha operato nel settore
dell'industria, dell'agricoltura, del turismo, dei servizi e
dell'artigianato. Siamo intervenuti! È vero che ci sono state delle
esperienze negative, ma se abbiamo sentito dell'incontro, del quale
ha parlato l'altro giorno anche la televisione, che c'è stato a
livello di Comunità europea, dobbiamo anche sapere che il problema
dell'occupazione è di primaria importanza anche a livello europeo,
perché da 15 milioni di disoccupati si è passati a 16 milioni di
disoccupati!
E allora? Se questo è un problema europeo, vogliamo forse
mettere sul banco degli imputati la Giunta che non riesce a
risolvere il problema dell'occupazione, quando esso non è un
problema nostro o solo nostro? La crisi generale deriva da quella
che ha colpito il settore chimico, il settore tessile e quello
siderurgico. Tuttavia, mentre in certi Paesi essa è stata attenuata
dalla ricerca di iniziative alternative, nel nostro Paese,
purtroppo, non si è riusciti a trovare una valida alternativa
neppure al solo settore siderurgico e ognuno ha cercato di
difendere l'attività produttiva della propria zona. Taranto e
Napoli hanno difeso i loro stabilimenti siderurgici, così come
anche noi abbiamo sempre cercato di difendere la produzione del
nostro stabilimento, perché essa era sinonimo di occupazione.
Quando mi si dice che nel bilancio non si prevedono dei capitali
per la DELTASIDER, mi sento di condividere appieno il discorso
fatto questa mattina dal Presidente della Giunta, in occasione
della celebrazione per gli 80 anni della C.G.I.L., quando diceva:
"Noi non accettiamo i conti e non paghiamo a pié di lista! Vogliamo
vedere quello che ci sta dentro e partecipare! Prima si decide e
poi si paga!"
Deve essere chiaro quindi il rapporto che, sulla base di questi
termini, deve esistere tra noi e la Nazionale COGNE, perché non
possiamo pensare di sostituirci allo Stato per soccorrere, sia pure
nella nostra Regione, un'azienda siderurgica di un certo tipo!
Noi dobbiamo stabilire i modi e le maniere in cui la Regione
"deve" intervenire. Ed essa effettivamente "può" intervenire, e del
resto non è la prima volta che l'ha fatto. Negli anni '70, anche se
non mi ricordo di preciso quando, la Regione è intervenuta per la
costituzione della SADEA a Verrès; non ricordo con precisione
quanti milioni furono stanziati, ma ricordo che in quell'occasione
furono versate diverse centinaia di milioni dalla Regione alla
SADEA, un'azienda di Stato che veniva ad installarsi a Verrès.
Allora però l'obiettivo era la SADEA con la sua produzione, con la
sua attività e con il suo consiglio di amministrazione.
Anche oggi
,
pertanto, noi dobbiamo essere chiari sul
discorso relativo alla siderurgia. Dobbiamo essere chiari nel dire
che la Regione può intervenire soltanto a determinate condizioni,
perché i soldi della Valle d'Aosta non devono servire a finanziare
Piombino, Milano, Napoli od altre zone con altre attività
siderurgiche presenti nel nostro Paese!
Se la Regione deve investire dei soldi, perché lo Stato abdica
al ruolo che gli compete, essa lo può fare solo a determinate
condizioni e nell'interesse della nostra collettività.
L'Amministrazione regionale ha cercato di portare avanti nel
settore industriale gli interventi utili a garantire ed
incrementare l'occupazione. Tutti però ci rendiamo conto che questo
è un problema europeo e non solo italiano; e non è facile trovare
gli industriali disposti a venire nella nostra Regione ad investire
od a trasferirvi le loro aziende, perché la situazione del nostro
Paese è sotto gli occhi di tutti.
Occorre quindi evitare di accollare tutte le responsabilità ad
un'Amministrazione che ha cercato e che tuttora cerca di creare ed
incrementare l'occupazione.
Nonostante la nostra buona volontà, sussiste tutta una serie di
fatti negativi. Tuttavia, sempre nel settore industriale, esiste
anche una serie di situazioni positive che devono essere
valorizzate e non è opportuno fare di tutta l'erba un fascio per
dichiarare che tutto è andato male, che tutto è stato fatto male e
che questa è la Giunta, come ha detto qualcuno, della
disoccupazione e dello scandalo.
Se si ragiona così, tutte le Giunte italiane delle altre Regioni
possono essere definite allo stesso modo, perché i disoccupati sono
presenti in tutto il Paese e quello che accade qui accade anche
altrove! Con questo ovviamente non voglio dire che, poiché ciò
accade anche altrove, deve essere giustificato a casa nostra; manco
per idea! Io dico solo che non si può fare una valutazione di un
certo tipo e cercare di diffondere nell'opinione pubblica delle
informazioni scorrette.
L'Amministrazione regionale, oltre ad affrontare i problemi
sociali della casa, del lavoro, della sanità e degli anziani, ha
investito e portato avanti anche altri interventi in determinati
settori, ritenuti importanti, che stanno alla base dell'economia
regionale e che possono incrementare il reddito della popolazione
valdostana; mi riferisco in particolare ai settori del turismo,
dell'agricoltura e dell'artigianato. Abbiamo portato avanti delle
leggi che, come ha riconosciuto anche il Consigliere Torrione, sono
di fondamentale importanza per il rilancio del turismo,
dell'agricoltura e dell'artigianato.
È chiaro che le leggi che noi abbiamo fatto per il turismo
daranno certamente un notevole sviluppo al settore turistico della
nostra Regione, incrementando anche le opportunità di lavoro e di
occupazione.
Lo stesso discorso si può fare per l'agricoltura, settore per il
quale si sta rivedendo la legge-quadro n. 30 e si stanno portando
avanti delle iniziative importanti e fondamentali, con l'obiettivo
di far sì che il personale addetto vi rimanga con occupazione a
tempo pieno o anche a "part-time".
Molto quindi è stato fatto nei vari settori e non si può
certamente venire qui a dire certe cose, come se le nostre
iniziative non esistessero, ed a rinfacciare chissà che cosa, come
se questa Giunta non facesse niente! Ci sono altri problemi ancora
da affrontare, come ad esempio quello del termalismo: ebbene,
affrontiamoli! Anch'io ho cercato di portare avanti il discorso del
termalismo perché, come gli impianti di risalita, le piscine e gli
alberghi, anch'esso può contribuire a migliorare la nostra
struttura turistica attirando altre persone, e quindi nuova
ricchezza, nella nostra Regione. Affrontiamolo questo discorso del
termalismo!
Però stiamo attenti a non cullarci troppo sulle sue benefiche
conseguenze, perché io ho potuto constatare che in altre Regioni il
termalismo non è riuscito molto bene e le gestioni di certe
stazioni termali sono oberate da pesanti deficit.
Anche per quanto concerne l'assetto del territorio, non si può
venire qui solo ad elencare quello che non è stato fatto!
Sulla questione della casa ho già detto. In merito alla legge
sulla ristrutturazione dei centri storici, io non credo che si
possa dire che essa non serva alla Regione Valle d'Aosta. La stessa
cosa valga per l'ultima legge sui tetti in lose e per la viabilità.
Non si può certo dire che noi non abbiamo sistemato le strade che
interessano la nostra collettività: abbiamo fatto allargamenti,
paravalanghe e strade interpoderali per arrivare anche agli alpeggi
dove la gente "deve" arrivare. Qualcuno ha detto che bisogna fare
meno strade, specie sulle montagne. Non si può certo tornare a
rimandare i nostri contadini sugli alpeggi con il mulo!
Occorrerà invece tener conto dell'ambiente e dell'ecologia nel
momento in cui si costruiscono le strade e su questo io sono
pienamente d'accordo; però non si può certo dire che si fanno
troppe iniziative del genere! Se vogliamo mantenere la nostra gente
nell'agricoltura e se vogliamo valorizzare certi aspetti
dell'agricoltura e certi terreni agricoli, è chiaro che bisogna
dare agli addetti al settore la possibilità di muoversi e di avere
le strutture idonee, altrimenti nessuno andrà o rimarrà ad operare
nel settore agricolo.
Per quanto concerne la tutela dell'ambiente, anch'io sono
d'accordo che essa debba essere attuata, perché si tratta
effettivamente di un fatto importante.
In conclusione, si può dire che da parte dell'Amministrazione
c'è stato un impegno abbastanza grosso nel portare avanti le
iniziative e le linee programmatiche previste.
Anche il discorso del FRIO è un aspetto importante, perché
serve. È vero che il FRIO è un fatto più assistenziale che
produttivo e che tutto ciò che è assistenziale non crea reddito e
ricchezza. Però, di fronte alla situazione nella quale oggi ci
troviamo, non possiamo certamente pensare di non assumere
iniziative simili al piano FRIO, o come quelle relative alla
forestazione od ai cantieri di lavoro, perché oggi non ci sono
molte alternative per dare lavoro alla nostra gente! Questo è il
problema di fondo! Anche se è vero che dobbiamo studiare nuove
soluzioni perché la gente "non si sieda" sui cantieri forestali, su
quelli di lavoro o su quelli inerenti al FRIO. Cercheremo quindi di
mettere in essere tutti gli accorgimenti possibili, affinché queste
iniziative non vadano a scapito di altre attività o di altri
settori. Tuttavia è chiaro che oggi il discorso assistenziale deve
andare avanti, anche perché non va avanti solo nella nostra
Regione.
Questi interventi potranno cessare quando ci sarà una notevole
ripresa in certi settori ed in particolare in quello
industriale.
Per contribuire ad una qualche forma di ripresa del settore
industriale sarebbe utile anche un certo contributo dei datori di
lavoro locali e nazionali. E questo apporto deve essere dato,
perché i problemi sociali che oggi sono sul tappeto non se li può
accollare tutti e soltanto l'ente pubblico, come non se li possono
accollare solo le organizzazioni sindacali, oppure solo i
lavoratori. In una società come la nostra, liberalistica e
pluralistica, questi problemi se li debbono accollare tutti e
quindi anche i datori di lavoro.
Tutti ci saremmo aspettati che la riduzione dei costi delle
materie prime, la fiscalizzazione degli oneri sociali, la riduzione
degli orari di lavoro... avrebbero comportato, come conseguenza,
una sicura ripresa dell'attività produttiva in tutto il Paese e
quindi anche una ripresa dell'attività occupazionale. Invece
abbiamo assistito all'aumento della produzione e della produttività
che in molti casi, ma non sempre, da parte dei datori di lavoro,
non è stata investita nel settore per creare nuova occupazione o
per migliorare e trasformare l'azienda.
Spesso e volentieri, i datori di lavoro fanno ricadere tutte le
responsabilità sull'ente pubblico, sia esso la Regione o lo
Stato.
Noi dobbiamo cercare di rilanciare anche i nostri imprenditori
locali, perché si facciano carico del problema. Nel settore
dell'artigianato abbiamo fatto due leggi della massima importanza:
quella che può trasformare certi lavoratori cassintegrati in
lavoratori autonomi e quella per l'occupazione di apprendisti
presso le aziende artigiane. Eppure, da quanto mi risulta, esse non
hanno dato ancora i risultati che noi auspicavamo. Noi infatti
pensavamo che quelle leggi, frutto di un accordo tra Regione e
Organizzazioni sindacali, avrebbero contribuito a dare una certa
ripresa al settore artigianale, specie nei suoi effetti
occupazionali, mentre oggi scopriamo che non tutte le nostre
aspettative hanno trovato un'accoglienza favorevole e spesso non
sono state tenute nella dovuta considerazione neppure dalle parti
più direttamente interessate.
Avviandomi alla conclusione, ribadisco che l'Amministrazione non
ha portato avanti le sue iniziative senza dialogare, senza
confrontarsi con nessuno o con arroganza, come è stato affermato da
qualcuno.
Io presiedo la I Commissione, competente sugli Affari Generali,
e posso dire che sono poche le leggi approvate senza ascoltare i
diretti interessati e cioè i beneficiari delle leggi. Abbiamo
sentito le parti sociali, i sindaci, i comuni ed in certe occasioni
anche le associazioni di categoria. Ci siamo sempre confrontati ed
anche la Giunta a sua volta ha portato avanti le varie leggi dopo
essersi confrontata con i sindaci.
Qualcuno ha parlato di "visite pastorali". La Giunta ha fatto
anche delle "visite pastorali" presso i vari comuni e così ha
potuto recepire e raccogliere le linee e i suggerimenti delle varie
categorie e delle pubbliche amministrazioni periferiche, ed ha
potuto assumere le iniziative del caso. Questo confronto così come
è stato realizzato con le parti sociali o con altre categorie o
settori amministrativi, deve essere realizzato anche all'interno
del Consiglio. Anche noi dobbiamo aprire un confronto a tutti i
livelli e dobbiamo cercare di confrontarci prima di giudicare e
condannare.
Mi meraviglio che qui dentro si siano fatte tante affermazioni
sul bilancio regionale, quando anche questo documento è stato
affrontato nelle Commissioni con i singoli Assessorati, per i quali
erano presenti i funzionari dei vari settori regionali che, insieme
agli Assessori, ci hanno illustrato voce per voce le motivazioni e
le ragioni di certe spese e di certe entrate. Nonostante ciò, oggi
si viene qui e si finge di essersi dimenticati del lavoro che
abbiamo fatto per circa una settimana anche a livello di
Commissione!
Io posso capire che l'opposizione abbia un suo ruolo e la
maggioranza ne abbia un altro. Però è opportuno riconoscere
onestamente ciò che è stato chiarito, avanzando, magari, altre
proposte, sia in sede di Commissione che di Consiglio, senza
esprimere giudizi sommari come ho sentito fare.
Ho sentito parlare anche di cambio del quadro politico. Ho
sentito dire che qui si gioca allo sbando o allo sfascio, che si
attenta all'autonomia! Si parla di un certo stato d'animo della
popolazione che io riconosco. Qualcuno parla di popolo e si
risciacqua la bocca con certe parole, e forse, di popolo ne conosce
molto poco.
Posso dire che la prima prova del nove, anche dopo la vicenda
del Casinò, per noi è coincisa con le elezioni amministrative del
1985, a soli due anni di distanza dalla notte di S. Martino, dalle
quali io non credo che questa maggioranza sia uscita sconfitta!
Quella è stata la prima prova del nove!
Né tantomeno può risultare sconfitta oggi! Anche noi giriamo per
la Valle, anche noi parliamo e stiamo con la gente, diciamo come
stanno le cose e cerchiamo di spiegare perché si fanno certe leggi
e si assumono certe iniziative, perché l'Assessore Borbey o qualcun
altro si è dimesso... Noi parliamo anche di queste cose e cerchiamo
di illustrare i discorsi che si fanno sulla vicenda relativa al
Casinò.
Pertanto noi, che non siamo affatto superficiali, ci rendiamo
conto di che cosa possa significare un affare come quello del
Casinò. Però non lo si può mettere in luce come qualcuno ha voluto
fare qui dentro!
Si dice: "Dovete fare un atto di coraggio e aprire!" Ma a chi? A
chi dobbiamo aprire? Qui esiste un'opposizione eterogenea!
Dico subito che verso alcune Forze politiche non c'è nessuna
possibilità di incontro, perché i nostri principi ed i nostri
ideali sono del tutto diversi. Nei confronti di queste Forze non
c'è alcuna possibilità d'incontro.
Verso altre non ci è possibile l'incontro per l'atteggiamento
che esse mantengono, qui dentro e fuori, nei confronti della
maggioranza. Non possiamo tenere rapporti con chi accusa ed assolve
prima della magistratura; no, proprio non possiamo! E se qualcuno
qui presente voleva fare il giudice, a suo tempo doveva cambiare
strada e doveva andarlo a fare fin da allora!
Non è pensabile che oggi come oggi ci sia ancora della gente che
si arroghi il diritto di sostituirsi alla Magistratura, specie
nelle nostre circostanze, che tutti ben conoscono.
Non mi fraintendete: non dico così perché quelle cose le ho
fatte io o perché io ero Presidente della Commissione; non voglio
nessun merito.
Tuttavia nelle relazioni che abbiamo presentato in questo
Consiglio e delle quali tutti quanti abbiamo preso atto, c'è la
visione chiara del problema, di come stanno le cose e di come sono
andate. Pertanto ora non ci rimane che aspettare il verdetto della
Magistratura. Anche noi aspettiamo con fiducia che essa assolva ai
compiti che le spettano e ci auguriamo che lo faccia nel più breve
tempo possibile; ma non accettiamo che si venga qui a dire:
"Andatevene, perché siete una massa di ladroni!". Questo non lo
accettiamo!
Nel contempo non possiamo "aprire" a nessuna di quelle Forze che
mantengono un atteggiamento del genere, perché non si mostrano
coerenti neppure nei confronti di ciò che esse stesse hanno
discusso ed approvato in questo Consiglio regionale!
Mi rivolgo invece alla parte sana dell'opposizione per
riaffermare la nostra volontà di confronto, come il Presidente ha
già detto nella sua relazione e ha riconfermato in altre occasioni:
noi vogliamo aprire un confronto sulle cose, sui fatti reali e sui
problemi.
È da poco che io sono in questo Consiglio, perché sono vissuto
fuori dall'ambiente amministrativo ed ho fatto il sindacalista, ma
mi è stato sempre insegnato che fare "l'opposizione per
l'opposizione" non serve, non costruisce e non rende né
all'opposizione e neppure alla maggioranza. Il discorso da fare è:
confrontiamoci, apriamo un confronto sulle cose!
Quando il nostro Presidente ha dichiarato l'astensione della
maggioranza sull'ordine del giorno del Partito Socialista, ha dato
un evidente riconoscimento alla presenza, in esso, di una reale
proposta di confronto!
Per quanto ci riguarda vogliamo fare questo confronto! Dal
confronto, poi, potrebbero nascere tutte le alleanze possibili.
Stiamo attenti, però, a non venire qui a parlare di governi di
"salute pubblica" o di emergenza, perché non ne vediamo l'utilità!
Così come neppure vediamo l'utilità di un governo di fine
legislatura, perché ben sappiamo di che pasta siano.
Prima delle elezioni del 1978 fu realizzato, infatti, un governo
di fine legislatura. Allora io non facevo questo mestiere, ma ne
facevo un altro, ma ricordo che in quell'occasione venne stilato un
programma nel quale era previsto di tutto, al punto che non
sarebbero bastati venti anni per realizzarlo, tant'è che non fu
realizzato proprio niente! Poi si andò ugualmente alle elezioni con
tranquillità e con calma, però non fu realizzato nulla di quel
programma ed in Consiglio regionale c'era una specie di pace
sociale.
(...INTERRUZIONE...)
Caro Consigliere Tamone, io giudico dai fatti ed ho potuto
vedere allora che, ai tanti problemi che noi ponevamo, come
Organizzazioni sindacali, spesso, da quelle Forze dell'opposizione
che allora erano entrate a far parte della maggioranza, venivano
date risposte diverse da quelle che ci erano state date prima del
loro ingresso nella maggioranza!
Pertanto io vi dico che le maggioranze devono nascere e si
devono realizzare sulla base di un dialogo e di un confronto.
Dobbiamo cercare di portare avanti un dialogo serrato ed un
confronto serio, così non avremo poi da pentir cene di fronte
all'opinione pubblica.
Comunque sia, noi vogliamo seguire questa strada. Abbiamo già
affrontato delle dure prove e ne affronteremo anche delle altre
perché siamo convinti che l'elettorato valdostano non ci deluderà
nemmeno nel 1988! Grazie.
Si dà atto che dalle ore 17,33 riassume la Presidenza il
Presidente BONDAZ.
PRESIDENTE:
Ha chiesto la parola il Consigliere Cout; ne
ha facoltà.
COUT (P.C.I.):
Dico subito che anche a me ha fatto
piacere ascoltare, questa mattina, il Consigliere Maquignaz e mi
sono trovato d'accordo con la sua appassionata esposizione. Non è
vietato sognare, anzi forse sogniamo troppo su altre questioni,
pensando che tutto possa continuare come una volta. Il progresso è
continuo ed occorre trovare delle soluzioni adeguate ai tempi e per
questo credo che anche in futuro dovremo sostenere delle vivaci
discussioni con il Consigliere Torrione.
Penso però che in questo caso specifico anche il Consigliere
Torrione, così come tutto il Consiglio, possa concordare sulle
considerazioni del Presidente Rollandin, che ci ricordavano la
necessità di lavorare per migliorare la qualità della vita nella
nostra Regione, e su quelle del Consigliere Maquignaz, che io
sottoscrivo in pieno, che ribadiscono l'opportunità per tutti i
valdostani di conoscere bene il loro passato.
De Gourmont diceva: "Il passato è un enorme tesoro di novità";
Goethe aggiungeva: "Chi non sa rendersi conto dei millenni lontani,
resti inesperto all'oscuro e viva di giorno in giorno!" Io sono
perfettamente d'accordo sull'opportunità che, nel caso nostro,
dobbiamo riferirci al nostro passato per vivere il nostro presente
e, soprattutto, per costruirci il nostro futuro. Solo così
riusciremo a mantenere una nostra identità in un mondo che,
diciamocelo pure sinceramente, è sempre più oppresso dai "mass
media" a tutti i livelli e che ci sospinge verso una
"omogeneizzazione" o "uniformizzazione" culturale e verso una crisi
d'identità.
Penso che la ricerca delle nostre radici sia un fatto molto
importante e giusto, che ci sospinge ad andare anche oltre i
confini della nostra Valle e ribadisco l'esigenza di questa ricerca
con le parole di Chanoux: "Tutti i popoli hanno diritto a
conservare i propri caratteri, la propria personalità etnica e
storica, a qualsiasi complesso politico appartengano.
Come l'uomo-persona ha diritto di vedere salvaguardata la
propria personalità, così le collettività umane devono poter
sussistere preservando intatte le caratteristiche della loro
personalità". Aggiungeva anche una precisazione molto importante:
"Questa è l'unica garanzia di pace in Europa".
Occorre, però, essere all'altezza dei tempi e occorre
attrezzarsi in modo idoneo per garantire anche alla nostra gente
una qualità della vita confacente e rispondente ai tempi. È quindi
necessaria una "cultura del cambiamento" e dobbiamo pensare, diceva
anche il Consigliere Sandri, di porci in modo graduale e costante
di fronte all'esigenza di uno sviluppo "autocentrato", o
"endogeno".
Noi tutti, quindi, ci chiediamo oggi se nel bilancio dell'87
sono presenti queste cose che abbiamo letto attraverso le
cifre.
Anch'io confermo che i bilanci possono dire tutto e il contrario
di tutto. A scuola ci hanno insegnato che i bilanci possono essere
scritti in modo diverso, secondo le necessità e secondo l'uso che
di essi si vuole fare. I bilanci delle imprese, infatti, possono
essere scritti indifferentemente per gli azionisti o per il fisco,
evidenziando, ovviamente, cifre diverse a seconda del destinatario.
Cambiando solo alcune cifre, è possibile adattare il bilancio per
farlo risultare in attivo, in passivo o in pareggio.
Anch'io, quindi, credo che si debba guardare con più attenzione
alla sostanza delle cose ed al prodotto dell'azienda Regione, che
dispone di un bilancio effettivamente cospicuo, specie se
rapportato a quello delle altre Regioni.
Premetterei che, quando ci sono i periodi di magra, la carenza
di mezzi a disposizione in genere aguzza gli ingegni e tiene deste
le intelligenze; c'è da augurarsi, d'altro canto, che durante i
periodi di abbondanza le stesse intelligenze siano indotte a non
sprecare risorse ed a rispondere meglio alle necessità, cercando di
individuare i modi per garantire, non solo le entrate future, ma
anche per incrementare in ogni settore della vita economica della
nostra Regione le strutture necessarie per uno "sviluppo
autocentrato" o "endogeno", che dir si voglia. Io non penso che i
termini "cultura" o "cultura del cambiamento" possano essere
facilmente definibili o collocabili in un settore ben determinato:
essi interessano un pò tutti i settori, nessuno escluso.
Per quanto riguarda il mio intervento, poiché il tempo a
disposizione è molto breve, confido che altri miei Colleghi si
dedicheranno all'analisi di altri settori, mentre io mi limiterò a
proporre alla vostra attenzione alcune osservazioni per i settori
della promozione sociale e della formazione professionale, anche
perché proprio nell'ambito della scuola e delle attività culturali
si dovrebbe "produrre cultura".
Farò quindi quattro osservazioni relative alla scuola, alle
attività culturali, alla formazione professionale e alle attività
di ricerca.
Per ciò che riguarda la scuola penso di dover dire che nella
nostra Regione dovrebbe essere "più coniugata" l'idea di avere una
scuola nostra, più aderente alle nostre necessità, con dei
contenuti nuovi, all'altezza dei tempi e, soprattutto, in grado di
offrire ai giovani una preparazione veramente capace di aprir loro
nuove possibilità di accesso al mondo del lavoro.
In altre occasioni abbiamo già avuto modo di dire che non serve
tanto affermare che rifiutiamo la scuola attuale, che non la
consideriamo più nostra e che aspettiamo una scuola nuova e
realmente "nostra", dimenticando forse la necessità di dover agire
immediatamente e con urgenza per apportare in essa alcune graduali
modificazioni. Non serve a nulla finanziare le scuole materne
private, perché non abbiamo scuole materne pubbliche; così come non
serve riconoscere l'importanza di dotare la Valle d'Aosta dei
"Lycées Techniques" se nel frattempo non cominciamo a modificare la
scuola secondaria che abbiamo oggi
.
È innegabile che in Valle d'Aosta sono stati fatti dei grossi
passi in questo settore e ciò è verificabile anche attraverso un
confronto con quanto è stato fatto in altre Regioni. Tuttavia è
bene precisare che anche in Valle d'Aosta molto può essere ancora
fatto. Da anni, infatti, si parla della necessità di modificare
l'I.P.R. che ormai è superato dai tempi ed è sempre più urgente
prevedere qualcosa di diverso e di nuovo che ci possa servire anche
come esperienza per le scuole di futura realizzazione.
Vorrei sottolineare in proposito l'utilità di alcune
sperimentazioni, non solo come risposta parziale o locale, ma anche
come tesoro di esperienza e professionalità per il futuro della
scuola in Valle d'Aosta.
Si sente ancora l'esigenza di creare più alte e qualificate
professionalità per rispondere alle nuove richieste del mondo del
lavoro. Secondo il nostro parere occorre dotare anche la scuola
superiore (non solo con la previsione di corsi a livello
universitario) di strutture e di momenti collegati tra di loro ed
aperti ad esperienze esterne, che ci permettano di esprimere meglio
le intelligenze che abbiamo e di crearne di nuove.
Ritengo del tutto fuori luogo discutere se i problemi della
scuola vadano più o meno accentrati nelle mani dell'Assessore o
della Giunta, oppure se debbano essere delegati. Io penso che il
problema maggiore sia quello di convincersi che alla scuola non
devono essere interessati solo gli insegnanti e gli allievi, perché
ci deve essere la diretta partecipazione di tutti coloro che ne
sono interessati.
Non si tratta quindi di dare più soldi agli organismi
collegiali, anche se questi potrebbero essere utili. Io penso che
se vogliamo avere una scuola veramente valdostana, dobbiamo
ricercare un confronto con tutti e ottenere il contributo pieno e
costante di chi vi lavora o di chi vi è interessato.
Anche per le attività culturali noi pensiamo che qualcosa in più
possa essere ugualmente fatto, benché i relativi fondi, in pochi
anni, siano aumentati del 200% e quelli destinati alle attività
gestite direttamente dall'Assessorato siano stati addirittura
quadruplicati nell'arco degli ultimi quattro o cinque anni,
superando i 900 milioni. Molto positiva è stata in proposito la
rappresentazione del Faust realizzata qualche giorno fa ad Aosta.
Penso, però, che dovrebbe essere fatta una particolare riflessione
sul come sia possibile accentrare ancora di più l'interesse di
tutta la popolazione della Valle d'Aosta su queste manifestazioni,
magari col prevedere delle attività itineranti che giungano più
vicino alla gente.
L'altro grande problema legato alle attività di promozione
culturale è relativo all'attività di riordino, di studio e di
ricerca del nostro patrimonio. È vero che anche in questo campo
sono aumentate le spese previste per l'Istituto Storico e per altri
centri di ricerca, ma è altrettanto vero che occorre riordinare
tutta questa attività, perché è arrivato il momento di affrontare
in modo diretto e deciso il problema delle biblioteche, che sono
uno dei pochi strumenti, ed in alcuni casi l'unico, a coinvolgere
direttamente le persone.
Non si può continuare ad aggirare questo ostacolo dicendo che
prima va modificata la legge e poi siamo in attesa di conoscere i
risultati dello studio che abbiamo commissionato, perché riteniamo
indispensabile assumere con tempestività alcune decisioni per
apportare delle modifiche all'interno delle biblioteche.
Secondo me si dovranno affrontare dei nodi abbastanza intricati
e si batteranno tasti piuttosto dolenti, ma questi problemi
dovranno essere risolti.
Per quanto concerne la formazione professionale, non possiamo
essere del tutto concordi con quanto affermato dal Presidente e
cioè che si è fatto molto di nuovo. È vero che saranno spesi tre
miliardi in alcuni settori per attività di formazione "mirate", ma
io penso che i dati sull'occupazione in Valle d'Aosta ci debbano
far seriamente riflettere.
Noi abbiamo 46.000 persone attive, delle quali 30 mila sono
lavoratori dipendenti. Però abbiamo anche 3000 disoccupati. Se a
questi aggiungiamo tutti i lavoratori in cassa integrazione, noi
possiamo dire di avere attualmente in Valle d'Aosta la bellezza di
4000 disoccupati in cerca di lavoro e cioè quasi il 9% della forza
di lavoro.
Non penso che per il momento vi siano grosse prospettive di
lavoro nei settori di attività esistenti in Valle d'Aosta, né
nell'agricoltura e neppure nel turismo che non potrà certamente
sostituire l'agricoltura e tantomeno l'industria.
Tutto questo ci deve sospingere ad affrontare in modo nuovo e
più deciso il problema della formazione professionale. Se vogliamo
creare nuovi posti di lavoro dobbiamo tenere in considerazione il
fatto che la Valle d'Aosta è una piccola regione dell'Europa,
compressa tra l'America ed il Giappone per quanto attiene
all'informatica.
Dobbiamo inoltre tener presente che la soluzione non può essere
individuata, come già è stato sottolineato anche da altri Colleghi,
dai cantieri di lavoro, prima quelli legati al piano FIO e poi
quelli legati al piano FRIO. Queste sono soluzioni tampone, che non
offrono sicuramente alcun futuro ai molti giovani dai 15 ai 30 anni
che vi lavorano e che forse hanno anche scelto deliberatamente di
lavorarvi.
Noi possiamo trovare una soluzione creando nuovi posti di lavoro
o facendo in modo che i lavori dei cantieri FIO si trasformino in
attività produttive in grado di mantenersi da sole, senza l'aiuto
della C.E.E. o della Regione. Dobbiamo metterci in testa che il
fondo FRIO può esaurirsi molto presto e noi, Consigliere Beneforti,
dobbiamo affrontare questo problema anche in Valle d'Aosta, anche
se la questione occupazionale non interessa solo la Valle o il
resto dell'Italia, ma tutta l'Europa.
Pongo fine al mio intervento, anche per lasciare spazio agli
altri Colleghi ed agli altri miei Compagni di Partito che
interverranno su altri settori di loro più specifica competenza,
dicendo ancora qualcosa sull'istituendo centro post-universitario.
Finalmente è stato istituito questo centro, così potremo crearci,
qui in Valle, il nostro patrimonio culturale ad un livello tale da
giustificare l'intrapresa di approfondite ricerche senza dipendere
dall'esterno! Il centro creerà sicuramente dei posti di lavoro, ma
soprattutto ci darà la possibilità di essere più autonomi. Io penso
che l'autonomia della Valle d'Aosta la possiamo costruire noi
tutti.
Oggi stiamo discutendo su un bilancio che ci dice molto e ci
dice anche poco, ma siamo di fronte alla grande responsabilità di
dare una svolta a tutta l'impostazione economica e del lavoro in
relazione alle capacità e possibilità occupazionali della Valle
d'Aosta. Si tratta di una scelta di non poco conto ed io penso che
in questo impegno non si possano snobbare le minoranze e neppure
rifiutare il confronto. In questo momento non è importante che
nella maggioranza sia presente un Partito in più o in meno, ma io
penso che sia più importante che noi tutti insieme ci poniamo
seriamente a lavorare per affrontare questa grossa svolta.
Si dà atto che dalle ore 18,16 assume la Presidenza il Vice
Presidente DOLCHI.
PRESIDENTE:
Ha chiesto la parola il Consigliere Vice
Presidente, De Grandis; ne ha facoltà.
DE GRANDIS (P.R.I.):
Colleghi Consiglieri, non vi tedierò
con un esame punto per punto del bilancio, per due ragioni
fondamentali. Innanzitutto perché, ovviamente, condivido quanto è
stato relazionato dall'Assessore Martin e dal Presidente della
Giunta Rollandin, ed inoltre perché molte cose sono già state
ribadite e meglio illustrate dai Colleghi della maggioranza che mi
hanno preceduto. Pertanto io cercherò di toccare soltanto alcuni
punti del bilancio che ritengo più interessanti e qualificanti.
Innanzitutto dobbiamo osservare che le relazioni sul bilancio
svolte dal Presidente della Giunta e dall'Assessore Martin
presentano alcuni elementi di novità che non possono passare sotto
silenzio. Sia la relazione prevalentemente politica del Presidente
che quella più tecnica dell'Assessore Martin, subito dopo essere
state svolte sono state consegnate nel loro testo scritto a tutti i
Consiglieri, con la chiara intenzione di fornire un ulteriore
strumento a tutto il Consiglio, ed in particolare ai Consiglieri
dell'opposizione, per poter valutare in maniera critica ed
approfondita questo strumento fondamentale per il governo della
Regione. Credo che questo sia un dato politico positivo, a
dimostrazione del fatto che non si intende nascondere nulla, mentre
invece si preferisce operare nella trasparenza ricercando con
l'opposizione un confronto che, se fatto in termini corretti, non
può che essere benefico per lo stesso Governo regionale e per tutta
la maggioranza.
La relazione del Presidente si lega alla relazione programmatica
di inizio legislatura e si lega anche a quella relazione politica
di presentazione del bilancio di previsione del 1986, che fu molto
apprezzata anche dai Consiglieri dell'opposizione e che è stata
richiamata in senso favorevole dallo stesso Consigliere Torrione
nel suo intervento di oggi; però è anche diversa perché scende più
addentro nelle cose concrete, ed è piuttosto scabra nella sua
esposizione ed essenziale. Questo riflette anche il carattere del
nostro Presidente che ha l'abitudine di lasciare da parte i
fronzoli per arrivare direttamente al cuore dei problemi. Secondo
me è un fatto positivo di cui dobbiamo senz'altro dargli atto.
È una reazione che, se letta attentamente come io credo che
ognuno di voi abbia fatto, o almeno così mi pare da quanto è stato
detto, tiene conto delle linee essenziali del programma che ci
siamo dati come maggioranza, ma tiene conto con altrettanta
attenzione anche dello sviluppo tumultuoso, economico e sociale,
del nostro Paese e della nostra Regione. Essa cerca di cogliere
tutti i problemi che si sono presentati nel corso del tempo, alcuni
dei quali molto difficili come quello dell'occupazione, con i
drammi che hanno travolto la MONTEDISON, l'ILSSA-VIOLA ed in parte
anche la DELTASIDER.
Credo che queste cose debbano essere messe in evidenza, anche se
probabilmente sarebbe stato possibile trovare qualche soluzione
diversa. Noi non lo neghiamo e credo che siamo tutti ben
disponibili ad accettare suggerimenti, consigli e proposte. Quello
che ci dà fastidio è la critica distruttiva fine a se stessa e che
non propone nulla. Questa la lasciamo da parte perché non ci
interessa.
Stamane, sia da parte del Partito Comunista che da parte di
Nuova Sinistra, è stata richiamata insistentemente la fatidica data
del 1992. Questa non è una data che preoccupa solo l'opposizione,
essa preoccupa anche la maggioranza. Sappiamo tutti che il 1992 (se
le cose andranno secondo i programmi) coinciderà con la caduta di
tutte le barriere doganali, la libera circolazione delle merci, dei
capitali, delle persone e delle professioni, con conseguente caduta
degli introiti che ci derivano dall'IVA da importazione.
Il Consigliere Mafrica suggeriva un programma straordinario che
prevedesse l'impegno e l'investimento di queste entrate, che sono
destinate a scomparire nel tempo. È una proposta che ha una sua
validità e non lo nego, però mi permetto di dire che la maggioranza
ed il suo Governo hanno cercato di fare un passo in più. Qual'è
questo passo? Si è cercato di individuare negli investimenti gli
strumenti che potrebbero sopperire ai fondi che ci verranno a
mancare.
In quale modo? Prima di tutto rivedendo e rilanciando l'attività
della FINAO-STA. È recente il dibattito svolto qui in Consiglio dal
quale è emersa la precisa volontà di fare della FINAOSTA uno
strumento agile e capace di incidere sulla realtà economica della
nostra Regione, e soprattutto di rendere questo strumento capace di
incentivare e promuovere l'azione industriale e manageriale.
D'altra parte si sta studiando con molta attenzione e con molta
cura la creazione di un Istituto di credito regionale nel quale noi
vediamo una grande possibilità di sviluppo. È certo un'impresa non
facile, però, se riusciremo a realizzarla nel modo dovuto e
sperato, avremo uno strumento capace di fornire alla Regione
capitali diretti e, soprattutto, capace di garantire il
reinvestimento del risparmio dei nostri cittadini nella nostra
stessa Regione. Sarà un Istituto di credito che, vista la presenza
determinante dell'Ente Regione, starà attento al profitto, come è
giusto che sia per un Istituto di Credito, ma sarà anche
particolarmente sensibile alle esigenze di carattere sociale della
nostra Regione, per cui la scelta degli investimenti e degli
indirizzi terrà conto di questa esigenza e di questa necessità.
Ecco quindi che si tratterà di un comune Istituto di credito che
raccoglie il risparmio per investirlo a scopo di lucro, ma di un
Istituto di credito che avrà "anche" una funzione economica e
sociale estremamente rilevante per la nostra Regione.
Un altro sforzo in corso è quello relativo alla
razionalizzazione del sistema informativo regionale. Non ne
facciamo assolutamente un mito, Consigliere Sandri, però riteniamo
che sia uno strumento indispensabile per rimanere all'altezza ed al
passo con i tempi. Non si può certamente rinunciare a certi sistemi
di "velocizzazione" della attività, altrimenti resteremmo alla
penna d'oca, il che ci metterebbe fuori mercato in maniera
decisiva. Sarebbe forse più poetico rimanere alla penna d'oca, ma,
pur dovendo tener presente la poesia, non ci dobbiamo dimenticare
della realtà. Del resto si dice anche: "Il sacco vuoto non sta in
piedi".
Un altro punto che io ritengo importante, e che non mi sembra
sia stato rilevato con la dovuta attenzione, è quello del Centro
studi di economia e di diritto, che si ipotizza e si spera di poter
realizzare a Courmayeur, ristrutturando il vecchio Hôtel Ange. È
certamente una di quelle iniziative che nascono da una esigenza di
sviluppo culturale, da una certa inferiorità che sentiamo per non
poter disporre localmente di un centro universitario, e
dall'esigenza di poter fornire ai nostri giovani nuove possibilità
di ulteriore sviluppo delle loro capacità intellettive altrimenti
compresse in un ambito troppo ristretto e che oggi non è più
sufficiente per sviluppare nel modo più corretto le loro
potenzialità intellettuali.
Se mi consentite vorrei anche ricordare quel sistema informativo
regionale relativo ai Beni Culturali. Tale progetto al quale,
lasciatemelo dire, ha collaborato anche il P.R.I., è stato
accettato dagli organi centrali (Ministeri del Lavoro e dei Beni
culturali) e stanzia per la Regione 8 miliardi che ci consentiranno
di avere un panorama preciso dei nostri beni culturali nel giro di
3 anni, e di occupare circa 70 giovani in attività professionali
estremamente qualificate, i quali, al termine dei tre anni, si
troveranno con una esperienza estremamente qualificante che
consentirà loro di reperire con maggiore facilità un nuovo posto di
lavoro.
Io credo che, nell'esaminare il bilancio, sia opportuno
accentrare la nostra attenzione su queste grandi linee. Non ritengo
opportuno invece scendere su certi fatterelli, "danze delle cifre",
spostamenti di stanziamenti da un capitolo ad un altro...
Del resto sarebbe oltremodo negativo che un bilancio di
previsione rimanesse fisso nella sua costruzione fino al termine
dell'anno: ciò vorrebbe dire non saper correre con i tempi, non
saper cogliere le esigenze che nascono di giorno in giorno, non
saper capire i mutamenti della realtà, creare uno strumento
polveroso, grigio e certamente non adatto alla nostra realtà.
È più importante invece confrontarci proprio su questi grandi
temi, perché con essi si è cercato di guardare lontano. Anche se la
Regione predispone numerosi studi e ricerche per scoprire i suoi
futuri canali di sviluppo nel rispetto del suo ambiente, forse
purtroppo molte volte, quando questi studi giungono al termine sono
superati dall'evolversi delle situazioni. Ecco allora che ci vuole
uno sforzo immaginativo, anche utopistico, come ricordava il
Consigliere Torrione, per guardare lontano senza paura, soprattutto
con precisi e fermi propositi di realizzare il bene della nostra
Regione.
Lasciamo cadere qualche aspetto particolare e negativo, che ci
lascia abbastanza indifferenti; errori se ne fanno e si possono
sempre correggere. Credo però che non vi siano grossi problemi del
genere. Secondo me, invece, è importante concentrare la nostra
attenzione sui grandi filoni centrali e portanti del bilancio, che
qualificano politicamente la maggioranza ed il Governo che essa
esprime.
PRESIDENTE:
Ha chiesto la parola il Consigliere Millet;
ne ha facoltà.
MILLET (P.C.I.):
Faccio solo alcune considerazioni
cercando di tener presente quanto è già stato detto dai miei
Colleghi del Gruppo Comunista.
Nel discutere sul bilancio io ritengo importante anche tenere
conto delle potestà legislative e delle risorse finanziarie della
nostra Regione. Non tener conto di questo dato vuol dire non aver
ben chiaro il quadro entro cui si viene ad operare e si può
concludere, come ha fatto il Consigliere Beneforti, che comunque
"qualcosa è stata pure fatta". Certamente qualcosa è stata fatta,
infatti abbiamo votato anche noi delle leggi e dei provvedimenti!
Però noi riteniamo importante considerare i poteri e le risorse che
ci spettano per vedere come li abbiamo utilizzati. Inviterei il
Presidente della Giunta a tener conto di ciò nel prossimo bilancio
ed io presenterò una proposta in tal senso.
In nessuna pagina della sua relazione o di quella dell'Assessore
alle Finanze si fa una fotografia della realtà valdostana. Lo Stato
italiano, anche se con mezzi diversi, prima di affrontare l'analisi
del proprio bilancio, fa il punto sulla situazione economica del
Paese. Io ritengo che anche la Regione, sempre ovviamente nei
limiti delle sue possibilità e con una certa gradualità, debba fare
una fotografia della realtà regionale, tenendo conto di vari
aspetti (occupazione, reddito e movimenti di vario genere), per
verificare se i provvedimenti assunti nel corso dell'anno siano
riusciti a modificare alcunché oppure no.
Noi abbiamo l'impressione che si buttino in una specie di pozzo
vari miliardi e diverse leggi senza verificare se abbiamo fatto o
meno cose giuste. Ritengo importante quindi avere a disposizione
anche questo dato, altrimenti cosa possono dirci i vari Assessori o
la Giunta? Dal confronto avuto con i rappresentanti dell'Esecutivo
regionale, anche in sede di Commissione, noi abbiamo tratto
l'impressione che gli Assessori si trovassero in difficoltà
nell'illustrarci il quadro di riferimento, perché non avevano a
disposizione dati precisi, oltre a quelli di più comune
notorietà.
Invece dagli "osservatori" dei vari Assessorati si dovrebbero
avere dati molto più precisi per consentirci di dire, ad esempio:
"Nel preventivo del 1976 avevamo investito 70 miliardi nel settore
agricolo, ma nel consuntivo dello stesso anno se ne potranno
riscontrare molti di più".
Vorrei dire al Consigliere De Grandis che non vogliamo affatto
fare "i farmacisti" sulle modifiche che si apportano nel corso
dell'anno, però, sarebbe interessante verificare se le variazioni
tra conto preventivo e conto consuntivo stanno entro un margine
credibile. Del resto non siamo così ingenui o sprovveduti da non
capire che è necessario procedere a certe variazioni. Tuttavia ci
pare che queste modifiche siano piuttosto vistose e considerevoli e
pertanto riteniamo necessario procedere alla loro verifica. Se non
ci sono questi termini di confronto non si riesce a capire se, ad
esempio, gli interventi regionali nel settore agricolo abbiano o
meno incrementato il prodotto lordo o il reddito medio degli
addetti: se si conosce o meno il numero degli occupati sia a tempo
pieno che a tempo parziale; se si conoscano o meno i vari tipi di
produzione; se nel campo della zootecnia, nel quale si sono
riversati numerosi finanziamenti, ci siano stati o meno degli
sviluppi positivi e se vi siano state delle variazioni o meno
rispetto alla situazione iniziale... Solo così è possibile avere a
disposizione tutti i vari parametri di giudizio che permettono di
capire se si è operato al meglio oppure no, al di là, ovviamente,
della dialettica tra maggioranza ed opposizione. Ognuno infatti
deve contribuire, secondo le proprie possibilità, a perseguire non
l'interesse di parte, ma quello della situazione generale della
nostra Regione.
Se non abbiamo questi punti di riferimento o parametri di
giudizio, il confronto tra noi diventa effettivamente difficile
perché, come dicevo prima, è pur vero che nel corso del 1986 anche
in Valle d'Aosta sono state fatte determinate cose: tanti
chilometri di strade in più, tanti contributi in più, tanta
assistenza in più... Però il problema è di verificare se il
rapporto tra investimenti e risultati ha prodotto i benefici
sperati, perché un conto è spendere 800 miliardi ed un altro conto
è spenderne solo 50; così come un conto è disporre di 8 milioni a
testa e tutt'altra cosa disporre di 1 milione a testa come,
purtroppo, accade per certe Regioni. I confronti, quindi, debbono
anche essere fatti tenendo conto di questi aspetti.
È doveroso, ad esempio, riuscire a verificare se l'iniziativa
regionale sia riuscita a mobilitare le risorse dei privati. Sarebbe
utile, ad esempio, conoscere quanti soldi privati sono riusciti a
far muovere le "100 lire" investite dalla Regione in certi settori,
per evitare che gli stessi confluissero sui BOT, nelle Banche o nei
depositi postali.
Altra verifica importante potrebbe essere quella
sull'occupazione. Uno dei pochi dati che ci ha riferito la
relazione dell'Assessore Martin precisava che il numero degli
occupati è diminuito di circa 4000 unità. Anche in questo campo non
possiamo accontentarci solo di una indicazione numerica, perché
forse sarebbe stato più opportuno accertare anche altro, ad
esempio, in merito alla professionalità.
La Regione spende ogni anno diversi miliardi per i corsi di
formazione professionale. È riuscita in questi ad aumentare il
numero degli occupati in Valle d'Aosta? Che tipo di professionalità
essa ha potuto dare? Sono tutti aspetti che, indirettamente,
vogliono significare anche maggiore reddito e maggiore valore
aggiunto. È necessario, quindi, verificare anche questo dato,
altrimenti dopo vent'anni potremmo accorgerci di aver stanziato
tanti miliardi senza ottenere una maggiore qualificazione dei
lavoratori valdostani.
Purtroppo dai dati che ci sono stati forniti dalla Giunta
regionale non si riesce a farsi un'idea su questi aspetti che io
ritengo importanti e ciò è da considerare negativamente, anche
perché diventa difficile prospettare un corretto sviluppo della
Valle d'Aosta. Ciò è vero specie alla luce delle entrate "non
certe" che, come ha già detto il Consigliere Mafrica, raggiungono
la cifra non indifferente di circa 400 miliardi.
Noi abbiamo detto che occorre tener ben presente la fatidica
scadenza del 1992 che grava sulle entrate della Regione
alimentandone l'incertezza. Cosa si fa in proposito? Si è proposto
di far funzionare meglio la FINAOSTA e di istituire una banca
valdostana. Sinceramente a me pare che ciò sia un pò troppo poco,
perché c'è il problema di riuscire a recuperare i 400 miliardi
dell'IVA da importazione. Forse il problema si porrà in maniera
graduale, perché sicuramente rimarranno alcune entrate per l'IVA da
importazione del traffico proveniente dalla Svizzera che non fa
parte della CEE, ma io non so fino a che punto ciò potrà incidere
sulle nostre entrate. Ritengo quindi che questi strumenti possano
andare bene se funzioneranno bene, però non credo che i soli
risparmi dei valdostani riusciranno a sostituire i 400 miliardi che
verranno meno.
Queste iniziative sono importanti, però è da ricordare che la
Valle d'Aosta ha avuto queste possibilità da ben 10 anni! Cosa si è
fatto in questo tempo? Si potevano intraprendere iniziative diverse
come, ad esempio, convincere le banche ad investire di più in Valle
d'Aosta. Però, dai dati che ci sono stati forniti, sembra proprio
che in questi anni non si sia fatto molto in tal senso.
In ogni caso è positivo che almeno si cominci a discutere delle
nuove iniziative, sebbene non si riesca ancora a capire come
saranno utilizzati i risparmi che verranno raccolti. Se saranno
utilizzati come fanno attualmente l'Istituto S. Paolo o la Cassa di
Risparmio di Torino, non si sfrutterà appieno la potenzialità di
questo nuovo Istituto di credito regionale.
Secondo me quindi è importante cercare di capire come investire
bene i risparmi dei valdostani, anche se non ritengo che questo
elemento da solo possa essere sufficiente.
Poiché è probabile che l'inaugurazione dell'autostrada coincida
con il 1992, anno di cessazione degli introiti dell'IVA da
importazione, si è pensato a come poter utilizzare comunque il
nuovo flusso di merci che passerà da quella data attraverso la
Valle d'Aosta? Non è forse opportuno intraprendere anche lungo
questa direttrice delle iniziative tali da giustificare la sosta di
alcune merci, specie di quelle pregiate, prima di farle proseguire,
magari sotto altra forma? Poiché, ad esempio, ci sono tanti maiali
che passano attraverso la Valle d'Aosta per essere trasformati in
prosciutti in Friuli, non sarebbe conveniente riuscire a fermarne
anche solo una parte per trasformarla in prosciutti nostrani?
È un esempio che ci permetterebbe di sfruttare un certo traffico
che attraversa la nostra Regione e che, sicuramente, continuerà ad
attraversarla anche oltre il 1992.
Questo esempio può servire come stimolo per operare con più
incisività nella ricerca di nuove opportunità, per sopperire ai 400
miliardi di IVA da importazione, che probabilmente perderemo, per
far fermare anche solo temporaneamente in Valle d'Aosta la merce in
transito, perché sia sottoposta a qualche lavorazione, creando in
tal modo ulteriori posti di lavoro ed ottenendo un maggiore valore
aggiunto.
L'IVA da importazione, infatti, potrà essere sostituita da
entrate diverse grazie ad eventuali forme di tassazione sul reddito
da lavoro e sul reddito da produzione. Sarà difficile, in effetti,
fare un altro Casinò o intraprendere altre iniziative analoghe. Ne
consegue che ci rimane solo da aumentare la produzione e quindi
anche i posti di lavoro.
Parlando di questi ultimi è importante capire di che posti si
tratti, perché ci sono posti di lavoro a bassa professionalità,
mentre ce ne sono altri ad alta professionalità. È una scelta
importante, perché non è sufficiente prendere in considerazione
solo il numero, perché tutte le iniziative che tendono ad
incrementare la professionalità in Valle d'Aosta incrementano, nel
contempo, anche le entrate. In assenza di una produzione ad alto
valore aggiunto, si rischia di avere nuovi posti di lavoro creati
dal bilancio regionale e non dall'attività produttiva. Sarebbe
importante fare una verifica su questi valori, per conoscere il
numero dei posti di lavoro creati dal bilancio regionale, perché,
se la Regione non potesse più finanziare le attività che alimentano
quei posti di lavoro, oltre ad una minore entrata, ci sarebbe una
specie di "catena di S. Antonio" con la conseguente perdita di
tante altre iniziative.
Questo periodo quindi dovrebbe essere sfruttato intensamente per
individuare tutti gli strumenti più opportuni per marciare
speditamente nella direzione indicata.
Le riflessioni fin qui fatte, al di là delle analisi sui singoli
capitoli del bilancio, che in genere facciamo lungo il corso
dell'anno durante le discussioni delle varie iniziative o leggi
regionali, vogliono contribuire a far sì che in futuro si abbiano a
disposizione anche questi elementi di valutazione, nel momento in
cui si discuteranno altri bilanci. Io non so se la Giunta regionale
è ora in grado di fornirci questi dati, anche solo parzialmente; mi
auguro che ciò sia possibile, anche perché sono stati finanziati
alcuni studi ed iniziative tendenti ad offrirci questa possibilità,
però non ne conosciamo il risultato. Si potrebbe anche pensare che
la Giunta intenda occultarlo perché non corrispondente alle attese
ed ai massicci investimenti.
Chiediamo di poter disporre di questi parametri per l'87. Questa
esigenza è motivata anche in funzione del fatto che spesso, in sede
di Commissione, si propongono modifiche od abrogazioni di alcune
leggi proprio perché non si hanno questi punti di riferimento.
L'Assessore all'Agricoltura, Perrin, ha sollevato il problema di
una verifica della validità della legge n. 30, alla quale di
recente sono state apportate delle modifiche. È un contribuito
positivo, però sarebbe senz'altro auspicabile verificare fino a che
punto questo contributo positivo può essere considerato valido o
se, invece, non sia opportuno procedere ad una ulteriore modifica
migliorativa.
Sono intervenuto solo su questi aspetti perché sicuramente altri
Colleghi del Gruppo Comunista interverranno su altri e poi anche
per evitare di ripetere il solito discorso sui fondi stanziati nei
vari settori. Nell'artigianato, ad esempio, che occupa circa 7000
addetti, nonostante tutto quello che si dice, c'è un certo calo
perché è previsto meno dell'1% del bilancio regionale, anche se nel
settore intervengono anche altre provvidenze statali.
Ritengo importante, quindi, che si faccia una seria riflessione
sulla conoscenza della realtà valdostana, sulle sue modifiche e sul
modo di intervenire in essa. Se non si hanno questi parametri di
giudizio e questi termini di confronto si dice alla gente che si
sono fatte mille opere importanti, però non si sono risolti i veri
problemi della Valle d'Aosta.
A livello di industria, ad esempio, oltre ad elencare, come ha
fatto il Presidente della Giunta nella sua relazione, il numero
delle industrie nelle quali è intervenuta la Regione, sarebbe
interessante indicare anche il numero dei posti di lavoro persi,
quelli di nuova creazione, il rispetto delle scadenze prescritte in
sede di convenzione e quanti miliardi abbiamo investito nel
settore. Ma ciò che più conta è conoscere il numero dei posti di
lavoro di alta qualità, perché questo ha un suo preciso ed
importante significato.
Penso che nel 1987, scaduti i tre anni di applicazione del piano
FIO, si dovrà procedere all'accertamento della sua validità, specie
per quanto concerne le sue capacità occupazionali.
Al piano FIO segue il piano FRIO ed io sono preoccupato perché
si corre il rischio di far fare i boscaioli a 600 persone per 3
anni, di farle diventare muratori per altri 3, ma a 35 anni queste
persone non saranno capaci di professare alcunché ad un certo
livello, perché non sapranno più fare né i boscaioli e neppure i
muratori, per cui esse non trarranno alcun vantaggio per le loro
prospettive future.
È importante, quindi, conoscere subito questi fenomeni, perché i
dati letti in Consiglio, in riferimento ai giovani che abbandonano
gli studi per lavorare presso la Forestale, ci debbono far
riflettere sul significato di queste scelte in funzione delle
prospettive d'occupazione di questi giovani. Non vorremmo trovarci,
di qui a 10 anni, ad avere una massa di persone che, dal punto di
vista occupazionale, non sarà in grado di svolgere una professione
soddisfacente.
Sulle Comunità Montane vorrei osservare che la proposta del
Presidente della Giunta potrebbe far moltiplicare le forme di
consorzio. Essa non scopre l'acqua calda, perché i Comuni si
riunivano già in Consorzi per le funzioni di segretario comunale,
di veterinario,... La proposta fa solo correre ai Comuni il rischio
di entrare a far parte di "cinquantamila" consorzi. L'entità
territoriale di un comune, invece, deve avere una sua importanza e
deve essere valorizzata, altrimenti il Comune, in assenza di un
momento unitario, corre il rischio di trovarsi nelle condizioni di
"delegare" buona parte delle sue funzioni a vari funzionari e nella
condizione di non controllare più nulla.
Ci deve essere ben spiegato che cosa si intende con questa
proposta che, a nostro parere, costringe un Comune ad affrontare i
problemi in maniera troppo frammentaria, imponendogli di ricercare
la collaborazione, di volta in volta, di questo o di quell'altro
Comune vicino.
Tutti siamo d'accordo sul principio che i Comuni debbano
mantenere la propria identità sia in fatto di territorio che di
competenze, però è anche vero che se si vogliono attuare sul
territorio certe iniziative, occorre che la Regione deleghi delle
funzioni alle autonomie locali senza che esse vengano diversificate
o polverizzate in infinite strutture, ma in modo che abbiano un
minimo di unità anche sotto l'aspetto territoriale.
PRESIDENTE:
Ha chiesto la parola il Consigliere
Pollicini; ne ha facoltà.
POLLICINI (A.D.P.):
Poiché abbiamo avuto modo di sentire
tutta una serie di interventi, è anche probabile che io ripeta
qualche concetto, proprio al fine di sottolineare alcuni aspetti
del bilancio che costituisce il più grosso documento che si discute
in quest'aula nel corso dell'anno.
Innanzitutto vi prego di credere (questa è la mia profonda
convinzione) che io considero la relazione sul bilancio completa,
sia dal punto di vista politico, sebbene alcuni neghino questo
valore dimenticando che si tratta di un problema che deve essere
considerato nel suo complesso, sia dal punto di vista
tecnico-amministrativo.
Essa è completa sotto l'aspetto amministrativo, non solo per i
suoi contenuti, ma per le sue scelte e per i suoi obiettivi che io
considero degni di ogni considerazione.
Anzi dirò di più: io considero questo bilancio il più
qualificante di questa legislatura, anche perché è coerente con le
linee programmatiche che il Governo regionale si è date
all'indomani della sua costituzione nel 1983 e discusse in questa
sede il 21 settembre dello stesso anno. Devo anche dire che è stata
realizzata o è in fase di realizzazione una notevole parte di quei
programmi e di quei propositi, ai quali vanno aggiunti, con gli
opportuni adattamenti, i nuovi interventi o programmi che
l'evoluzione dei problemi regionali ha consigliato di assumere.
Questo è l'ultimo bilancio "pieno" di questa legislatura e
pertanto il suo esame, secondo me, abbraccia l'intera legislatura
che è stata travagliata dalle note vicende, che hanno visto la luce
quattro mesi dopo il suo inizio e sono ancora in corso.
Non vi paia strano che vi parli proprio io di questa vicenda. Mi
pare che io debba parlare in funzione del bilancio e di questo
Governo regionale, e quindi devo dare atto che per governare, come
è stato fatto, con equilibrio e lungimiranza in queste condizioni
contraddistinte da traumi umani dovuti alla messa in moto
dell'infernale macchina del sospetto, in una Regione che per la sua
dimensione demografica è portata a personalizzare tutto, occorrono
nervi saldi, carattere forte e grande fiducia in se stessi, oltre
(e questo mi pare l'aspetto più importante) ad una grossa capacità
di governo.
Se poi a questa situazione aggiungiamo il fruscio della spada di
Damocle che, a sentire certe voci, volteggia nell'aria da tre anni,
è ancora più meritorio il lavoro del Governo regionale che ha
affrontato la legislatura più difficile a partire dal 1946.
Nonostante questo clima la Giunta del Presidente Rollandin in
questi tre anni ha saputo assumere scelte mirate, a volte anche
coraggiose, innovative e moderne. A comprova di queste mie
asserzioni citerò vari fatti.
In questi tre anni la nostra Regione ha certamente compiuto un
salto di qualità e lo ha compiuto nei momenti più difficili per la
grossa crisi industriale, per la trasformazione in atto
nell'organizzazione socio-economica, per il passaggio al
post-industriale, alla società del terziario caratterizzato dalla
scomparsa di intere categorie, professioni, abitudini e culture...
A questi momenti difficili bisogna dare delle risposte
concrete.
Abbiamo una società che forse corre troppo in fretta ed i mezzi
operativi a disposizione dell'Ente pubblico sono una macchina
burocratica lenta e farraginosa, regolata da procedure
ottocentesche e che pertanto deve essere urgentemente ammodernata e
sostituita con una "macchina regionale" nella quale entri
finalmente il concetto di managerialità. Solo allora, Colleghi
della minoranza, potremmo anche veder ridotti notevolmente i
residui passivi e le altre anomalie di bilancio da voi
sottolineate. Non dimentichiamo l'importanza della macchina
regionale!
Ebbene, nonostante questi limiti, sia pure in mezzo a molte
difficoltà ed in presenza di qualche carenza ed errore, il bilancio
che stiamo esaminando, in alcuni casi, dà risposte puntuali ed in
altri pone le premesse per risposte positive. È sufficiente leggere
con obiettività la relazione del Presidente e quella dell'Assessore
alle Finanze per averne conferma.
Il Capogruppo degli A.D.P. ha incentrato il suo intervento
prevalentemente sulla relazione del Presidente, mentre il
Capogruppo della D.C. ha svolto una analisi di vasto respiro che
personalmente ho molto apprezzato. Io, più modestamente, cercherò
alcuni spunti nella relazione dell'Assessore alle Finanze per
verificare alcuni aspetti evidenziati dalla minoranza e poi farne
un confronto con i dati del passato, per verificare, come ricordava
il Consigliere o, come si dice oggi, "la Consigliera" Breuvé, il
grado di credibilità del bilancio.
Questo confronto con il passato ci dice che dal 1983 aumentano
costantemente le spese di investimento e sono in diminuzione le
spese correnti. Questo dato è di estrema importanza, Collega
Mafrica, nonostante le elucubrazioni aritmetiche o matematiche che
hai sviluppato stamane. Sono i fatti che contano, perché le
interpretazioni di parte hanno certamente meno capacità di
convincimento!
L'Assessore alle Finanze ci ricorda i termini della "sfida" in
atto per la trasformazione della vita socio-economica della nostra
Regione. Punto di partenza, come dice il Presidente della Giunta, è
la "filosofia della scelta del programma di legislatura
opportunamente adattata ai bisogni della gente". L'altro aspetto è
la metodologia di questo bilancio, cioè il confronto con le Forze
politiche e sociali, e con gli enti locali.
Sono due parametri importanti per dare un significato politico
alla presentazione di questo bilancio. Vorrei porre l'accento sul
fatto che la ricerca di istituzionalizzare il dialogo per approdare
ad un nuovo rapporto con le forze economiche è sfociata nei
protocolli d'intesa e che il confronto con i Consigli comunali è
diventato un altro aspetto di estrema importanza.
Il Presidente, nel presentare all'Assemblea il documento più
importante che la riguarda, ha evidenziato la filosofia del
bilancio nel modo più democratico.
Un'altra direttrice seguita in quest'azione è stata l'attenzione
posta ai rapporti di democratizzazione che riguarda noi, ad
esempio, il coinvolgimento di tutte le forze sociali
nell'affrontare i grossi problemi della crisi industriale. La
costituzione dei Comitati per l'ILSSA-VIOLA e per la DELTASIDER
sono un esempio di democrazia, ma anche di rispetto nei confronti
della gente coinvolta in queste crisi.
Un'altro aspetto presente in maniera quasi ossessiva nella
relazione dell'Assessore Martin e che io vorrei sottolineare è
l'attenzione rivolta alla ricerca dello sviluppo dei settori
economici. Le risposte, sia pure parziali, a questi problemi vedono
gli stanziamenti per lo sviluppo economico aumentare, in questo
bilancio, di 168 miliardi rispetto a tre anni fa. Oggi il 35% della
spesa regionale è rivolto ai settori dello sviluppo economico: 264
miliardi sono destinati allo sviluppo economico ed ai settori
economici!
Questi stanziamenti, come dice la relazione dell'Assessore
Martin, hanno consentito di assorbire, sia pure in parte, le 4.000
unità lavorative che sono state espulse dal settore industriale
negli ultimi 5 anni.
Il bilancio prevede significativi interventi per il più grosso
polmone dell'economia regionale, cioè il terziario. Non sto ad
elencare tutti gli interventi, che sono già evidenziati dalla
relazione, ma nel settore del turismo, ad esempio, vi sono quasi 40
miliardi impegnati per la sola promozione turistica e oltre 8
miliardi per l'attività alberghiera ed extra-alberghiera, mentre
vari fondi di rotazione sono a disposizione per gli impianti di
risalita. Sono tutti investimenti che hanno come prospettiva lo
sviluppo dell'economia e quindi dell'occupazione.
Mi sia consentito di citare anche un aspetto già evidenziato da
altri, che però ritengo di grossa importanza: i 20 miliardi
destinati al settore della cultura! Penso che sia la prima volta
che un simile investimento sia il risultato di una scelta politica
e l'investimento nella cultura si apre ad importanti prospettive
future.
Non voglio citare gli altri aspetti, anch'essi certamente
importanti, nel campo della scuola, mentre invece mi pare di dover
spendere qualche parola per il settori dell'industria e
dell'agricoltura.
Il settore dell'industria è veramente disastrato e nessuno
vorrebbe operarvi, perché vi si rimediano solo grossi problemi e
scarsissime soddisfazioni. È il settore più in crisi della nostra
economia, proprio perché siamo di fronte al cambiamento totale del
modo di operare nel settore economico. Vediamo che in esso viene
fatto un grossissimo sforzo da parte della Giunta regionale, a
cominciare da una circostanza certamente innovativa come
l'affidamento ad uno studio specializzato di Torino dell'esame
della possibilità di lanciare un concorso internazionale per il
riutilizzo dell'area dell'ex ILLSA-VIOLA.
È un fatto importante che supera il concetto provinciale e dà un
certo respiro internazionale; è la dimostrazione che si lavora per
il futuro. Sarebbe stato più comodo cercare delle soluzioni
immediate, ma la Giunta ha preferito fare una scelta di grande
importanza per il futuro della nostra Regione.
Oggi, nessuno ha parlato della BALTEA-DISK, della TEC-DISK, cioè
dell'OLIVETTI; così come nessuno ha parlato, e lo dico solo a
livello di battuta, dell'aumento di 100.000 quintali di benzina in
esenzione fiscale. Forse queste cose non contano, ma gli sforzi
fatti in questo senso hanno portato avanti un rapporto nuovo tra
questa Giunta regionale e l'IRI. Mai prima d'ora si era neppure
lontanamente ipotizzato un protocollo, come ora si sta facendo, tra
la Regione e l'IRI. Oggi siamo arrivati a questo tipo di rapporti
che prima non era neppure possibile pensare.
Io non sono d'accordo con quello che diceva il Consigliere
Torrione quando sosteneva che la Regione aveva ignorato la Cogne.
Attenzione, Consigliere Torrione, perché fino a qualche tempo fa la
Cogne era considerata "terra d'occupazione" e "riserva di caccia"
di alcuni Partiti Nazionali che non permettevano certamente alla
Regione di intromettersi in quanto avveniva dentro il muro di cinta
della Cogne!
Non dimentichiamoci inoltre che non risolviamo certamente il
problema inserendo uno o due rappresentanti della Regione nel
Consiglio di Amministrazione della Cogne. I "vecchi" come me
ricordano che un tempo vi erano ben quattro valdostani in seno al
Consiglio di Amministrazione della Cogne e forse quello è stato il
periodo del peggiore rapporto fra la Cogne e la Comunità
valdostana! Chi ha buona memoria si può ricordare queste cose.
Pertanto non mi pare che sia questa la strada da percorrere, così
come non ritengo neppure valido un discorso acritico, come quello
fatto questa mattina dal Consigliere Sandri, il quale suggeriva di
dare subito, quasi a scatola chiusa, un congruo finanziamento alla
Cogne per consentirle il recupero ed il rilancio.
Noi vogliamo garanzie credibili da parte della Cogne! Noi
vogliamo dare questi denari a condizione che siano investiti in
questa Regione, per una società che abbia responsabilità limitate a
questa Regione e non con responsabilità in altre aziende al di
fuori della nostra Valle!
Non dimentichiamo, inoltre, che noi vogliamo essere coerenti con
il documento, sottoscritto da quasi tutte le Forze politiche, e
comunque dal particolare gruppo di lavoro a ciò predisposto dalla
Regione, del quale fanno parte anche i sindacati, nel quale si
dicono cose precise: nessuna disponibilità da parte della Regione a
dare denaro alla DELTASIDER, se non a precise condizioni che la
DELTASIDER ci deve ancora dare! Pertanto, dobbiamo essere coerenti
fino in fondo, ma non a qualunque costo: solo a condizione che sia
possibile avere dalla DELTASIDER garanzie di occupazione, di
continuità e di rispetto dei patti! Non riteniamo che questo
momento sia ancora giunto.
Un altro aspetto che mi sembra importante e che deve essere
debitamente sottolineato, affinché non venga considerato come
semplice e temporaneo intervento, è quello relativo al FRIO, che
dal Presidente della Giunta è stato giustamente definito:
"Strumento di politica attiva per l'occupazione, in attesa che gli
innesti nel settore economico diano frutto e prospettive di lavoro
continuativo".
In questo quadro ha certamente una sua notevole importanza la
trasformazione della FINAOSTA in elemento propulsivo e creativo,
come finora la Finanziaria regionale non è stata.
Non credo che la creazione di una banca regionale possa essere
ridotta ad un semplice aspetto creditizio. Io penso invece che
debba trattarsi di un grossissimo strumento che, come è stato detto
nella relazione, può assurgere al ruolo di: "Motore per lo sviluppo
economico di questa Regione nei prossimi anni". Io non
sottovaluterei questo aspetto che mi pare molto importante. Dico
anzi che finalmente ha preso corpo l'idea della creazione di una
banca e noi la dobbiamo perseguire nel più breve tempo
possibile.
Per quanto concerne la difesa del suolo, Consigliere Torrione, è
previsto addirittura un investimento di 54 miliardi! Ma vi è ancora
di più, perché, ad esempio la Regione ha approvato alcune delibere
per utilizzare i fondi della CEE, dalla quale ha contributi per 45
miliardi per un impianto di depurazione che riguarda tutta la
comunità della Valdigne e per l'impianto che riguarda il Consorzio
del depuratore di Aosta, St. Christophe e Quart, con i quali viene
ad essere coinvolto circa il 50% della popolazione valdostana.
Nessuno ha rilevato questo aspetto che pure riveste una così grande
importanza non solo per la tutela del territorio, ma anche per il
miglioramento della qualità della vita.
Allo stesso modo la Regione ha saputo intervenire in altri
settori per utilizzare i fondi previsti dagli stanziamenti FIO.
Ho quasi terminato il mio intervento, ma vorrei ancora
aggiungere che non dobbiamo dimenticare l'importante discorso delle
infrastrutture industriali, dove sono da tener presenti i problemi
dell'ex MONTEFIBRE e dell'ILSSA-VIOLA.
Mi sia consentito però tener debitamente conto dell'ipotesi che
un domani vengano a ridursi alcune entrate tributarie. È un'ipotesi
che noi dobbiamo mettere sul tappeto, ma proprio per questo è
importante questo bilancio. Infatti i massicci interventi in
agricoltura, nell'industria e nel terziario, la stessa
ristrutturazione della FINAOSTA e la creazione di una banca
regionale, ed in particolare gli interventi nel settore del
turismo, si prefiggono di predisporre le strutture,
l'organizzazione e la professionalità, che consentiranno ai
rispettivi settori di funzionare in modo autonomo anche in
un'economia di mercato.
Si sta operando per far sì che questi settori diventino
"autopropulsivi" in senso economico ed occupazionale, proprio in
vista della prospettiva, che ci auguriamo non si verifichi, della
riduzione delle entrate tributarie. Quindi è fin da oggi che si
costruisce per il 1992 la possibilità di essere autosufficienti. A
me pare che questa proposta della Giunta sia un segno di
preveggenza ed è anche la grande sfida che essa intende
affrontare.
Non sostengo il bilancio perché faccio parte della maggioranza,
ma perché sono convinto delle scelte che vi sono indicate. Ci potrà
essere della polemica, ma non sulle ragioni di fondo; è inutile
creare qui in aula, come è stato fatto, un clima che non ci
consente di essere sereni. Questo clima è stato voluto solo da
alcune persone e da alcune Forze politiche, per cui io credo che,
per certi aspetti, vi siano degli interessi che giustifichino
questo clima di tensione.
Collega Torrione, tu parli di bilancio di transizione. No! Hai
detto delle cose inesatte! I dati ti danno torto e la filosofia del
bilancio ti da altrettanto torto! Questo è un bilancio di scelte
operate proprio nella prospettiva di un futuro che potrebbe
riservarci delle amare sorprese sul piano della disponibilità
finanziaria.
Secondo me, non vi sono spazi di qualunquismo nella collettività
valdostana. Si cerca di crearli, ma non vi sono! Finché dei fatti
anche clamorosi, avvenuti in questa Regione, si danno versioni con
l'intento di criminalizzare tutto e tutti coloro che appartengono
ad una certa parte politica, chiaramente si dà corpo e gambe ad un
clima di qualunquismo. Ma io non credo che sia questo il discorso
da fare, perché, Consigliere Torrione, occorre certamente auspicare
in quest'aula un nuovo codice di comportamento, però dobbiamo
assumere un correlativo codice di comportamento anche fuori di
quest'aula! È il meno che si possa pretendere! Noi aderiamo a
questo patto per un nuovo codice di comportamento, che avrebbe già
dovuto essere attuato.
Non sono però d'accordo sull'interpretazione e sulla versione
negativa del clima presente in questa Regione. Questa versione è
artefatta!
E poi, Consigliere Torrione, non dire che questo bilancio manca
di progettualità! Vi sono elenchi lunghissimi di progetti nuovi
portati avanti da questa Giunta. Mi pare quindi che occorra quindi
un minimo di coerenza nel criticarlo!
Oggi abbiamo grossi mezzi finanziari e noi intendiamo spenderli,
ma non sprecarli! È meglio avere un residuo in più, piuttosto che
sprecare del denaro! Ma noi dobbiamo spendere questi denari proprio
per innescare quegli strumenti di autopropulsione economica di cui
si diceva prima.
Già oggi
la domanda indotta dalla nostra Regione
rappresenta il 40% circa dell'economia regionale ed altri hanno
rilevato l'importanza che riveste il bilancio in questa direzione.
È evidente che questo 40% debba essere inserito in un quadro di
riferimento dello sviluppo regionale.
Mi pare giusto sottolineare che il nostro bilancio vuole essere
un annuncio o un segnale per gli altri soggetti economici. È un
indirizzo a cui tutti dovrebbero guardare per seguirlo con
coerenza. È un'anticipazione di quello che si vuole fare nel
prossimo futuro, ma questi segnali debbono essere percepiti anche
all'esterno del palazzo da chi opera in altri settori.
In questo senso assume particolare importanza il bilancio
triennale o pluriennale, che dir si voglia, al quale quasi nessuno,
qui dentro, ha attribuito l'importanza che esso merita. Questo è
sicuramente un aspetto negativo, perché non basta dire anche quanto
si spenderà, ma occorre dire che cosa si intende fare. È un vero
peccato che nessuno di noi abbia riservato neppure un minuto al
bilancio pluriennale, che è un segnale che noi lanciamo all'esterno
per il medio periodo. A sua difesa, abbiamo lasciato la Giunta da
sola, perché nessuno di noi ne ha rilevato l'importanza!
Sia chiaro che occorre avere un certo approccio con questi
soggetti esterni al palazzo, che rappresentano l'altro 60%
dell'economia regionale che potrebbe incrementare le capacità
economiche complessive della nostra Regione per renderle coerenti
con la proposta insita nel bilancio regionale.
Ci fa piacere apprendere dalla relazione del Presidente della
Giunta che, in applicazione della legge Galasso, è stato
predisposto un piano paesaggistico ed urbanistico: è un passo in
avanti verso un disegno programmatico flessibile più
complessivo.
È ormai chiaro che la Regione, sia pure con difficoltà e forse
anche con qualche contraddizione, ha fatto una sua precisa scelta
nel modo di spendere: meno assistenzialismo e più incremento di
attività; meno attività settoriale e più attività coordinata tra i
vari settori ed Assessorati (agricoltura, industria e terziario),
che è molto importante per la trasformazione della nostra struttura
economica.
Quando oggi noi parliamo di industria, parliamo di una realtà
diversa rispetto a ieri, parliamo di un segmento di produzione del
bene. Oggi
le aziende "esternizzano", cioè mandano
all'esterno i servizi che costituiscono un settore con buone
prospettive di sviluppo. La nostra Regione, per la sua collocazione
geografica, potrebbe anche darsi un futuro di "Regione di
servizi".
Vi ringrazio della vostra pazienza, ma ho quasi terminato. Altro
approccio importante è quello tra capitale, personale e risorse
naturali o territorio. È importante quindi il fattore della
localizzazione delle attività economiche e idealmente vorremmo che
fosse possibile una compresenza dei tre settori dell'economia per
evitare appunto una monocoltura che risentirebbe con troppa
immediatezza delle eventuali crisi che dovessero colpirla.
Questi fattori, per avere un'economia più autosufficiente ed
autopropulsiva, dovrebbero utilizzare alcune risposte che vengono
dalla voce di bilancio che stiamo esaminando oggi
.
Occorre
tener presenti anche altri fattori e cioè quelli della
localizzazione, considerando che il nostro territorio è
antropizzato solo per il 12%, mentre il restante ha le
importantissime risorse del suolo, delle acque e del bosco, dalle
quali si può trarre, come certamente già avviene, reddito ed
occupazione.
Siamo una Regione piccola, con tante piccole occasioni da
utilizzare e che, se messe insieme, possono innescare una capacità
economica che non abbiamo ancora del tutto esplorato. Il bilancio
del 1987 da una risposta parziale per stimolare la crescita di una
imprenditorialità locale e di una immagine di imprenditorialità che
deve ancora crescere.
Il 40% dell'economia valdostana, come ho già detto, viene
indotto dalla Regione che ha il diritto-dovere di pretendere che le
cose siano fatte al meglio: progetti completi e validi, e le
imprese che facciano bene il loro mestiere. La Regione ha il
diritto-dovere di pretendere più professionalità da tutti coloro
che hanno rapporti con lei.
Siamo per una domanda qualitativamente più "pretenziosa" da
parte dell'ente pubblico. Esiste oggi
una profonda
modificazione del mercato del lavoro. Per inciso ricordo che la
domanda di lavoro, a detta delle statistiche, crescerà sino alla
fine degli anni 90 e poi calerà. Teniamo conto di questa
prospettiva.
Oggi abbiamo una manodopera giovanile con una cultura media più
elevata rispetto al passato, con buone nozioni di base ma con
scarsa informazione specifica, cioè con carenza di formazione di
secondo livello. Da qui assume significativa importanza
l'investimento per la formazione professionale, per la costituzione
del centro internazionale di studi di economia e di diritto, corsi
di cultura post-universitaria che certamente servono per dare una
risposta ai bisogni di un'altra formazione.
Questo bilancio tende a spendere bene il denaro pubblico, come
dicevo prima, e non a sprecarlo. Preferisce avere degli avanzi di
amministrazione, magari anche maggiori di quelli scritti sullo
stesso bilancio, però è un bilancio serio e concreto, certamente
non di transizione, e punta alla soluzione graduale dei complessi
problemi che investono ancora la comunità valdostana.
Si dà atto che dalle ore 19,18 riassume la Presidenza il
Presidente BONDAZ.
PRESIDENTE:
Ha chiesto la parola il Consigliere Tonino;
ne ha facoltà.
TONINO (P.C.I.):
Non mi pare che tutti i Consiglieri
abbiano accolto il richiamo ad un dibattito franco, slegato dagli
schemi del "tutto bene o del tutto male", fatto dall'Assessore
Martin nell'introdurre la discussione sul bilancio.
Dico questo anche in riferimento all'ultimo intervento, quello
del Consigliere Pollicini, il quale mi pare un po' "abbagliato"
dallo spirito di parte, perché è stato eccessivamente ottimista e
forse il suo intervento mancava di quella certa umiltà che tutti
noi dovremmo avere di fronte alla complessità dei problemi.
Non è da oggi che noi abbiamo l'abitudine di riconoscere quando
le cose sono giuste e di valutare le proposte della maggioranza e
della Giunta sulla base dei fatti.
Anche per sfatare un po' un certo clima, è indubbio che fino ad
ora qualcosa di buono è stato pure fatto. Sarebbe veramente una
iattura se una struttura come quella della Regione Autonoma della
Valle d'Aosta, con il bilancio che si ritrova e con un apparato di
ben 1.500 addetti nel solo palazzo, non riuscisse a produrre
qualcosa di positivo, di giusto e di efficace su questo
territorio!
Chiarito questo, per stare con i piedi per terra, io credo che,
come hanno già detto alcuni Colleghi prima di me, ci dovremo
interrogare sulla rotta di marcia di questa maggioranza e di questa
Giunta, per capire e discutere se la strategia illustrata con la
presentazione del bilancio sia adeguata o meno alla complessità dei
problemi che esistono nella nostra Regione e se questa strategia
sia anche direttamente collegata alle scelte che noi ritroviamo in
questo bilancio di previsione per il 1987.
Rifacendomi all'intervento del Consigliere Mafrica, posso
ribadire che la nostra critica è proprio di questa natura, cioè noi
non crediamo che le politiche finora adottate siano adeguate alla
complessità delle trasformazioni in corso nella nostra Regione.
Questa è ovviamente solo un'affermazione che cercherò, sia pur
brevemente, di spiegare.
Considerando da un lato i poteri e le risorse che ha la Regione
Autonoma della Valle d'Aosta e dall'altro l'arretratezza (perché in
definitiva di questo si tratta) dell'assetto produttivo della
nostra Regione in molti settori, si riscontra una certa
contraddizione. Non lo diciamo in termini polemici, perché la
stessa cosa è stata detta da alcuni economisti nella riunione di
St. Vincent ed in altri convegni.
Chi analizza attentamente la situazione che esiste nella nostra
Regione nota infatti che da una parte c'è un apparato produttivo
per molti aspetti arretrato ed in trasformazione, e dall'altra
rileva che le politiche che la Regione potrebbe mettere in atto per
le risorse e per le competenze che ha non sempre sono adeguate.
Ripeto quindi che dobbiamo essere così umili da accettare questo
dato come un elemento utile a tutti nel ragionamento. Io credo che
qui paghiamo la rinuncia, fatta in questa Regione nel passato, a
guidare un certo sviluppo, andando avanti invece con una "politica
alla giornata", con interventi che in genere erano più finalizzati
alla tutela di interessi partitici, particolari e clientelari
anziché di quelli generali.
Allo stesso modo voglio riconoscere anche a questa Giunta che,
rispetto ai problemi dello sviluppo e del controllo del mercato del
lavoro, ha dato corso ad un cambiamento, ancora modesto, ma pur
sempre ad un cambiamento. Con questo quindi noi vogliamo
riconoscere gli sforzi che ci sono stati e che ancora si fanno in
questa direzione.
Crediamo però che ciò non basti, perché, tornando ad esempio
alla questione del bilancio, l'appello da noi lanciato all'indomani
dell'approvazione del nuovo riparto fiscale è stato in larga misura
sottovalutato dalla maggioranza e dalla Giunta regionale.
Sinteticamente allora noi avevamo previsto due rischi, quello
della dispersione delle risorse in un momento particolarmente
importante per le nostre risorse, e quello dell'inceppamento della
macchina regionale e della struttura regionale che avrebbe portato
al gonfiamento dei residui e ad una crescita dell'avanzo. In quella
occasione non fu accolta la nostra proposta, che oggi
il
Consigliere Mafrica ha ripetuto e che io voglio ribadire, di
utilizzare queste risorse aggiuntive che ci troviamo oggi, per
molti aspetti eccezionali, per promuovere alcune politiche che
costruiscano occasioni di sviluppo nella nostra Regione e non
vadano invece ad aumentare le spese correnti e quelle
ricorrenti.
Sulle cifre è aperta una disputa ed io non ci ritorno sopra;
voglio sentire quello che dirà l'Assessore in fase di replica.
Tuttavia, il fatto che si stia arrivando con le spese correnti a
circa la metà dei miliardi effettivamente disponibili (se togliamo
le partite di giro e gli avanzi di amministrazione) e che quindi un
eventuale taglio delle risorse che derivano dall'IVA da
importazione (pari a circa 400 miliardi) comporterebbe la
sostanziale impossibilità di effettuare ulteriori nuovi
investimenti, costituisce un dato, come ho sentito dire anche dalla
maggioranza, su cui riflettere e da tenere molto presente.
In vista del 1992, noi siamo disposti anche a discutere
eventuali strategie in questo Consiglio regionale per fare in modo
che le risorse della nostra Regione restino importanti anche dopo
quella data, ma questo è un altro discorso. A me pare, invece, che
il problema sia quello di avere sufficiente lungimiranza per
considerare che queste risorse, che noi oggi incameriamo da una
"ricchezza in transito" per la nostra Regione, siano trasformate in
risorse "prodotte" in questa Regione. Bisognerebbe utilizzare
questo momento eccezionale per far sì che si producano le stesse
risorse con lo sviluppo dell'apparato produttivo regionale,
evitando, ovviamente, l'aumento delle spese correnti e delle spese
ricorrenti.
Altri hanno parlato della possibilità e del modo di raggiungere
l'obiettivo di una riqualificazione dell'apparato produttivo. Si
tratta di problemi complessi ed io invito a non enfatizzare troppo
le possibilità che potranno derivare dall'istituzione di una banca
regionale. Che le banche siano fattori di crescita dello sviluppo
economico e di promozione dello sviluppo, è infatti tutto da
dimostrare.
Non lo sono state le finanziarie regionali che avevano quello
scopo come loro obiettivo primario e quindi mi pare molto strano
che possa esserlo una banca.
ROLLANDIN
(fuori microfono): Ma non confondere una banca
con una finanziaria!
TONINO (P.C.I.):
Io sto parlando della promozione dello
sviluppo e non confondo affatto le due cose. Dico solo che, ai fini
della promozione dello sviluppo, mi sembra che questa circostanza
sia tutta da verificare.
BALDASSARRE
(fuori microfono): Nelle banche ci sono i
privati e loro dovranno fare i conti con i privati!
TONINO (P.C.I.):
Appunto! Ma sarà la storia poi a
stabilire chi ha ragione in questo senso.
Noi avevamo anche detto, e lo ripetiamo qui, di stare attenti
che l'accumulo di importanti risorse regionali non si trasformi, in
questa Regione, in una politica assistenziale ed in alcune forme di
cosiddetta "deresponsabilizzazione". Le due cose sono possibili
proprio per una certa abbondanza di risorse; è opportuno rivolgere
una particolare attenzione anche a questa circostanza.
Anche il Consigliere Mafrica nel suo intervento ha detto che noi
avvertiamo il rischio che in questa Regione non solo non aumenti la
capacità imprenditoriale, ma, per alcuni versi, ci sia un
impoverimento del livello culturale tecnico-scientifico. Ce lo
dimostra il fatto che, per alcune attività particolarmente
qualificate, c'è difficoltà a trovare in Valle d'Aosta la
manodopera necessaria, mentre i giovani rincorrono il lavoro nei
cantieri forestali. È anche questo uno dei rischi
dell'impoverimento complessivo a cui occorre dare una risposta.
In questo senso non apro il capitolo relativo alla formazione
professionale ed alla produzione culturale della Regione. Alcune
novità ci sono nel bilancio, però a noi pare che, complessivamente,
si debba e si possa fare di più o che, perlomeno, questo sia uno di
quei campi che richieda un progetto all'altezza delle
necessità.
Qualche settimana fa noi avevamo illustrato una nostra proposta
relativa all'utilizzo delle risorse regionali. Il ragionamento che
noi avevamo fatto in quell'occasione era sostanzialmente di questo
tipo: la Regione ha bisogno di una strategia generale o, per meglio
dire, ha bisogno di offrire una risposta globale ai problemi che ci
sono nella società valdostana e deve mettere a punto alcune
politiche settoriali, puntuali e mirate, che consentano di
verificare anche il beneficio dell'investimento regionale.
In quell'occasione noi avevamo indicato undici progetti-pilota.
Non li ripeto, perché sarebbe troppo lungo, ma quando si parla di
confronto, bisognerebbe potersi confrontare anche fuori di
quest'aula nel merito di quelle proposte che noi abbiamo fatto. Mi
pare che esse rivestano un certo interesse, tant'è che alcune sono
state anche riprese dallo stesso bilancio, mentre altre, a nostro
avviso, avrebbero bisogno di una certa capacità progettuale da
parte della Regione.
A mò di esempio e per non rubare troppo tempo al Consiglio, io
mi soffermo su uno dei progetti-pilota da noi indicati ed in
particolare su quello del turismo, per mettere anche a confronto,
quello di cui ha bisogno questa Regione rispetto a quello che
invece si sta effettivamente facendo.
Rispetto al settore del turismo io lamento la mancanza di un
progetto globale di settore. Nella relazione che accompagnava il
bilancio del 1986, il Presidente della Giunta aveva dedicato una
parte del suo intervento a questo problema e noi l'avevamo
apprezzata. Egli diceva: "Il Governo regionale ha incentrato
l'azione dello sviluppo regionale su un piano integrato e su un
piano di sviluppo endogeno". Spiegava poi in che cosa consistono i
piani integrati e la necessità di dotarsi di questi piani di
sviluppo endogeno che: "...valorizzano le risorse interne materiali
ed umane di questa Regione". A me pare che questa importante
impostazione sia stata lasciata cadere. Ancora una volta noi non
possiamo che chiedere che il livello del confronto si sposti su
questi piani, perché a mio avviso potrebbe trarne vantaggio la
Regione nel suo complesso.
Faccio due brevissime considerazioni sulla politica del Turismo
e sul come rispondiamo noi oggi, come Regione Valle d'Aosta. Non ci
sono dubbi che in questo settore si verificano alcuni cambiamenti.
Il primo è il rapporto con l'ambiente, che si pone in termini
qualitativamente diversi anche rispetto a pochi anni addietro. Come
si colloca, anche solo rispetto all'ambiente, la politica turistica
della Regione?
(... interruzione del Consigliere BORBEY...)
Consigliere Borbey, vedo di spiegarmi meglio. Quando parlo di un
rapporto qualitativamente diverso rispetto all'ambiente, io intendo
dire che l'ambiente è la prima risorsa attorno alla quale noi
costruiamo "anche" occasioni di sviluppo economico. Questa non è un
dato scontato, perché gli interventi che andiamo a fare
sull'ambiente precostituito debbono essere soggetti ad alcune
verifiche, per le quali oggi esistono strumenti avanzati di
carattere tecnico e scientifico, dai quali non possiamo
assolutamente prescindere. Se, ad esempio, prendiamo in
considerazione le esperienze avanzate degli altri Paesi nel campo
della valutazione dell'impatto ambientale, non possiamo evitare di
percorrere la stessa strada. In questo senso invece io ritengo
ancora inadeguato l'approccio che questa maggioranza adotta nei
confronti dell'ambiente.
Potremmo anche parlare dei piani paesistici, dei quali
discuteremo in concreto, però quando si parla di ambiente non si
intende solo l'ambiente fisico; si intende, o almeno noi
intendiamo, il complesso costituito dall'ambiente fisico, dalle
popolazioni, dalle tradizioni e dai costumi. L'impatto che il
turismo ha rispetto a questa concezione dell'ambiente deve essere
valutato in termini qualitativamente diversi rispetto al
passato.
La domanda turistica è in rapida evoluzione. Altre volte abbiamo
discusso di questo argomento e De Rita, in un rapporto del CENSIS,
dice che probabilmente in futuro sarà la domanda a condizionare
l'offerta e non sarà più viceversa, come è stato sinora. Io credo
che dobbiamo tenerne conto nel modo più assoluto, perché è una
questione non da poco, perché riguarda anche la qualità...
ROLLANDIN
(fuori microfono): Ma è sempre stato così!
TONINO (P.C.I.):
Non è vero, non è vero che è sempre
stato così! O almeno dicono che non è sempre stato così! Presidente
Rollandin, il turismo degli anni '60 non è stato così, perché era
basato sullo spostamento in massa, sulla base di un modello
culturale di un certo tipo, verso la stazione che costituiva
l'offerta turistica, che faceva moda. Adesso, invece, la cosa
cambia proprio radicalmente. Comunque potremmo discutere di questi
aspetti in un modo più serio di quanto stiamo facendo ora.
Per verificare se il livello della politica turistica della
nostra Regione è adeguato, vorrei aggiungere soltanto due
considerazioni.
La professionalità e la formazione professionale in questo
settore vengono definite da più parti come la "chiave di volta" del
futuro del turismo. Ora io ho la preoccupazione che noi, come ho
sentito anche in quest'aula, circoscriviamo il problema ad una
semplice questione di scuola alberghiera. Ma non è così, perché
quella è solo una piccola parte della formazione professionale che
si esige in questo settore che, invece, abbisogna della formazione
di una molteplice varietà di operatori, per la quale esistono anche
esperienze di scuole italiane e francesi appositamente studiate,
come ad esempio l'E.N.S.A. (Ecole Nationale Ski et Alpinisme) a
Chamonix. Pertanto a me pare che il problema non possa essere
risolto pensando solo ed elusivamente alla scuola alberghiera.
Anche nel campo alberghiero c'è bisogno ovviamente di un livello
qualitativamente diverso, tant'è che gli stessi operatori del
settore hanno bisogno di una riqualificazione e di stages di
formazione, perché devono apprendere anch'essi una maggiore
capacità imprenditoriale.
In sede di Commissione abbiamo discusso a mò di esempio sulle
piste da sci e sulla problematica relativa agli impianti di
risalita con i tecnici che sono venuti. Come abbiamo già detto
altre volte, noi riteniamo che le piste da sci debbano essere
considerate opere pubbliche di interesse generale a tutti gli
effetti.
Sempre in tema di società che gestiscono gli impianti di
risalita, ai problemi di natura economica nei quali non entro
perché sono risaputi, oggi
si aggiunge anche quello
dell'impatto sull'ambiente degli stessi impianti e mi riaggancio,
in proposito, alla questione dei 3 miliardi concessi alla Società
Val Vény.
Non è possibile che la logica dell'intervento regionale sia solo
di questo tipo, perché oggi, per costruire bene le piste, occorrono
tali e tanti sofisticati mezzi di intervento sull'ambiente da non
poter essere affidati esclusivamente all'impresa privata che
gestisce l'intervento, altrimenti non saremmo garantiti in alcun
modo. Una scelta di questo tipo dimostrerebbe che ci si intende
allineare con le società e le realtà più evolute dell'arco alpino,
come stanno già facendo anche altre Regioni. Questo è il senso del
discorso e dei dibattiti che si fanno sull'adeguamento delle
politiche di settore.
Data l'ora tarda io vorrei concludere facendo alcune brevissime
osservazioni di tipo politico.
Mi sono chiesto all'inizio: "È adeguata nel suo complesso la
politica che viene portata avanti da questa Giunta alla sfida del
momento?". Noi sosteniamo di no, per due ragioni.
Innanzitutto perché pesano alcuni limiti programmatici, ma su
questo il confronto è aperto e ne discuteremo quando si entrerà nel
merito dei problemi. Tuttavia si tratta di limiti che, a nostro
avviso, devono preoccupare perché dipendono anche
dall'atteggiamento che si assume per intervenire in una società
complessa come quella valdostana. Inoltre ci sono limiti dovuti al
fatto che pesa su di noi la vicenda della Casa da Gioco. Voi dite
che quella vicenda non condiziona, ma noi diciamo di sì. Se siamo
seri dobbiamo riconoscere che effettivamente quella vicenda
pesa.
Siccome ieri il Consigliere De Grandis "mi ha tirato le
orecchie" per aver posto forse in modo strumentale le dimissioni
della Giunta, legandole al fatto della comunicazione giudiziaria, e
poiché quando "le orecchie mi vengono tirate" da una persona seria
io sono particolarmente sensibile, gli rispondo in questo modo. A
me non pare che la nostra posizione sia di tipo strumentale; a me
sembra invece che occorra uscire da un certo dogmatismo diffuso
anche tra le Forze della maggioranza, e cioè dalla teorizzazione
dell'inamovibilità di questa maggioranza e di questo schieramento.
Da più parti infatti sento parlare dei danni provocati da uno
scarso ricambio politico inteso nel suo senso più generale...
TAMONE
(fuori microfono): Devi fare attenzione a
precisare bene a che cosa ti riferisci...
TONINO (P.C.I.):
Consigliere Tamone, se vogliamo
riconoscere come valida questa affermazione sul piano puramente
strumentale, essa vale anche qui. È un semplice problema di
democrazia e non si tratta di una questione astratta.
Dicevo, quindi, che se si esce da questi due dogmi, io credo che
ci siano anche qui almeno due ragioni per dire che un'intesa
programmatica di ampio respiro possa vedere una Giunta sostenuta da
un ampio schieramento di Forze politiche.
La prima ragione è che io sono convinto che in questo modo si
risponderebbe meglio, con un concorso di energie diverso, ai
problemi che la Regione attraversa in questo momento così delicato
sotto l'aspetto socio-economico.
La seconda ragione è che, a nostro avviso, si lancerebbe anche
all'esterno della nostra Regione un segnale chiaro di un'ampia
volontà politica di voler governare i processi che interessano la
Valle d'Aosta, senza alcun condizionamento esterno.
Qualcuno dice che ciò potrebbe essere realizzato attraverso il
semplice confronto consiliare, con un giusto ed equilibrato
rapporto tra la maggioranza e l'opposizione. Ho già detto ieri:
"Bontà vostra!". Volendo essere seri, intendete davvero collocare
le due cose sullo stesso piano? Si può essere così ingenui da non
capire che si tratta di cose diverse e quindi di cose che hanno un
risultato finale di tipo diverso?
Non saremo certamente noi a voler eludere il confronto sulle
prospettive politiche, alle quali qualcuno ha fatto cenno. Per
quanto ci riguarda noi siamo disponibili per questo tipo di
confronto, sempre e comunque però sulla base dell'impostazione che
noi abbiamo. Crediamo che solo così sia possibile, non tanto per le
Forze politiche, ma per la Valle d'Aosta, dare l'impressione
concreta di una svolta che potrebbe far ricadere notevoli benefici
sulla stessa realtà regionale.
Se permarranno gli atteggiamenti di chiusura, come abbiamo già
detto in altre occasioni, noi faremo, nei confronti di questa
Giunta, un'opposizione più incisiva. Però questa nostra opposizione
più incisiva non sarà in funzione, come qualcuno ha ritenuto di
affermare anche di recente, delle prossime elezioni regionali; essa
sarà più incisiva perché i limiti di questo Governo, se confrontati
ai bisogni della realtà in cui viviamo, a nostro avviso penalizzano
e creano dei danni alla società valdostana. Ovviamente tutto è
sempre relativo, ma è anche un danno non realizzare ciò che invece
potrebbe essere realizzato.
Il Consigliere Mafrica ha definito questo bilancio "molto
ordinario". Il Consigliere Pollicini, tirando molto la corda, è
riuscito ad agganciare le scelte di questo bilancio ai bisogni
futuri della società valdostana. Personalmente, senza il quadro di
riferimento al quale ho fatto cenno, non riesco ad individuare
alcun aggancio tra le due cose.
In conclusione inviterei la stessa maggioranza regionale a non
enfatizzare troppo le scelte di questo bilancio ed i suoi effetti,
perché le verifiche si faranno sempre e comunque sul campo e quindi
sui risultati dello sviluppo, in termini di qualità della vita; ma
io non sono così certo che il risultato sarà positivo, specie se
rapportato a quello che si potrebbe fare con la quantità di risorse
e di competenze delle quali oggi dispone la nostra Regione.
PRESIDENTE:
Ha chiesto la parola il Consigliere
Segretario Tamone; ne ha facoltà.
TAMONE (U.V.):
J'ai entendu un certain nombre
d'interventions remarquables de la part de la majorité, même si du
côté de l'opposition il y a eu un débat, à propos du budget, très
calme, très modéré. Moi aussi ce soir je me sens très fatigué et
n'ai pas envie de me lancer dans des polémiques.
Je voudrais faire deux considérations d'ordre un peu plus
politique en me ralliant au discours d'hier, repris maintenant par
le Conseiller Tonino mais surtout ce matin par les Conseillers
Aloisi, Mafrica et d'autres.
Le premier discours à faire, à mon avis, concerne le rapport
institutionnel dans cet Etat: les institutions se doivent un
respect mutuel, or cela parait faire défaut en ce moment; je crois
que chaque institution de l'Etat républicain italien doit avoir son
rôle. Lorsque nous venons dans ce Conseil en culpabilisant des gens
comme nous le faisons très souvent, nous oublions vous oubliez
surtout, vous qui l'avez voulu - votre Constitution. Rappeler en ce
moment les articles 25 et 27 de la Constitution me parait un
devoir.
Je partage pleinement ce qu'a dit hier le Conseiller De Grandis
à propos d'un certain instrument juridique, et le mouvement Union
Valdôtaine le partage également. Dans ce sens, nous devrions
essayer de récupérer notre rôle d'une façon complète non pas en
créant comme on a voulu le dire - une zone franche de politiciens,
mais en donnant à la classe politique le rôle qu'elle mérite, car
ce n'est pas vrai que nous sommes tous des corrompus, des
voleurs.
Il y a des mots plus lourds que des coups de marteau et je crois
que nous devrions faire attention en les employant; nous devrions
nous limiter à entretenir entre nous des rapports plus corrects
dans les termes dont nous usons. Une méditation collective devrait
être faite pour retrouver une unité du Conseil régional sur ces
thèmes.
Quelqu'un, hier et ce matin, a soulevé la question des élections
anticipées. Là aussi, l'homme politique qui agit d'une façon
correcte, doit faire attention aux formules qu'il propose car nous
ne contestons pas les élections anticipées comme un fait possible,
puisqu'elles sont prévues; néanmoins cela doit se réaliser dans
certaines conditions qui, à l'heure actuelle, n'existent pas.
Pourquoi donc aborder ce discours? Y a t'il des arrière-pensées?
Nous n'oserions pas le croire sinon les risques que court notre
institution régionale sont beaucoup plus grands.
Le deuxième filon - ou troisième si vous voulez - que je
voudrais citer est la thèse qui a été soutenue par la Nuova
Sinistra, le Parti communiste et avec quelques différences, par le
Parti socialiste. Ils font une critique politique et du
comportement administratif forte et importante à ce Gouvernement et
à la majorité qui le soutient. Cette critique est extrêmement
profonde, extrêmement documentée et extrêmement bien préparée.
Parallèlement ils nous disent: (la proposition du Parti
socialiste est un peu plus souple) "Si vous vous mettez dans une
situation de crise nous formons une majorité tous ensemble et les
choses vont mieux". Voilà ce que nous ne comprenons pas: cette
majorité qui aujourd'hui n'est pas capable pourrait s'améliorer
avec vous. Ainsi hier avec mon ami le Conseiller De Grandis j'ai
défini cette prise de position la "gérovitalisation" de ce
gouvernement; mais comme la méthode proposée par M.me Aslan n'a pas
eu de succès dans le monde, je doute que vous en ayiez en nous
l'imposant.
Je crois que la crise que vous suscitez ne nous concerne pas.
Sans être optimiste, je crois pouvoir dire que cette majorité, en
traversant des moments très difficiles, a su donner des réponses
indubitablement valables. Je ne suis pas là pour affirmer que les
formules sont intouchables, loin de là; je crois que la politique
est toujours un devenir et l'on pourra envisager n'importe quand
des changements.
Nous voudrions vous dire - et cela a déjà été dit dans cette
salle - que ces changements ne doivent pas nous être imposés; c'est
nous qui devons les choisir au moment opportun.
C'est pourquoi, au nom aussi de l'Union Valdôtaine, je
reconfirme la pleine validité de l'alliance de 1983, surtout parce
qu'elle a su donner des réponses extrêmement intéressantes au
moment difficile que nous traversons actuellement à tous les
niveaux.
Je voudrais à mon tour faire une petite analyse du budget 87;
lorsqu'on parle du budget on ne peut imaginer une chose qui ne
serait pas changeable dans le cours d'une année. Un exemple: si, au
cours de l'année une avalanche perce mon toit, je dois laisser tout
le reste et procéder à la réparation du toit, afin de pouvoir vivre
dans ma maison.
Le budget doit être lui aussi un instrument de ce genre. Je ne
ferai pas une longue analyse des recettes, mais je crois que les
données que le Conseiller Ricco a si brillamment énoncées ce matin
nous permettent de faire une petite analyse "critique" des
recettes.
Quelqu'un soutient - et nous ne pou vons pas le nier -
l'importance de la TVA d'importation à Pollein. Les données du
Conseiller Ricco révèlent quelque chose d'intéressant:
contrairement à ce qui a été affirmé, ce n'est pas vrai que le
trend de ces recettes est en train de se modifier positivement.
Loin de là! Nous avons touché un toit de 62% en 1982 (recette
d'autoport par rapport aux recettes globales de la répartition
financière) et en 1985 nous sommes à 55%, ce qui signifie que nous
avons perdu 7%. Mais si nous faisons une analyse plus profonde et
que nous touchons les recettes globales de la Région - 800
milliards - nous nous apercevons que les recettes de l'autoport
baissent à 30% puisque ces derniers ont une tendance à la baisse, à
la diminution.
Nous ne voulons pas nier l'importance de ces recettes mais
souligner qu'el les ne sont pas aussi fondamentales qu'on voudrait
le faire croire. Nous devons savoir préparer des réponses pour
l'après '92, comme l'ont dit plusieurs conseillers. J'ajouterai
encore que l'on doit savoir préparer d'une manière adéquate le '92,
car si jusqu'en '92 les recettes sont présentes, nous devons savoir
construire en manière positive l'après '92. Cela a déjà été dit
notamment par les Conseillers De Grandis, Pollicini et Ricco.
Parallèlement, toutefois, nous devons préparer les réponses. Le
Conseiller De Grandis a dit quelque chose d'important en laquelle
je crois aussi: la création d'une banque régionale conçue d'une
certaine façon pourrait donner des réponses en ce sens. Les autres
réponses que je pourrais imaginer sont entre autres l'application
de l'article 14 des statuts: peut-être serait-ce là une réponse
pour l'après '92.
Je voudrais aussi analyser très rapidement les différents
secteurs d'investissement au sein de la Région.
Pour l'agriculture, je pense que la réadaptation et
l'application de la loi 30 est indubitablement un mérite de
l'Assesseur Perrin, de la majorité et du Gouvernement régional qui
avait proposé cette loi. Nous avons fait là d'énormes progrès et je
pense que la majorité a l'intention de continuer sur cette voie. Il
est impossible de nier ce que signifie cette loi et pour l'élevage
du bétail et pour les autres secteurs "modernes" de notre
agriculture, à savoir la viticulture et l'arboriculture.
En viticulture, vous connaissez tous les essais qui ont été
faits et les caves de Morgex et de Chambave sont là pour témoigner
des améliorations qui ont été effectuées. En matière
d'arboriculture, il suffit de rappeler ce que l'on est en train de
faire à la Coopérative de Saint-Pierre.
Je voudrais toutefois encore demander à l'Assesseur et au
Gouvernement d'essayer avec l'Institut agricole régional et avec
les structures techniques de l'Assessorat, de porter de l'avant des
expérimentations dans le domaine des petits fruits, des produits
maraîchers et des plantes officinales. Ce sont des domaines
susceptibles de donner d'énormes satisfactions et des réponses
diversifiées au secteur agricole qui, actuellement, est encore trop
lié à l'élevage du bétail.
Pour ce qui est des forêts, j'ai toujours été critique vis-à-vis
des routes forestières, mais je ne peux nier les effets positifs
qu'elles auront dans le futur. Parallèlement il faut dire qu'un bon
résultat a été obtenu par les chantiers: il suffit de voir la
transformation de nos forêts. Maintenant, finalement notre bois se
présente comme un bois travaillé. Les suisses, les sud tyroliens,
vers la moitié des années 70, nous disaient que nous n'avions pas
l'idée de la culture du bois. Même si cette culture nous a été
imposée, elle a donné des résultats positifs. Nous nous apercevrons
dans le futur que le bois pourra constituer une richesse si nous
continuons à oeuvrer sérieusement. Je n'ai pas dit que nous
estimions avoir donné une réponse définitive aux 1600 personnes qui
travaillent dans ce secteur, mais le fait d'avoir su profiter de
cette occasion - occasion de crise, de disponibilité financière -
est un des plus positifs.
En matière de milieu, j'ai entendu ce matin le Conseiller Sandri
démoniser un peu le béton et le ciment. Si l'on avait raisonné de
cette façon, Rome non plus n'aurait pas été construite! Le béton,
le ciment et le goudron doivent être employés à notre service et
non pour défaire le milieu naturel.
Je ne voudrais pas que par ces discours on veuille réduire les
possibilités de vie dans nos villages de haute montagne. Si nous ne
sommes pas à même d'offrir des conditions de vie aux gens de la
moyenne montagne, semblables à celles des gens qui habitent le
sillon central de la vallée, l'erreur est colossale. Nous devons
imaginer une vallée habitée depuis le sillon central jusqu'au
hameau le plus élevé. Vouloir régulariser les eaux, construire des
aqueducs, des routes etc... est non seulement un fait positif, mais
aussi un fait nécessaire si nous voulons répondre aux exigences de
ces gens. Par ailleurs, l'annonce que le Président du Gouvernement
régional a faite dans son rapport, à propos d'un plan du milieu est
à mon avis une réponse positive à ces faits.
Je voudrais aussi m'attarder sur la question de la Val Veny.
L'idée d'inter venir, nous aussi conscients de ce qui s'est passé
dans la Val Veny et dans la zone avoisinante, avec 3 milliards est
un fait non seulement positif mais aussi nécessaire. Le
Gouvernement devra maintenant choisir la manière dont il conviendra
d'intervenir, les moyens pour le faire et l'interprète de ce
réaménagement. Je pense moi aussi que la Val Veny devra payer sa
part, mais que la réalisation pourra être confiée à des entreprises
spécialisées. Qu'on le veuille ou non, la zone de l'Aretu n'a pas
été compromise par la Val Veny; c'est une zone naturelle qui est
maintenant telle qu'elle est née. La Val Veny est peut-être
intervenue d'une façon plus négative du côté de l'"Internazionale"
parce que là on peut constater que ses actions n'ont pas été
correctes. Le fait que l'on pose aujourd'hui le problème me parait
très positif.
Quant au tourisme, je voudrais faire une considération d'ordre
général; considération banale peut-être. Lorsque nous voulons nous
comparer aux zones voisines de la Savoie, de la Suisse, du Tyrol du
Sud et de l'Autriche, nous ne sommes pas modestes: ces zones ont
une tradition touristique qui date de 250 ans; il suffit de
rappeler le discours du bicentenaire du Mont Blanc. Que l'on parle
avec certaines personnes de la Valtournenche, l'une des premières
zones exploitées en Vallée d'Aoste: il y a 70 ans, il n'existait
absolument pas de tradition touristique.
Je veux dire que si nous voulons nous donner une réponse sur le
plan touristique, nous devons former les gens à ce type
d'entreprise; cela n'est pas facile et pendant des années nous
l'avons oublié. Je peux dire que dans certaines zones où j'ai vécu,
on a pu assister à une sorte d'exploitation de "rapine". Maintenant
les valdôtains sont en train de récupérer et de donner eux-mêmes
des réponses positives; réponses positives car l'Administration
régionale a pris une série d'engagements concernant le
réaménagement des hôtels, le domaine des remontées mécaniques. Il
faut refaire 80% du patrimoine des remontées mécanique, d'où
l'intérêt que présente l'intervention de la Région.
Je lis souvent sur "La Stampa" les articles de Gigi Mattana que
j'estime beaucoup car il cite comme exemple pour toutes les Alpes
ce que nous avons fait dans ce domaine. Il cite souvent Sestrières
ou d'autres zones du Piémont, de la Lombardie et même du Tyrol du
Sud. Nos lois dans ce domaine sont bien plus avancées que dans
d'autres régions; cela indique une volonté d'aller de l'avant. Je
ne voudrais pas omettre à ce propos le rôle que moi-même et le
Mouvement donnons à l'école hôtelière de Châtillon. Nous lui
attribuons un rôle important et souhaitons que cette structure soit
terminée au plus vite.
Nous voulons encore rappeler deux choses au Gouvernement
régional: tous les investissements que nous faisons dans les
structures des sports d'hiver sont axées sur l'objectif de voir un
jour les jeux olympiques organisés par notre région. Peut-être
est-ce un rêve, mais il faut en tenir compte. Deuxièmement,
j'abonde dans le sens de Gianni Torrione: nous espérons voir
réalisé au plus vite le Palais des Sports d'Aoste qui pourra
revitaliser toute l'activité sportive de la Vallée d'Aoste.
Enfin, je souhaite que l'on réalise dans les plus brefs délais
le terrain de golf; une structure indispensable pour notre vallée.
Je vois des sourires sur les lèvres de mes amis de la Junte, je
sais que malheureusement il y a des problèmes mais il faut les
dépasser.
Pour ce qui est des biens culturels je suis convaincu que dans
ce domaine aussi des pas de l'avant ont été accomplis. Le rapport
de MM. Tambosco et Pro la aux commissions réunies nous a donné une
idée de l'engagement sérieux de cet te Administration depuis 76-77.
Ce qui a été fait pour le musée de la Cathédrale, pour les fouilles
de cette dernière et de l'église de Saint-Laurent est considérable.
Les fouilles de Saint-Martin de Corléans constituent un exemple,
mais il faudrait agir au plus vite pour les rendre publiques. En
revanche je tiens à féliciter l'Assessorat des Travaux Publics et
celui du Tourisme pour le travail des fouilles de la Consolata, qui
revêt un extrême intérêt. Il s'agit d'un témoignage d'une certaine
attitude face aux richesses de notre territoire; cela rejoint le
filon de l'exploitation de nos richesses.
Pour ce qui est de l'industrie, il n'y a guère à dire du fait
que les réponses ont été ponctuelles, même si elles ne peuvent pas
être exhaustives. Le cadre administratif ne nous permet pas
d'intervenir comme nous le voudrions dans ce secteur. Bien de
choses positives ont été faites, c'est le moins que l'on puisse
dire.
A propos de la DELTASIDER, ceux qui sont intervenus ont tous
raison. Le rapport avec DELTASIDER est difficile et surtout à été
difficile. Je peux faire une comparaison: DELTASIDER avait élevé,
vis-à-vis d'une une possibilité de rapport (je le dis car j'ai pu
faire longuement cette expérience) des murs léonins, comme les murs
qui divisaient jusqu'en 1929 l'Etat italien du Saint-Siège: on ne
pouvait pas passer ces murs. Je pourrais vous citer l'exemple des
centrales hydro-électriques où l'on ne pouvait faire aucun discours
et pour faire accepter cela, il a fallu laisser passer 10 ou 12
ans. Ils ne voulaient pas entendre raison mais à la fin, ils ont dû
appliquer les propositions du Gouvernement régional. Les rapports
étaient donc difficiles et l'action du Gouvernement régional,
notamment de son Président et de l'Assessorat à l'Industrie, de
regrouper toutes les forces vitales sur ce problème s'est révélée
extrêmement positive.
Je voudrais adresser deux mots à "Nuova Sinistra". Celle-ci
essaie de chevaucher le tigre, sur ce sujet, et il faudrait éviter
cela car si nous ne sommes pas tous unis, nous perdrons la partie.
Essayer d'être les premiers de la classe serait extrêmement
négatif. Nous avons la sensation que le problème DELTASIDER est
dramatique, qui exige que nous soyons tous unis sinon il faudra
chercher les responsabilités dans ceux qui essaient de jouer aux
premiers de la classe. Stop!
Pour les autres interventions, nous avons toujours essayé d'être
réalistes. Je ne citerai pas le méthane même si nous avons quelque
retard, mais là encore l'Assesseur Lanièce a dit une chose très
importante: "Plutôt que de nous tromper, mieux vaut attendre...".
Il faut un accord unanime.
On peut encore citer la loi sur les énergies alternatives, la
bonne activité de l'IVAT, qui a été citée dans divers rapports, la
question de la volonté d'exploiter les eaux minérales de Courmayeur
et de reprendre le discours des carrières de lauzes. Voilà une
série de réponses qui témoignent de la volonté d'aller de l'avant
avec nos forces, nos ressources, en les exploitant d'une façon
intelligente.
Pour ce qui est de l'artisanat, les choix opérés ont été
courageux et valables.
Dans le domaine des transports l'idée d'une liaison
Aoste-Martigny rejoint la réponse Aoste-Chivasso. Si l'on ne
comprend pas cela, c'est que l'on n'a pas envie de comprendre; ce
choix est valable. Si, après confrontation, il est nécessaire
d'entreprendre des initiatives qui ne sont pas de notre ressort, je
crois que le Gouvernement est prêt à en discuter, j'en suis
sûr.
Quant au reste, Gianni Torrione a très bien parlé. Que l'on
puisse faire cette autoroute comme il en a été décidé. Il faudrait
alors demander à toutes les forces stato-italiennes de s'engager,
d'aider nos représentants à l'intérieur de la RAV pour réaliser ce
que la plupart des conseillers veulent. Ce n'est pas vrai que tous
les communistes sont contre l'autoroute, on me l'a confié. Qu'il y
ait des unionistes contre, nous le savons aussi, même si ce n'est
pas dans les mêmes propositions.
Pour ce qui est des autres assessorats, je dirai brièvement que
l'action de l'assessorat à l'Instruction Publique est considérable,
cela a déjà été souligné par ceux qui m'ont précédé.
Je
me
bornerai à dire que l'application des articles 39 et 40 nous
intéresse beaucoup et que nous espérons voir des progrès dans ce
domaine. Les manifestations culturelles nous semblent être vraiment
un signe que nous sommes à même de tenir le coup dans un secteur
qui paraissait avoir été oublié.
Dans le domaine de la santé il y a eu des choix de relief. Le
problème des drogués a été vu comme un point qualifiant par le
Gouvernement. Le problème est grave et il est nécessaire de donner
des réponses à ceux qui sont accablés par ce fléau. Inutile de
parler des structures pour le troisième âge: nous avons traité ce
sujet en commission il y a quelques jours et il apparaît que la
Région fait du très bon travail. Le plan sanitaire, lui aussi très
important, pourra bientôt être soumis à l'attention des
commissions.
Il y a le problème du Mauricien que nous voulons rappeler à nos
amis de la majorité. Il doit y avoir un engagement dans ce domaine,
comme dans celui du Parc National du Grand-Paradis; maintenant que
nous avons vu que certains petits problèmes qui nous concernent
peuvent être résolus à Rome, l'engagement peut être plus ponctuel,
plus dur.
Encore une chose sur les collectivités locales: il faut nous
reconnaître la capacité de tenir nos engagements et une certaine
ligne d'action qui a toujours été cohérente. Depuis que nous sommes
au Gouvernement ('74) nous avons annoncé notre intention de
privilégier les collectivités locales. Cette année nous avons plus
de 60 milliards de lires à leur disposition. Contrairement à ce que
l'on pourrait penser, nous nous estimons contents de la réponse du
Président du Gouvernement régional à propos des communautés de
montagne: il s'agit d'une réponse positive avec chiffres à l'appui.
Trois milliards du budget vont dans cette direction, ce qui indique
une certaine volonté à l'égard de ce problème.
Pour ce qui est de la ville d'Aoste et des rapports avec
celle-ci qui a été citée comme capitale de notre vallée,
finalement, on a changé d'attitude de part et d'autre et des
rapports différents sont en cours entre la ville d'Aoste et
l'Administration régionale.
Les études qui ont été préparées par MM. Pesce e Valletti
peuvent être discutables, sont encore une marque de volonté à
l'égard de ce problème. Il ne faut pas oublier, par ailleurs, que
le Conseil communal d'Aoste a nommé un architecte pour la révision
complète du plan d'aménagement de la ville, ce qui est une preuve
que le Conseil communal suite aussi à la loi préparée par ce
Conseil et votée par tous les Conseillers - veut entreprendre un
discours dans le sens d'une analyse plus complète de la situation
de la ville d'Aoste, à partir d'une récupération rapide du centre
historique.
En conclusion, j'aimerais que ce débat sur le budget 87 puisse
nous être utile à nous tous du Conseil régional, pour essayer de
voir si nous arrivons à changer, nous, le ton des travaux de ce
Conseil, en demandant à ces conseillers qui continuent un certain
type de bataille, maintenant depuis trop longtemps à mon avis, de
changer d'attitude.
Nous devons être solidaires, dans les limites du possible. Le
grand défaut des valdôtains a toujours été de se combattre et je ne
voudrais pas que l'on glisse sur la peau de banane du "Cogne rodze
Cogne".
PRESIDENTE:
Ha chiesto la parola il Consigliere Sandri;
ne ha facoltà.
SANDRI (N.S.):
Vorrei solo presentare tre piccolissimi
emendamenti che prima ho dimenticato di presentare, per la mia
ancora scarsa conoscenza delle procedure consiliari. In ogni caso
si tratta di tre piccoli emendamenti alla legge finanziaria che
interessano alcuni punti da me toccati questa mattina, relativi, in
particolare, alla scuola ed ai trasporti.
PRESIDENTE:
Formalmente ha ragione il Consigliere Sandri,
perché gli emendamenti devono essere presentati prima della
chiusura della discussione generale. Accetto quindi gli emendamenti
presentati dal Consigliere Sandri e dichiaro chiusa la discussione
generale e la seduta odierna. I lavori riprenderanno domani mattina
alle ore 9,30 con le repliche dell'Assessore alle Finanze e del
Presidente della Giunta.
La seduta è tolta.
La seduta termina alle ore 20,39.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK