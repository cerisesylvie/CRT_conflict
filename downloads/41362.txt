Consiglio Regionale della Valle d'Aosta - Oggetto del Consiglio n. 496 del 19 marzo 2019 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Attività consiliare d'aula
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 496 del 19 marzo 2019 - Resoconto
OBJET N° 496/XV - Communications du Président de la
Région.
Rini (Présidente) -
Point n° 2 à l'ordre du jour. La
parole au Président Fosson pour ses communications.
Fosson (GM)
- Com'è noto, venerdì 15 marzo scorso,
l'Amministrazione regionale è stata interessata da una
perquisizione operata dalla Guardia di Finanza su mandato della
Procura della Repubblica. È stato acquisito quanto ritenuto utile
dagli inquirenti relativamente ai rapporti tra Amministrazione
regionale e alcuni istituti di credito in merito al Casino de la
Vallée di Saint-Vincent per atti che risalgono al 2014.
Per quanto riguarda la circostanza delle eventuali criticità o,
peggio, di una mancata collaborazione che sarebbero emerse tra
Amministrazione regionale e Procura della Repubblica riguardo al
reperimento di informazioni di interesse di quest'ultima, ho dato
mandato all'Avvocato Dirigente della Regione di verificare questa
situazione. Sottolineo - e dico sottolineo - che il sistema attuale
dei rapporti con le Autorità giudiziarie fa perno sull'Avvocatura
regionale, la quale si fa prioritariamente carico di interloquire
con le strutture dell'Amministrazione regionale al fine di fornire
un riscontro tempestivo, efficiente e proceduralmente corretto alle
richieste degli Organi di giustizia - Corte dei Conti, Polizia
giudiziaria, Procura penale -, sistema che era già stabilito
precedentemente e che noi abbiamo mantenuto
in toto
.
L'obiettivo di questo mandato dato all'Avvocatura regionale è
innanzitutto di verificare la necessità di eventuali e conseguenti
provvedimenti interni. In secondo luogo è comunque necessario
verificare se il sistema dei rapporti tra la Regione e gli uffici
giudiziari necessiti di essere ancora migliorato. L'Avvocatura ha
naturalmente chiesto un incontro con il Procuratore per verificare
l'accaduto.
Permettetemi di precisare che, dal mio insediamento ad oggi, non
mi risulta che ci siano state criticità di questo tipo e tantomeno
mancanza di collaborazione voluta. Tutte le richieste pervenute
dagli uffici giudiziari sono state prontamente riscontrate nello
spirito di leale e proficua collaborazione. Sono per questo
stupito, perché ho sempre pensato e voluto collaborare in tutto con
l'Autorità giudiziaria, ma sono anche deciso a comprendere se e
dove ci siano state queste criticità e di chi siano le
responsabilità. Visto però la non precisazione dei tempi e dei
fatti del Procuratore, suggerirei, a chi ha parlato di
responsabilità della mia Giunta su questo, di essere molto più
prudente nell'attribuire responsabilità a questo governo, tanto più
che siamo al governo da due mesi e mezzo e questi sono fatti che
risalgono al 2014. Darci delle responsabilità su questo penso sia
prematuro e molto imprudente, non sapendo cosa infatti è
successo.
Aggiungo che durante la perquisizione di venerdì è stata anche
acquisita l'interpellanza del Consigliere Gerandin, discussa nella
seduta del 9 ottobre 2014, in quanto inerente al tema della
perquisizione. Voglio capire - e su questo voglio anche lavorare -,
perché nell'ambito di tutte le competenze prefettizie che abbiamo
svolto in questi due mesi e mezzo c'è stata un'ampia, precisa,
sollecita collaborazione con tutte le Procure e le Forze
dell'ordine. Per quanto riguarda, infatti, il procedimento 143 TUEL
rispetto al quale - voi lo sapete benissimo - noi non possiamo
rivelare quanto stiamo facendo, voglio però annunciare - e questo
posso farlo, perché parlare di procedura è possibile - e
rassicurare tutti, ringraziando coloro che sono stati i più
rispettosi di questo lavoro svolto finora, che oggi la tempistica
di cosa dobbiamo fare nei prossimi giorni dipende dal fatto che
siamo in attesa di indicazioni dal Ministero dell'interno, che vi
rammento essere il titolare delle competenze di cui io sono
delegato per l'articolo 44 del nostro Statuto. Pertanto in questo
momento la competenza decisionale è in carico al Ministero degli
interni, al Ministro Matteo Salvini, che deve dare una seconda
delega al Prefetto su come muoversi. Tutto il resto mi sembra
superficialità e populismo.
Sulla questione delle lettere cosiddette di "
patronage
",
confermo e ribadisco quanto già detto in conferenza stampa: noi,
come Giunta, non ne sapevamo nulla. Non sono mai transitate in
Giunta in quei primi mesi del 2014, tant'è vero che non è mai stato
fatto un atto amministrativo, una delega o un qualcosa di scritto.
Pertanto, alla domanda precisa del giornalista: "Voi eravate in
Giunta nel 2014?", io e il collega Testolin abbiamo risposto che
non ne sapevamo nulla, per quanto Assessori dell'allora Giunta.
In merito a quanto detto dall'Assessore Perron, il quale ha
affermato che l'Esecutivo ne era a conoscenza - poi non più
ripetuto -, lo stesso Perron esprime una mera opinione, perché lui
in quel periodo non era in Giunta. Chi era in Giunta in quel
periodo sa benissimo che non se n'era parlato: mai abbiamo visto
quelle lettere e nessun atto amministrativo allora è stato fatto.
Altra cosa: non abbiamo mai pensato di dire che non se n'era
parlato, "non se n'era parlato in Giunta". Altra cosa, la questione
è stata discussa in Consiglio molto tempo dopo nella seduta del 9
ottobre 2014. Noi non abbiamo ravvisato in tale occasione ragioni
per dubitare degli elementi forniti in quella sede dall'Assessore
Perron, e cito testualmente le parole dell'Assessore Perron: "
Il
testo formulato nelle stesse non rappresenta un impegno vincolante
per l'Amministrazione e le banche interessate. Di questo hanno
pienamente conoscenza.
". L'Assessore Perron in quella risposta
diceva ancora che gli impegni assunti dal Presidente rientrano
pienamente nell'ambito della legittimità del suo incarico, è per
quello che ho cercato di mettere in risalto che i punti precedenti
risultano opportuni anche sul piano delle strategie politiche
riguardanti la Casa da gioco di Saint-Vincent. Ecco perché io,
allora Assessore alla sanità, e anche altri colleghi, anche
colleghi dell'opposizione hanno valutato le affermazioni di Perron
suffragate sicuramente da pareri specifici come valide e
consistenti. Altra cosa non posso dire altrettanto di lei,
Consigliere Gerandin, che le lettere le aveva e non capiamo cosa ne
abbia fatto, non condividendo la linea dell'Assessore Perron.
Affermo infine che stiamo lavorando nel rispetto massimo della
trasparenza e della legalità in un momento di grandi
difficoltà.
Presidente -
Ha chiesto la parola il collega
Cognetta.
Cognetta (MOUV')
- Presidente, apprezzo il fatto che
abbia introdotto lei l'argomento - cosa che in passato non aveva
fatto -, ma apprezzo meno quello che ha detto, perché di fatto non
si capisce in questa vicenda chi dice delle fesserie, ovvero se le
dice lei o se le dice Perron, che tra l'altro non si può difendere
in quest'Aula. Questo apre uno scenario divertente a questo punto,
perché pare che Perron, che all'epoca non faceva parte della
Giunta, sapesse più cose della Giunta di lei che era in Giunta.
Caspita! Se è vero questo, allora mi chiedo quella Giunta lì cosa
facesse e lei, che ne faceva parte, esattamente cosa ci stava a
fare! Mi scusi, Presidente, io non vorrei fare polemica con lei su
chi ha ragione e chi ha torto, perché ci sono uffici che stanno
lavorando alacremente su questo, per capire se è lei che dice cose
non vere o se è qualcun altro. Io spero vivamente che non sia lei,
ma se scopriamo che è lei, poi dovremo fare ammenda, no? È vero,
Presidente?
Per quanto riguarda poi quello che infine millanta rispetto a
chi presenta o non presenta documenti che conosce e che sa in un
certo modo che possono configurare dei reati, io le ricordo che
tutti quanti in quest'Aula sapevamo e tutti quanti in quest'Aula
potevamo presentare queste cose. Allora forse c'è stata anche una
truffa nella comunicazione, non so se è chiaro, forse c'è stata
anche una truffa nella comunicazione, cosa che accade spesso dai
banchi del governo quando raccontano cose che probabilmente non
sono vere, che poi devi andare a scavare chissà come per scoprire
che, invece, è esattamente il contrario di quello che dichiara il
governo. Allora non ribalti la palla da questa parte, per cortesia!
Si assuma le sue responsabilità in quanto componente di quel
governo, perché se anche è rimasto all'oscuro vuol dire che allora
lei in quel governo lì non valeva nulla.
Presidente -
La parola al collega Gerandin.
Gerandin (MOUV')
- Vede, Presidente Fosson, io penso che
lei oggi abbia aperto queste sue comunicazioni con una delle pagine
più tristi della politica valdostana. Pazienza dire che io, in
quanto Consigliere, probabilmente avrei dovuto fare di più, ma
vede, io ho fatto quello che potevo all'epoca, ho fatto una
richiesta di accesso agli atti. Lei sa benissimo che i "116" non
possono essere divulgati. A me dispiace che lei, in quanto
Presidente Prefetto, non si sia magari cautelato per tempo per
questi atti chiesti dalla Procura e che io ho avuto tramite "116" e
mi dispiace anche che... Guardi, Presidente, io non l'ho
interrotta... La prego, Presidente Rini, io non ho disturbato il
Presidente Fosson, per cui chiedo di non essere disturbato...
(interruzione del Presidente Fosson, fuori microfono)
Presidente -
Lasci terminare il collega Gerandin.
Gerandin (MOUV')
- No, non posso terminare, chiedo di non
essere disturbato! Le dico semplicemente - pur sentendo tanti "non
ricordo" o "se c'ero, magari non ho capito" o "se c'ero, dormivo" -
che mi dispiace di questa vicenda e che magari avrei potuto fare
qualcosa di più in quanto Consigliere, ma torno a dire che non è
neanche facile. Quello che stanno indagando in questo momento in
Procura l'ho detto nell'ottobre 2014. Però quello che più mi
dispiace è stato leggere le motivazioni per le quali la Guardia di
Finanza si è introdotta negli uffici del Palazzo regionale, quando
si è parlato di "straordinaria dimensione e modalità" perché vi era
una più che fondata ragione di ritenere che gli organi della
Regione autonoma Valle d'Aosta non hanno un atteggiamento
collaborativo e che in tale modo vi siano elevate probabilità di
dispersione di rilevanti elementi di prova. Quando si dice che la
Guardia di Finanza ha avuto carta bianca con l'autorizzazione
esplicita a perquisire gli uffici della Giunta, del Presidente, del
Capogabinetto anche attraverso la rimozione di eventuali ostacoli
fissi che eventualmente si frapponessero al regolare svolgimento
delle operazioni di perquisizione locale, io penso che siamo di
fronte ad uno stacco totale di collaborazione tra quella che può
essere un'indagine e quelle che sono le istituzioni. A me dispiace
che accada questo, in questo momento e, per carità, magari non ho
fatto anch'io quello che potevo. Probabilmente in questo momento
c'è qualcuno che sta indagando e che non ha neanche capito il suo
grande spirito di collaborazione che lei ha rilasciato.
Detto questo, voglio arrivare ai fatti. Lei mi dice che a quella
mia interpellanza il collega Perron rispose specificatamente
dicendo che erano atti legittimi, nelle facoltà dell'allora
Presidente. Ora io le ricordo che alla mia prima domanda - leggo
testuali parole - il collega Perron rispose anche: "
Io, collega,
non facevo parte della Giunta in quel periodo, ma penso di poter
dire la verità dicendo che l'esecutivo era assolutamente a
conoscenza dell'atto in questione
". Ora io sarei piuttosto
imbarazzato al posto del collega Testolin nel dire "non sapevo
niente", di fronte a un atto fatto da un suo collega di partito,
all'epoca Presidente, come sarei imbarazzato al posto del collega
Baccega, che all'epoca era Assessore alle finanze, per cui
teoricamente avrebbe dovuto quantomeno approfondire questo aspetto
e questo passaggio, così come sono sicuramente imbarazzato dal
fatto che 16 Consiglieri degli attuali 18 di maggioranza erano
presenti in quel Consiglio, per cui tutti ne erano a conoscenza.
Che lei dica "io non ne sapevo nulla" mi dispiace. Mi dispiace poi
di avere ragione anche su questo, glielo dico in tutta sincerità:
al punto 4 della mia interpellanza io le proposi pure una dignitosa
via d'uscita, perché comunque rimango convinto dell'illegittimità
di queste lettere. Le chiesi se è intenzione del governo regionale
prendere le distanze dai contenuti di detta corrispondenza con un
atto ufficiale nel quale venga comunicato alle banche che nella
pubblica amministrazione, quando non sussistano atti o presupposti
giuridici autorizzativi, le garanzie che le sono state comunicate
non impegnano l'Amministrazione regionale, ma solo esclusivamente
chi le ha sottoscritte. Bene, all'epoca nessuno intervenne. Ora
qualcuno mi dirà: "non potevo intervenire perché era
un'interpellanza", ma nessuno, dopo aver saputo questo, si è
premurato di predisporre un atto in cui si prendevano le distanze.
A mio parere - torno a dire - voi non solo ne eravate a conoscenza,
ma non avete preso nessuna distanza a seguito di questo.
Concludo, Presidente, mi permetterà un attimo, anche perché
potrei addirittura citare la questione del personale. Comunque,
detto questo, le dico in tutta sincerità che rimango basito dal
fatto che in quest'Aula non c'è stata su questa vicenda nessun
rispetto, né per i cittadini, i quali magari devono rivolgersi a
una banca per un mutuo e ti chiedono di firmare fino alla terza
generazione come garanzie - e qua qualcuno si è permesso di
scrivere delle lettere a titolo personale -, né come Consiglio.
Presidente, mi rivolgo a lei, perché noi abbiamo un articolo molto
preciso che dice che qualora si debba garantire o sottoscrivere per
una società in cui la partecipazione è superiore al 50 percento - e
questa è legge regionale - la competenza è del Consiglio. Pertanto
noi con quelle lettere non abbiamo rispettato né i cittadini, né il
Consiglio.
Presidente
- Grazie collega, anche per la lezione che dà
alla Presidenza del Consiglio. Le assicuro che siamo sempre fermi
sull'osservanza delle regole. C'è chi è preposto a fare tutte le
analisi e, se ciò è accaduto, chi ha posto in essere certi
comportamenti se ne assumerà le responsabilità. Trasformare
quest'Aula in un'aula di tribunale, come stiamo sentendo negli
ultimi momenti, credo non faccia del bene all'istituzione che
rappresentiamo. Le dico solo questo, collega. Dopodiché le
garantisco che ognuno risponde per sé e delle proprie azioni; vale
per tutti, per ognuno di noi.
La parola al collega Sammaritani.
Sammaritani (LEGA VDA)
- Presidente, condivido
perfettamente questa sua dichiarazione di intenti che consiste nel
non trasformare quest'Aula in un'aula di tribunale. Qui si fa
amministrazione e si fa anche politica, è su questo che mi vorrei
soffermare, al di là del dato tecnico.
Credo che il collega Gerandin abbia ben spiegato e ben fatto
capire come invece qui stiamo facendo a gara non tanto per fare dei
processi, quanto per lavarsi le mani di quanto è successo in
passato. Noi non c'eravamo e non voglio entrare in questioni che
non conosco perfettamente, quindi mi asterrò dal fare ulteriori
considerazioni, se non per prendere atto con una certa disarmante
preoccupazione che effettivamente chi dice spesso di non sapere
nulla sa invece perfettamente tutto. È proprio a questo proposito
che miravo con la nostra interrogazione a risposta immediata,
proprio sulla forma.
Non voglio sicuramente fare degli attacchi personali a questo
Presidente della Regione, però una cosa mi è dispiaciuta, perché di
fronte ad un
bliz
della Guardia di Finanza, di fronte ad un
provvedimento del genere, di fronte a dichiarazioni di un Pubblico
Ministero, che normalmente non le fa così a caso e che dice che non
c'è collaborazione da parte della pubblica amministrazione, questo
è estremamente grave e preoccupante. Allora, di fronte ad un tale
atteggiamento, quantomeno a fatti di questo genere, io credo che un
governo regionale per prima cosa dovrebbe fare degli accertamenti
rapidissimi e, questa volta sì, una conferenza stampa, non come
quelle per pubblicizzare quello che si fa, che a volte contano
quasi niente. Questi sono i momenti in cui invece non bisogna
prendere tempo ma rispondere subito, dare delle risposte immediate
a chi sta qua fuori e che continua a pensare sempre più che forse
qui dentro c'è qualcosa di non tanto trasparente, che forse negli
armadi e nei cassetti ci sono scheletri che qualcuno deve
nascondere. Se facciamo così, se continuiamo a far passare questa
immagine, io credo che chi sta fuori di qua abbia ragione a pensare
questo e abbia anche ragione a pensare che forse chi si è
installato al governo qualche mese fa e poi è stato fatto cadere
probabilmente non doveva stare lì, perché altrimenti i cassetti
prima o poi li apriva. È questa la cosa preoccupante.
Io credo che, nel momento in cui qualcuno si è insediato qua
nove mesi fa e ha dichiarato subito che il Palazzo doveva diventare
trasparente e che ci doveva essere massima collaborazione con
l'Autorità giudiziaria, probabilmente a qualcuno qui dentro deve
essere corso un brivido freddo sulla schiena. Ecco perché
presumibilmente ci sono state poi tutte le manovre successive ed è
questo che mi preoccupa.
Chiederei pertanto al Presidente di fare in fretta a fare questi
accertamenti, perché io speravo che qui oggi il Presidente
arrivasse dicendo: "La richiesta era avvenuta in questi termini"
oppure: "La richiesta era generica e quindi perché dare queste
lettere?", insomma un qualcosa di un pochino più concreto. Qui,
invece, mi sembra tutta fuffa. Cerchiamo di essere un pochino più
attenti a questi dettagli, perché non sono soltanto dettagli. La
forma, come qualcuno dice a volte, è sostanza, quindi diamo
sostanza a queste cose e soprattutto diamo risposte a chi sta
fuori.
Presidente
- La parola alla collega Spelgatti.
Spelgatti (LEGA VDA)
- È incredibile tutto quello che sta
accadendo, ma è ancora più incredibile la risposta da lei data a
quella che sarà poi l'interpellanza che abbiamo presentato sulla
questione dell'operazione "Geenna", sulle sue funzioni prefettizie
e su come sta svolgendo le sue funzioni prefettizie. Sappiamo già
che, come al solito, lei non vuole discutere questa nostra
interpellanza, si nasconderà sempre dietro a un dito, dietro le
funzioni prefettizie, dietro al fatto che di quello che svolge come
Prefetto non se ne può parlare in quest'Aula. Allora lo accenniamo
noi, in questo momento.
Lei continua a sostenere che sostanzialmente le responsabilità
del suo immobilismo totale dipendono in maniera fantomatica dal
Ministero, oggi ha addirittura detto dal Ministro Matteo Salvini.
Le pongo una domanda: ma lei ci dice in quale data ha fatto la
richiesta delle deleghe prefettizie? Se l'ha fatta, quando l'ha
fatta? Vogliamo sapere esattamente la data, quella della richiesta
ufficiale, perché qua non si sa con chi lei stia parlando e cosa
stia facendo. C'è solo un dato, perché i dati parlano chiaro e i
dati sono oggettivi: il Prefetto di Reggio Calabria ha ottenuto la
delega da parte del Ministero degli interni e ha già disposto
l'accesso ispettivo antimafia il 20 febbraio. A San Giorgio Morgeto
non ci sono Amministratori arrestati e quindi all'interno delle
istituzioni non vi sono Amministratori toccati in maniera così
pesante com'è avvenuto in Valle d'Aosta dall'indagine. Per
un'indagine che si svolge tutta in Valle d'Aosta il Prefetto di
Reggio Calabria è intervenuto immediatamente e, ripeto, per fatti
che lambiscono quelle che possono essere le istituzioni di San
Giorgio Morgeto.
Qui le cose non stanno andando avanti e bisogna smetterla di
nascondersi dietro un dito. Ci sono tutti i valdostani che stanno
aspettando una risposta sotto questo profilo. È il giochino che
avete sempre fatto quello di scaricare sempre le responsabilità.
Quando noi eravamo al governo, di tutto ciò che voi avevate fatto
negli anni precedenti la responsabilità era nostra perché non
avevamo risolto il problema con la bacchetta magica. E così
continua anche a dire oggi su tutte le altre questioni: "ah no,
sono fatti del 2014"... peccato che nel 2014 eravate sempre voi!
Bisogna smetterla con questo continuare a scaricare le
responsabilità su fantomatici altri, quando si sa benissimo che le
responsabilità sono vostre! Soprattutto vi ripeto che tutti i
valdostani stanno aspettando delle risposte.
La risposta più importante da dare comunque in questo momento,
in cui trovo assolutamente come minimo indecoroso - usiamo un
termine piuttosto neutro rispetto a quelli che vorrei utilizzare e
che preferisco non utilizzare in questa sede - tutto quello che sta
accadendo, l'unica cosa che dovreste fare tutti quanti è unirvi a
noi e dare le dimissioni, cercare di dare una dignità a questo
Consiglio, perché fino a quando questo Consiglio continua a
rimanere in piedi non c'è una reale democrazia in questa Valle
d'Aosta. È assolutamente terrificante l'immagine che stiamo dando
della Valle d'Aosta non solo a tutti i valdostani, ma anche fuori
dalla Valle d'Aosta. Tutto questo sta pure compromettendo
pesantemente tutte le battaglie fatte per decenni per l'autonomia e
quant'altro. Pertanto io invito nuovamente il Presidente Fosson e
tutti gli altri Consiglieri - di maggioranza e di minoranza - a
dare le dimissioni, perché chi non si aggiunge a LEGA e MOUV' nel
voler dare le dimissioni è assolutamente complice di questo
sistema. Le responsabilità le ha anche ogni singolo Consigliere che
non dà le dimissioni, che non torna al voto e non ridà una dignità
a quest'Aula, quindi se ne assumerà tutte le responsabilità.
Presidente
- La parola al collega Bianchi.
Bianchi (UV)
- Sinceramente non entrerei nel merito
dell'accaduto, vale a dire sulle lettere, se dovevano essere
scritte o no, in quanto c'è un'indagine in corso. L'indagine andrà
avanti e dall'indagine si capirà se queste lettere potevano essere
fatte o no.
Mi soffermerei invece sull'ordinanza, laddove si parla di "non
collaborazione". Sono contento che il Presidente Fosson abbia
anticipato che l'Amministrazione regionale cercherà di fare
trasparire ed evidenziare se non c'è stata collaborazione. Io
chiedo vivamente questo al governo, al Presidente, anche al
Presidente del Consiglio: che venga fatta chiarezza, perché se non
c'è stata collaborazione, deve essere fatta chiarezza e si deve
sapere perfettamente chi non ha dato collaborazione. Su questo sono
in linea con quanto diceva il collega Sammaritani. A mio avviso il
dunque della discussione di oggi è questo: se non c'è stata
collaborazione, visto che dal 2014 ad oggi si sono succeduti cinque
governi, molto probabilmente sei con quelli di questa legislatura.
L'ordinanza è generalizzata, non si parla di chi non ha collaborato
o come ha collaborato. Sarebbe importante fare chiarezza, anzi, è
indispensabile. Ben venga quindi l'incontro da parte
dell'Avvocatura regionale con il tribunale. Io penso pertanto che
il tema che oggi dobbiamo discutere all'interno di quest'Aula è
questo: se non c'è stata collaborazione, chi non ha dato la massima
collaborazione alle Autorità andrà chiaramente incontro a quello
che gli spetterà.
Presidente
- La parola al collega Marquis.
Marquis (SA)
- Ritengo che su questo tema il Presidente
Fosson abbia espresso in modo molto chiaro qual è la posizione
della maggioranza, una maggioranza che ci tiene a fare chiarezza,
chiarezza che credo desideri ciascuno di noi all'interno del
Consiglio regionale. Mi spiace però sentire delle speculazioni
politiche su questo argomento, perché se c'è qualcuno che non ha
collaborato deve essere evidenziato.
Io posso portare la mia piccola esperienza per quel tratto di
strada in cui ho avuto delle responsabilità di governo e ritengo di
aver sempre adempiuto - in prima persona, con la Giunta, con gli
uffici - a una massima collaborazione, così come credo lo abbiano
fatto gli altri. Se però così non è, è giusto che venga
evidenziato. Non condivido però entrare nel merito in Aula su
questioni dando delle patenti da una parte di buoni, dall'altra
parte di cattivi, da una parte di chi vuole evidenziare la
trasparenza e dall'altra parte gli opachi. Vi posso garantire che
mi sento molto trasparente e in questa direzione ho sempre lavorato
e continuerò a lavorare. Sul Casinò nel mese di dicembre, proprio a
questo riguardo - lo voglio dire all'Aula - ho presentato un "116"
per capire tutta una serie di procedure messe in atto e, ancora
oggi, non ho avuto risposta. Spero di avere risposta dalla società,
perché credo che bisogna fare chiarezza su tutto, in modo
inequivocabile. Così come mi spiace quanto è uscito
dall'informazione riguardo all'impegno che ci siamo presi la scorsa
settimana, nell'ultimo Consiglio regionale, quello di intraprendere
un lavoro di verifica di tutta l'attività di ristrutturazione e di
gestione degli appalti esternalizzati. Il giorno dopo è uscito un
articolo titolato: "bocciata la nostra proposta". Voglio dire a
tutti che la Commissione ha già assunto l'impegno, ha iniziato a
lavorare per fare la massima chiarezza e trasparenza. Probabilmente
i giornali hanno male interpretato il pensiero dei colleghi di
opposizione a questo punto, perché sono anche loro partecipi nella
Commissione con lo stesso obiettivo dei colleghi di maggioranza:
fare chiarezza.
Un piccolo passaggio mi è dovuto, collega Gerandin. Lei ha detto
che chi siede nei banchi della Giunta deve essere informato su
tutto, sennò non conta nulla... sì, lo ha detto prima... o il
collega Cognetta... lo ha detto lei, collega Gerandin. La invito a
far sbobinare le sue parole, perché so quello che dico. Le posso
garantire che chi ricopre dei ruoli di governo è impegnato a dare
il suo contributo nella maniera che gestisce e non sempre può
essere a conoscenza di come vengono sviscerate le tematiche di
competenza di altri colleghi, tant'è che le posso fare un esempio
di cosa è successo pochi giorni fa all'interno della Commissione
CVA. Un suo ex collega, Assessore del governo precedente, ha
dichiarato che nel mese di agosto è stata intrapresa
un'interlocuzione per una collaborazione tra una società
interessata anche all'acquisizione di CVA e lei ha detto in
Commissione che non ne sapeva niente. Allora io mi chiedo: ma lei
dormiva in quel governo nella qualità di Vicepresidente, se non ne
sapeva niente di una cosa di questa rilevanza? Questo sta a
significare che, al di là della fuffa e delle inutili chiacchiere
che si fanno troppo spesso qui dentro, esiste il buon senso. Il
buon senso dovrebbe essere applicato. Pertanto mi vorrei soffermare
solamente sotto gli aspetti sostanziali, più che fare dell'inutile
demagogia su questi argomenti.
Credo che la Procura bene faccia a fare tutti gli
approfondimenti del caso su una vicenda risalente al 2014. Noi ci
auspichiamo che quanto prima si possa addivenire alla massima
chiarezza, che venga messo in evidenza tutto quello che non va
relativamente anche a tale questione, poiché l'interesse comune è
quello di dire ai valdostani le cose come stanno.
Presidente
- La parola al collega Bertin.
Bertin (RC-AC)
- Ritorno brevemente sulla questione della
mancata collaborazione da parte dell'Amministrazione regionale nei
confronti dell'Autorità giudiziaria, cosa che ritengo estremamente
grave. Oggi mi aspettavo che ci fosse già stato comunicato qualcosa
in tal senso, poiché sono...
(brusio in Aula)
Presidente
- Scusate però, si chiede rispetto quando si
parla, vi chiedo di lasciare parlare anche il collega Bertin. Per
cortesia, si fa fatica a sentire quello che dice!
Bertin (RC-AC)
- Riprendo brevemente. Poiché queste
accuse di mancata collaborazione con l'Autorità giudiziaria sono
estremamente gravi, credo che bisogna al più presto fare chiarezza
su questo aspetto. Mi aspettavo già oggi qualcosa in tal senso,
poiché è dovuta la collaborazione tra la nostra Amministrazione e
l'Autorità giudiziaria. Un'ombra di questo genere sui rapporti tra
il Palazzo di giustizia e l'Amministrazione regionale è
estremamente grave. Mi auguro - mi aspettavo fosse stato già fatto
anche oggi - che tutto venga al più presto chiarito e che, se ci
sono responsabilità, si assumano rapidamente delle azioni.
Sollecito da questo punto di vista una certa celerità, anche per
quanto concerne gli aspetti riguardanti l'inchiesta "Geenna" che in
parte toccano anche le funzioni prefettizie esercitate dal
Presidente della Regione. Facciamo in fretta. Qui torno sulla
questione della mancata collaborazione, che ritengo estremamente
grave, affinché l'Amministrazione regionale si accerti al più
presto se ci sono state responsabilità e si agisca.
Presidente
- La parola al collega Manfrin.
Manfrin (LEGA VDA)
- Anch'io rimango effettivamente
basito nell'ascoltare certe dichiarazioni, a partire dal Presidente
Fosson per seguire i membri di questa "onorevole maggioranza". È
evidente che già dal momento in cui... lo abbiamo trattato nello
scorso Consiglio, in virtù del fatto che la data famosa di
sospensione dell'allora Consigliere Sorbara ricade prima
dell'inaugurazione di questo nuovo governo della vecchia
politica... dicevo, c'è veramente un problema di delegittimazione
che parte dall'arresto del Consigliere Sorbara e che segue seguendo
tutto lo stillicidio di notizie giudiziarie che ogni settimana e
ogni mese investe questa Amministrazione.
Quello che mi colpisce maggiormente è la vostra abilità nel
cercare di far finta di niente. Viene arrestato un Consigliere,
veniamo qui in Aula e si dice: "sì, però non facciamo nomi, non
diciamo partiti, non diciamo cose, poteva succedere a tutti,
vediamo un po' come si può trattare questa cosa con dichiarazioni
generiche di principi in cui condividiamo il fatto che la mafia è
brutta è cattiva" e si fa finta di niente. Poi arrivano indagini,
perquisizioni, processi, sentenze e si fa finta di niente: "sì,
però questa non è mica un'aula di tribunale, non è che se ne può
parlare, non è che si può discutere dei fatti che coinvolgono
questa Amministrazione, questo Consiglio e chi lo governa, perché
questa non è un'aula di tribunale e quindi quello che succede
ovviamente non ci tocca". È quindi evidente il vostro tentativo di
cercare di non entrare nel merito di nulla, perché se entraste nel
merito di qualcosa è palese che lo sottolineereste, e
sottolineeremmo una volta di più ai valdostani chi sono i soggetti
e da chi è composta la maggioranza che sta governando attualmente
questa Regione.
Il collega Bianchi - faccio un esempio su tutti perché ha appena
parlato - ci ha detto: "bisogna verificare se non vi è stata
collaborazione". Collega Bianchi, io non uso parole mie, non mi
permetto, ma le leggo cosa c'è scritto sul decreto firmato
dall'Autorità giudiziaria riguardante questa indagine e questa
perquisizione che dice: "
Vi è una più che fondata ragione di
ritenere che gli organi della Regione non abbiano un atteggiamento
collaborativo e che in tal modo si disperdano o comunque vi siano
elevate probabilità di dispersione di rilevanti elementi di
prova
". Non lo scrivo io, lo scrive l'Autorità giudiziaria. È
quindi troppo facile cercare di astrarsi e dire: "ma non ci tange,
vediamo di chi saranno le responsabilità". Qui ci sono dei fatti
ben precisi. Allora è evidente, ancora oggi, ancora una volta di
più, che è necessario sottolineare che chi oggi prende tempo, chi
oggi rinvia la discussione, chi oggi cerca di dire: "sì, ma
trattiamo dell'amministrazione quotidiana" prende tempo, ma prende
anche in giro i valdostani.
Presidente
- La parola alla collega Pulz.
Pulz (ADU VDA)
- A nostro avviso l'inchiesta sulle
garanzie per il Casinò è solo l'ennesima conferma del sistema di
potere che ha dominato e, purtroppo, rovinato la nostra Valle
d'Aosta in questi anni; un sistema centrato su un uomo solo al
comando, situazione che già di per sé è molto pericolosa, un uomo a
cui bastava una lettera per impegnare tutta la Regione. Oggi è
quindi naturale che sia quest'uomo, il nostro collega Augusto
Rollandin, ad essere chiamato a rispondere per tutti. È logico, ma
non è giusto, perché Rollandin, come dimostrano le numerose
inchieste che continuano a scuotere la politica valdostana e di
fronte alle quali effettivamente sembra che noi non possiamo dire e
fare nulla, non ha fatto tutto da solo. Innumerevoli persone hanno
accettato questo stato di cose e ne hanno beneficiato a lungo,
diventandone così complici e dimostrandosi evidentemente inadeguati
al loro ruolo pubblico o privato. Rollandin è diventato il simbolo
del malgoverno valdostano, ma non può diventarne il capro
espiatorio.
Ora, per cambiare veramente, ribadiamo anche noi che ce ne
dobbiamo tornare tutti a casa per ridare la parola agli elettori,
che speriamo finalmente spalanchino gli occhi e abbiano il coraggio
di creare tutti insieme non un supposto cambiamento, ma proprio una
necessaria e urgente svolta storica. Oggi assistiamo con un
sentimento di impotenza alle fasi finali della crisi del Casinò,
provocata anche dal suddetto sistema, ma crediamo sia legittimo
chiederci se questo stesso sistema, con le stesse persone di prima,
protagonisti e comprimari, siano in grado di affrontare altri
dossier
, altrettanto o ancor più delicati e strategici per
il futuro della nostra comunità, come il
dossier
sulla CVA,
a cui soltanto ieri abbiamo dedicato un'intensa e preziosa giornata
di lavoro con audizioni di alto livello, sebbene leggermente - solo
a tratti, per carità - ci sono sembrate un po' filogovernative.
In conclusione, per noi non è solo Rollandin a essere
delegittimato, ma questo intero sistema che in questi decenni è
stato da lui incarnato.
Presidente
- La parola all'Assessore Baccega.
Baccega (UV)
- Voglio raccogliere il suo appello,
Presidente Rini, e anche quanto ribadito dal collega Sammaritani.
Più volte si è sottolineato in quest'Aula, quando si parlava di
Casinò, di non trasformare l'Aula del Consiglio regionale in
un'aula di tribunale, ma siamo di nuovo sul pezzo, siamo di nuovo
qui.
Per coloro che non c'erano nel 2013, quando siamo arrivati noi
per la prima volta e altri che compongono questo Consiglio, è
giusto fare un piccolo percorso di storia di questa lunga, tremenda
e annosa vicenda, vicenda che vede molte persone con le proprie
risorse sequestrate, con la prima casa sequestrata e tutti i beni
immobili. Il percorso giudiziario non si è ancora concluso, ma
comunque rimangono in capo a molte persone di questo Consiglio
queste situazioni davvero drammatiche. Nel 2013 siamo arrivati e
c'era un Casinò ristrutturato al 60 percento. Mancavano le risorse
per completare i lavori e dare alla Valle d'Aosta il Casinò pronto
con tutte le sue strutture pianificate dall'acquisto del Grand
Hotel Billia, pianificate da un Piano di sviluppo che era
in
itinere
, e quella maggioranza, quella Giunta dell'epoca con 18
a 17, decise di andare avanti. Furono contratti dei mutui chiari,
inequivocabili, che davano risposta a quel percorso. Ma perché quel
percorso? È lì l'assunzione di responsabilità amministrativa,
collega Sammaritani, perché nel 2013 c'erano 840 famiglie che
potevano finire in mezzo alla strada, all'epoca c'erano 840
dipendenti tra Casinò e Grand Hotel Billia. Quella fu l'assunzione
di responsabilità: completare i lavori. Il 13 dicembre 2013 il
Casinò riaprì con tutte le sue strutture complete. Quella fu una
grande assunzione di responsabilità, quello fu il percorso che
avviò quella maggioranza. Da lì si scatenò l'inferno.
Riguardo a coloro che mi dicono che mi dovrei imbarazzare...
collega Gerandin, lei si deve imbarazzare. Lei deve tutto a quel
movimento di cui faceva parte, la sua carriera politica è nata lì!
La mia coerenza non mi imbarazza nel modo più assoluto, stia certo!
Lei si deve vergognare, non io!
Rispetto a quello che alcuni colleghi dicono, che i valdostani
aspettano delle risposte, ci sono stati due processi. Il primo
processo è stato quello della Corte dei Conti: la giustizia
contabile ha preso camionate di roba, camionate di documenti per
andare ad istruire quel processo! Successivamente vi è stato un
processo penale: altre camionate di documenti che sono arrivati
alla Procura della Repubblica per far sì che qualcuno fosse
condannato. Siamo stati assolti, grazie a Dio, perché il fatto non
sussiste! E allora dico: forse tre lettere sono sfuggite? Non posso
pensare che fossero nascoste, perché di quelle tre lettere
giustamente in questo Consiglio ad un certo punto se n'è parlato,
ma dopo. Ora, essere accusati di mancata collaborazione, questo
aspetto vorrei fosse chiarito. Vorrei che ci dicessero in che cosa
è mancata questa collaborazione. Quando siamo stati chiamati
abbiamo sempre dato la massima disponibilità. Io, all'epoca, fui
anche interrogato per una questione e diedi tutta la collaborazione
possibile immaginabile. Ora giustamente dobbiamo chiarire questo
aspetto, e allora che si chiarisca una volta per tutte!
Colleghi, questa grande richiesta di dimissioni, questa grande
richiesta di ritorno al voto... dopo mesi e mesi di immobilismo
politico noi chiediamo di tornare al voto, invece di rilanciare
sulle cose da fare? Ma è di questo che ci si deve vergognare!
Presidente
- La parola al collega Aggravi.
Aggravi (LEGA VDA)
- Non avrei voluto parlare, poiché,
come ben sapete, quando si parla o si cita il fatto che quest'Aula
possa diventare un tribunale a porte aperte non mi piace
intervenire, anche perché un tribunale a porte chiuse io l'ho
subito a suo tempo insieme a dei validissimi dirigenti
regionali.
Ritengo però necessario rispondere al collega Marquis, è un po'
il nostro destino dai tempi dal bilancio. Riguardo alla Commissione
d'inchiesta che avevamo chiesto sui lavori, abbiamo semplicemente
sottolineato quanto avevamo detto in Aula. L'intenzione di dare
mandato ad una specifica Commissione sui lavori del Casinò era una
forma di maggiore autotutela per l'organo Consiglio regionale, in
quanto in questa Commissione sarebbero stati presenti tutti i
gruppi, si sarebbe terminato il lavoro. Per carità, può farlo la
Commissione, ma ripeto: la formula dell'autotutela la voglio
sottolineare, soprattutto al termine di un percorso che la Casino
ha avuto e sta avendo e che avrebbe potuto produrre una
documentazione
ad hoc
e specifica sul più importante
investimento fatto dal socio su una società che - oggi lo
ricordiamo - si trova in concordato.
Per quanto riguarda poi la vicenda relativa a quanto detto sulla
Commissione speciale CVA, ovvero che un ex Assessore -
je suis
ici
- ha detto... no, no, ma ci tengo a dirlo e a sottolinearlo
per una formula anche di autotutela personale e per sfatare un
mito, perché qui si parla tanto di quotazioni, di grandi
operazioni, di strategie e poi non si conoscono le regole del
mercato. Ora, nessuno ha interloquito in
cachette
per
vendere un
asset
della Regione. Uno ha agito secondo le
regole del mercato e secondo la regolamentazione delle società
quotate in cui chi viene interessato da informazioni
price
sensitive
- e penso che, dopo l'audizione di domani, sapremo
tutti chi ha partecipato e cosa sono le informazioni
price
sensitive
- si deve comportare secondo le regole e quindi non
dire neanche alla propria madre quello che sta facendo. Perché?
Perché qualsiasi azione posta in essere da una società quotata che
non è dichiarata al mercato può avere una certa influenza e può
avere delle fattispecie di reato.
Sfatiamo un altro mito: non si parla e non si è parlato di
nessuna vendita, ma di un avvio di potenziali trattative secondo le
regole del mercato. Se poi queste potenziali trattative non si
avvieranno, nulla succede, ma non mischiamo e non diamo a intendere
informazioni scorrette verso i cittadini. Perché? Perché stiamo
parlando di regolamentazione molto seria e molto seriosa. Mi rendo
conto che spesso la speculazione politica può essere utile, ma in
questo caso assolutamente no. Nessuno ha lavorato per vendere un
asset
importante della Regione. Ci si è semplicemente mossi
secondo le regole del mercato, secondo le regole esistenti che io
spero, se si sceglierà questa strada, verranno rispettate, perché è
finito il tempo di fare come si pensa di fare.
Presidente
- Collega Gerandin, chiede la parola per fatto
personale?
Gerandin (MOUV')
- Sì, per fatto personale.
Presidente
- Prego.
Gerandin (MOUV')
- Non voglio sicuramente trasformare
quest'Aula in un tribunale, come detto da qualcuno. Mi sono
limitato a parlare di cose che ho affermato nel 2014. Nel 2014 ho
detto queste cose in quest'Aula e ci tengo a precisare che non era
un'azione... anzi, probabilmente la mia iniziativa aveva un valore
leggermente diverso, nel senso che - e lo ribadisco al punto 4 -
avevo anche proposto una modalità per uscire dall'equivoco, ma
qualcuno, torno a dire, sicuramente la Giunta dell'epoca o qualcun
altro, ha ritenuto che non fosse necessario correggere un atto.
Detto questo, volevo solo chiarire con il collega Marquis che
c'è una grande differenza tra "interlocuzioni" e "atti formali". Io
ho sempre e solo parlato di atti formali dei quali ho avuto accesso
tramite un "116", mai di interlocuzioni, perché penso - lei è stato
Assessore e anche Presidente - che probabilmente non abbia messo
ogni volta a conoscenza tutto l'esecutivo delle interlocuzioni.
Diversa è la cosa riferita agli atti formali, sui quali all'epoca
ero convinto che non ci fossero dei presupposti, anche perché,
dall'esperienza che ho avuto come Sindaco - noi abbiamo fatto mutui
con la Cassa Depositi e Prestiti, con istituti di credito -, non
esiste il fatto che un Sindaco o qualcun altro prenda carta e penna
e su carta intestata del Comune - in questo caso della Regione -
metta un protocollo dicendo che vengono garantite una serie di
linee di credito, soprattutto linee di credito - secondo me è
corretto che la gente lo sappia - non di qualche centinaia di
migliaia di euro, ma di 19 milioni, qua parliamo di 19 milioni.
Voglio concludere riferendomi a quanto è stato detto e sollevato
da qualcuno riguardo al mio percorso politico. Io sono onorato del
mio percorso politico, l'ho già sostenuto nella precedente
legislatura e lo sostengo ancora ad oggi.
Assessore
Baccega,
penso che chi mette in discussione l'appartenenza
politica di un movimento a cui ho appartenuto e che ritengo
prestigioso come l'Union
Valdôtaine non offende me, ma offende
gli
appartenenti a questo movimento, quelle persone oneste
che comunque quando si sono rese conto che, al di là degli ideali,
qualcosa stava cambiando all'interno di quel movimento e hanno
percorso altre strade. Questa è la verità. Pertanto nello spirito
sono onorato di averne fatto parte. Probabilmente ho cominciato a
dire qualcosa di diverso quando mi sono accorto che la gestione era
leggermente diversa rispetto agli ideali. Pertanto se me lo ricorda
mi fa un favore e probabilmente offende quelle persone che negli
anni hanno fatto altri tipi di scelte. Riguardo al voto,
sinceramente io non ho nessuna intenzione di richiederlo,
Presidente, perché penso che la gente si sia già fatta
un'idea.
Sono assolutamente d'accordo con quello che diceva prima la
collega Pulz: queste operazioni hanno più soggetti, perché c'è chi
le pensa, chi le scrive, chi le condivide e alla fine c'è una
persona che le firma. Detto questo, rimango dell'idea che
quest'atto era inopportuno e illegittimo, e a volte c'è anche un
po' più di stima verso chi si prende la responsabilità di
sottoscriverlo rispetto a qualcuno che magari ne prende le
distanze.
Presidente
- La parola alla collega Morelli.
Morelli (ALPE)
- Nous avons appris la nouvelle de la
perquisition et nous avons lu avec beaucoup de consternation les
déclarations du Procureur quant à un prétendu manque de
collaboration de la part des organes de l'Administration. Ce sont
des affirmations très graves. Nous ne nous permettons pas de juger
de ses déclarations, mais nous partageons avec le Président Fosson
la nécessité de vérifier les motivations de ces affirmations pour
faire émerger d'éventuelles responsabilités. Entre autres, on ne
comprend pas de ces déclarations à qui le Procureur s'adresse, s'il
s'agit de responsabilités politiques, administratives ou
techniques. Il est donc absolument nécessaire de vérifier dans le
fond la question.
Nous partageons les déclarations du Président Fosson quant à la
nécessité et à la garantie d'une loyale collaboration entre
l'Administration régionale et la Magistrature, on ne pourrait
imaginer rien de différent. Nous croyons que l'attitude du
Président soit correcte et, en tant qu'ALPE, nous soutenons donc
l'intention d'approfondir dûment et rapidement - comme quelqu'un
l'a évoqué - la teneur et le fondement de ces affirmations.
Nous repoussons fermement les insinuations de certains collègues
quant à la volonté qui serait expression de cette majorité de
cacher des éléments qui pourraient être dangereux pour quelqu'un à
l'intérieur de cette majorité. Celles-là aussi ce sont des
affirmations graves, qui devraient s'appuyer sur des faits réels,
et qui m'étonnent de la part de collègues qui sont normalement très
prudents et très modérés, mais qui probablement sont en train de
glisser un peu dans l'instrumentalisation politique. D'ailleurs les
campagnes électorales s'approchent et certaines attitudes
deviendront la coutume. Ainsi que je ne comprends pas certaines
affirmations de la part d'autres collègues que j'interprète même
comme une sorte d'
excusatio non petita
.
Restons-en aux faits: nous sommes sûrs qu'il est de l'intérêt
des institutions et de nous tous de faire la clarté nécessaire,
c'est ce qu'ALPE a toujours voulu dans ces années de permanence au
Conseil de la Vallée et, en ce sens, nous apprécions l'engagement
du Président Fosson que, nous sommes sûrs, il saura porter à terme
dans le plus bref délai. Permettez-moi de conclure sur cet appel
désormais constant et continu aux élections qui vient d'une part
politique. Nous sommes en train de travailler encore à une loi
électorale qui devrait essayer de garantir une certaine stabilité à
notre Région, après avoir garanti le secret du vote. On a comme
l'impression que cet appel continu aux élections cache en réalité
la volonté d'aller voter avec la vieille loi. Permettez-moi de
douter de l'honnêteté de cet appel. Je crois que nous avons encore
du travail à faire sur la loi électorale, après quoi nous pourrons
décider quoi faire.
Presidente
- La parola al collega Vesan.
Vesan (M5S)
- Volevo intervenire anch'io relativamente
alla posizione del nostro movimento su quanto è stato discusso in
quest'Aula, sostanzialmente sull'invito a tornare al voto che
abbiamo testé ricevuto.
La posizione del nostro movimento relativamente alle questioni
giudiziarie credevo fosse chiara, ma è bene ribadirla. Siamo
fermamente convinti che da un punto di vista penale ognuno risponda
per le proprie azioni e continuiamo quindi a ritenere assolutamente
corretta l'azione che abbiamo portato avanti in questi mesi -
tristemente inascoltata - di richiesta di dimissioni da parte di
chi è coinvolto in procedure giudiziarie, mentre ben diversa da
questo è la dichiarazione relativa alla legittimità di questo
Consiglio.
Il fatto che ci sia un Consigliere arrestato per questioni
legate alla criminalità mafiosa è una triste cosa e probabilmente
fa fare una pessima figura a tutti quanti noi, ma questo non vuol
dire che le 34 persone qui presenti - diciamo 35, contando anche la
surroga da parte del Consigliere Barocco - siano automaticamente
dei criminali e che quindi questo Consiglio non abbia più nessuna
legittimità per operare. In fondo, quando in quest'Aula abbiamo
votato per la surroga da parte di Barocco, quello che ci è stato
chiesto formalmente è se volevamo che venisse riservato un posto in
quest'Aula ad una persona arrestata per implicazioni con la
criminalità organizzata o se, invece, avrebbe dovuto subentrare a
lui un'altra persona che non aveva problemi di legittimità da
questo punto di vista. Il nostro voto è andato quindi in tal senso,
perché noi ci teniamo alla legittimità di quest'Aula; il voto per
mantenere il posto a Sorbara sarebbe stato invece l'esatto
contrario.
Per quanto riguarda il rinnovo di questo Consiglio, noi siamo
assolutamente favorevoli; riteniamo che questo Consiglio non
rappresenti la volontà dei valdostani, però è molto, molto
importante chiarire quali sono le condizioni per tale rinnovo. Ne
ha appena parlato la collega Morelli parlando della nuova legge
elettorale. La nuova legge elettorale è stato un grosso sforzo, da
noi particolarmente insistito, per quello che riguarda la
segretezza del voto. Abbiamo rimandato tutte le discussioni sulla
governabilità ad un altro momento, ribadendo che la segretezza e il
mancato controllo del voto è la materia più importante per tutto
questo Consiglio per quanto concerne la legge elettorale. Questo
perché se non c'è la segretezza del voto e c'è la possibilità di
controllo del voto, vuol dire rioffrire alla criminalità
organizzata la possibilità di mettere nuovamente le mani su questo
Consiglio. Andare al voto in queste condizioni, secondo noi, è
tutto il contrario del rispetto della legalità e sicuramente tutto
il contrario dell'onorabilità e della legittimità di questo
Consiglio. Pertanto, pur non votando alcun tipo di fiducia a questo
governo, noi non rassegneremo le dimissioni da quest'Aula finché
non sarà vigente la nuova legge elettorale che garantirà ai
cittadini valdostani il fatto che siano loro ad eleggere un nuovo
Consiglio e non sia di nuovo, invece, purtroppo - magari con
maggiore ampiezza di intervento - la criminalità organizzata.
Oltre a questo volevo chiarire ancora un punto relativamente
all'intervento del Consigliere Aggravi, ormai il nostro è un
dibattito quasi continuo. Chiedo scusa per avere indirizzato nei
suoi confronti questa osservazione. Le discussioni sulle regole del
mercato sono assolutamente importanti e la segretezza e il rispetto
delle proposte di mercato hanno un valore indubbio, però noi, in
questo Consiglio, sostanzialmente sottostiamo alle leggi che noi
stessi abbiamo approvato. Nel momento in cui si è fatta viva nei
suoi confronti un'offerta di acquisto da parte di CVA o comunque di
trattativa e di approfondimento, era ancora vigente l'allora legge
regionale n. 20 sulle partecipate. La competenza su direzione e
coordinamento delle partecipate era di quest'Aula e quindi era
quest'Aula che doveva esprimersi nei confronti dell'approfondimento
o meno di questa proposta, e non la figura - per quanto importante
- dell'Assessore delegato. Con questo ho concluso per non prendere
altro tempo.
Presidente
- La parola al collega Restano.
Restano (GM)
- Intervengo pure io sulla questione,
innanzitutto per portare la mia solidarietà al Presidente Fosson,
che stimo e sostengo.
Sicuramente le motivazioni portate alla base del decreto di
perquisizione e sequestro ci hanno colpito e sono molto forti. La
mancanza di collaborazione tra istituzioni è un elemento che ci fa
riflettere. Sono sicuro che queste motivazioni saranno suffragate
da elementi probatori o perlomeno il Magistrato inquirente abbia il
fumus
che siano stati posti in essere comportamenti atti a
non permettere di accedere a tale documentazione. Ciò detto, credo
che il Presidente Fosson abbia risposto chiaramente ad alcune
sollecitazioni, vale a dire nel suo intervento ha chiarito e
sottolineato quale sia stato il sistema dei rapporti tra
l'Amministrazione regionale e l'Amministrazione della giustizia in
Valle d'Aosta, rapporti che fanno perno sull'Avvocatura regionale
che si fa carico di interloquire con le strutture giudiziarie
affinché venga dato tempestivo riscontro a tutte le richieste da
parte della Magistratura e della Polizia giudiziaria. Onestamente
ha sottolineato che questo sistema è già stato posto in essere
anche dalle amministrazioni che lo hanno preceduto. Ha altresì
espresso la ferma volontà di chiarire la vicenda e di collaborare
con la Magistratura. Detto questo, nella precedente legislatura io
c'ero: si sono alternati parecchi governi, e non è chiaro, credo,
da quanto ho appreso dai giornali, chi non abbia manifestato la
volontà di collaborare fattivamente con la Magistratura. Ritengo
quindi che all'interno di quest'Aula in alcuni casi si è cercato di
additare qualcuno senza averne le prove, prove che ad oggi peraltro
credo non abbia neppure la Magistratura inquirente, altrimenti
avrebbe proceduto in altra maniera.
Ritengo però doveroso fare un'ulteriore precisazione. Per quanto
siano scarse le mie conoscenze nel campo della procedura penale, vi
sono su alcuni atti dei modi di esprimersi tipici di chi svolge
questo genere di attività quando delega alla Polizia giudiziaria
certi interventi, e mi riferisco alla possibilità data dalla
Polizia giudiziaria di rimuovere ostacoli fissi o mobili qualora
qualcuno non collabori fattivamente. È una questione esclusivamente
procedurale e tecnica. Se andiamo a vedere - e qui ci sono degli
avvocati che esercitano la professione -, su quasi tutti i decreti
di sequestro e di perquisizione ritroviamo la stessa frase. Non che
voglia sdrammatizzare la portata dell'atto che ha investito
quest'Amministrazione, però direi che dobbiamo leggere attentamente
l'atto, con molta pacatezza, calma e riflessione, confrontarci e
cercare di porre in essere tutte le attività che possono essere
utili a chi indaga per chiarire la vicenda. Allo stato attuale non
vi sono ancora delle condanne, ma sono solo in corso degli
accertamenti. Dobbiamo collaborare con chi sta lavorando, sperando
che nel breve periodo venga chiarito il tutto.
Questa vicenda di cui stiamo discutendo ovviamente ha dei
risvolti politici e - come ha detto chi mi ha anticipato - porta
alcuni di noi ad invocare le elezioni. Su questo vorrei soffermarmi
ancora pochi secondi. Ad oggi, posso dirlo con estrema chiarezza
perché sono forse la voce più critica all'interno dell'attuale
maggioranza, la crisi di governo non servirebbe a niente. Ringrazio
i Cinquestelle che hanno chiarito la loro posizione, però sfido
chiunque di quelli che invocano a vanvera le elezioni a mettere 17
firme. In cinque anni che abbiamo passato qua a sentire gente che
diceva "elezioni, elezioni" non si è mai vista una firma, quando ci
saranno le 17 forse si aggiungerà una diciottesima.
Presidente
- La parola al collega Sammaritani.
Sammaritani (LEGA VDA)
- Abbiamo detto a più voci che
questo non è un tribunale e naturalmente, invece, come spesso
accade - ma è anche giusto che sia così, tutto sommato si tratta di
dialettica che è importante in un confronto - c'è chi difende e c'è
chi accusa. È scontato che sia così. Naturalmente chi difende fa
parte della maggioranza e chi accusa, tutto sommato ancora in senso
buono, è chi fa parte dell'attuale minoranza, dell'opposizione.
Ci sono stati interventi che forniscono tanti spunti. Il primo
di tutti è quello del collega Bianchi. Sono d'accordo su certe
cose, ma non lo sono invece su un tema importante, vale a dire sul
fatto che, come spesso accade, ci si trincera dietro alle indagini
penali in corso. Innanzitutto questo è già un bruttissimo segnale,
perché di indagini penali qua mi sa che ce ne sono anche un po'
troppe ultimamente, anzi, è già da un po' di anni che ce ne sono
tante. Non so se siamo ai vertici di questa classifica, ma credo di
sì. Credo che poche Regioni vedano tante indagini penali in corso
come la nostra negli ultimi anni e questo non è certo un merito.
Dire che quando c'è l'indagine penale si blocca tutto, si crea una
bolla e nessuno può più toccare queste cose, nessuno può più
parlare per esempio di queste lettere di
patronage
- che io
non ho ancora nemmeno visto, quindi mi astengo dall'entrare nel
merito -, ma ci sono dei piani diversi. Non confondiamo come al
solito i piani, perché c'è un piano penale, ce n'è uno
amministrativo, ce n'è uno politico e ce n'è uno civile.
A me, da attuale Consigliere di questa Regione, piacerebbe
sapere per esempio qual è la portata civile di queste lettere di
patronage
. Quanto impegnano la Regione? Che significato
hanno? Che peso hanno dal punto di vista civilistico? Del penale
non me ne frega nulla, del fatto che qualcuno possa essere imputato
non me ne frega niente, non mi interessa. Io non voglio far fare la
politica ai Magistrati. È ora di finirla. La politica la dobbiamo
fare noi, l'amministrazione la dobbiamo fare noi. Non dobbiamo
demandare ai Magistrati, perché poi magari qualche volta ci
lamentiamo che i Magistrati sbagliano, che fanno accuse sbagliate,
che condannano anche gli innocenti (e capita). Cerchiamo di
evitarlo. Facciamo un passo prima, facciamo il nostro mestiere, non
facciamolo fare ai Magistrati. Il nostro mestiere adesso è quello
di governare. Stiamo governando? Non mi pare! Gli ultimi Consigli
di quest'anno sono stati tutti qua a discutere di queste cose,
tant'è che oggi siamo qua a farci una "tre giorni" per smaltire
l'arretrato, quindi vuol dire che qualcosa non funziona.
È inutile che diciamo che non si deve andare al voto, ma certo
che si deve andare al voto, per forza, e anche prima possibile,
perché se stiamo qui ancora due anni a discutere di come rendere
governabile con una legge elettorale questa Regione, probabilmente
ci trascineremo a non fare niente, a stare in questa inerzia ancora
per degli anni! Ecco perché per esempio la LEGA e MOUV' chiedono
questo. È ora di farla finita, ci vuole il cambiamento.
Sinceramente a voi sembra che questo governo sia un cambiamento?
Non c'è stato cambiamento, è stato solo parziale. Il segnale di
cambiamento c'è stato, gli elettori ce lo hanno dato, ma i numeri
di questa Regione sono talmente piccoli per cui i fenomeni sono
diversi dal resto d'Italia. Qui il voto molto spesso è personale,
altrimenti sicuramente ci sarebbe stato molto più cambiamento. Ce
n'è stato tanto, perché entrare in sette con una sola votazione mi
sembra sia già un notevole cambiamento. Chiaramente molti non
l'hanno voluto capire, ma è normale che non lo capiscano, non fa
comodo! Se andassimo adesso alle elezioni il cambiamento ci
sarebbe, ne sono quasi certo, ma se invece non ci vogliamo
andare... Mi dispiace che come al solito i Cinquestelle diano una
lettura un po' diversa dei fatti, a mio avviso travisata, ma non
per cattiveria, non per volontà, bensì forse per mancanza di un po'
di fiuto, comunque questo non spetta a me valutarlo.
Questo è - come diceva la collega Pulz - esattamente il problema
del sistema. Il sistema c'è stato, era un sistema personalistico.
Qualcuno a quanto pare - questo delle lettere di
patronage
è
un indice chiaro - diceva, disponeva, faceva un po' da solo, ma
probabilmente non del tutto da solo. Qualcuno dietro c'era,
qualcuno che sapeva c'era di sicuro, è questo il problema. Nei
reati - non voglio richiamare questo, non mi interessa - c'è la
condotta omissiva, vale a dire il non fare, il lasciar fare a
qualcun altro e qui la colpevolezza è nella stessa misura, nello
stesso modo. Non gettiamo quindi al capro espiatorio certe
responsabilità, perché c'è tutto un sistema che purtroppo è andato
avanti. È questo che noi vogliamo cambiare attraverso il voto il
più presto possibile, questo il discorso che noi facciamo in questo
momento. Mi spiace, collega Morelli, io apprezzo molto la sua
serenità, la sua capacità di intervento, ma la politica in questi
casi bisogna farla, perché io credo sia un interesse di tutta la
nostra Regione.
Dalle ore 10:41 assume la presidenza il Vicepresidente
Distort.
Distort (Presidente)
- Ha chiesto la parola la collega
Spelgatti.
Spelgatti (LEGA VDA)
- È triste vedere come il Movimento
5 Stelle si sia trasformato di punto in bianco in un partito
democristiano nel momento stesso in cui si rischia di perdere la
poltrona. Questo è un fatto estremamente grave. Se un Movimento 5
Stelle dice che non vuole tornare a elezioni, che bisogna aspettare
assolutamente ottobre per la nuova legge elettorale, allora ci si
domanda: ma la LEGA è invece impazzita, visto che sono stati i
primi a essere beneficiati dalla segretezza del voto? Sono
impazziti? No, non siamo impazziti.
Il dato è molto semplice: grazie a tutto il lavoro che ha fatto
la Magistratura, oggi il problema della segretezza del voto è
estremamente limitato, ma per fattori esterni. È estremamente
limitato, e io voglio vedere alle prossime elezioni quali saranno i
partiti che si muoveranno per andare a controllare il voto! Mi
auguro che lo facciano e mi auguro che scattino immediatamente le
manette. Spero che per la prossima tornata elettorale saremo tutti
intercettati, pedinati. Perdita di libertà? Sicuramente. Avete
qualcosa da nascondere? No. Io non ho niente da nascondere. Mi
dispiace se qualcuno sente le mie chiacchierate o discussioni con
mio marito, ma ad un certo punto nella vita va bene anche perdere
la libertà nel momento in cui ci si mette in gioco per questioni
molto più importanti. Direi che, a fronte di tutto il lavoro svolto
dalla Magistratura e a fronte del fatto che avremo i fari puntati
addosso, credo che il problema del controllo del voto ormai sia
ampiamente superato. Ci saranno delle eccezioni e mi auguro che
verranno presi. Pertanto non nascondetevi dietro al fatto di dire:
"dobbiamo aspettare necessariamente la nuova legge elettorale". Qua
si tratta soltanto di guadagnare dei mesi per stare seduti su una
poltrona.
Ripeto: noi non abbiamo paura di tornare ad elezioni e se
qualcuno non verrà rieletto non ha importanza, ognuno di noi torna
a fare il proprio lavoro, io torno a fare l'avvocato. Ricoprire
queste poltrone, stare seduti qua non è un fatto personale. Noi
abbiamo un mandato che i cittadini ci hanno dato. Se non possiamo
espletare correttamente questo mandato - e non lo si può rispettare
correttamente nel momento in cui c'è una maggioranza delegittimata,
ci sono problemi di 'ndrangheta, ci sono trentamila processi che
pendono su membri di questo Consiglio - non c'è dignità in tutto
questo, non c'è una maggioranza solida, non c'è una maggioranza che
sta in piedi. C'è la stessa maggioranza che va avanti da
quarant'anni con una sospensione di pochi mesi in cui ci siamo
stati noi. Tutto questo non è possibile che vada avanti, pertanto
c'è fretta di tornare al voto, perché qui il tempo scorre e tutto
sta implodendo su sé stesso.
La Valle d'Aosta ha bisogno di un governo stabile. Avere paura
di tornare ad elezioni è decisamente da codardi, vale per qualunque
persona che è qua, all'interno di questa maggioranza, e che non dia
davvero le dimissioni. Ripeto, le nostre ci sono sul piatto e
firmeremo tranquillamente qualunque documento per arrivare alle 18
firme (ce ne sono già 10). Ringrazio la collega Pulz perché,
nonostante ci separino visioni ideologiche importanti, su alcune
questioni rilevanti ha dimostrato che in realtà siamo sempre molto
allineati. Bisogna tornare ad elezioni.
Presidente
- Ha chiesto la parola il collega Aggravi.
Aggravi (LEGA VDA)
- Vicepresidente, chiedo la parola per
fatto personale, visto che la vicenda tra me e il collega Vesan
continua.
Volevo semplicemente specificare. Prima ho detto che qualcuno ha
da intendere e invece qualcun altro dice cose non vere. È bene che
si sappia, per tutela del sottoscritto e trasparenza del governo di
cui ho fatto parte, che quanto è avvenuto non sono fatti e atti di
direzione e coordinamento, ma gestione di informazioni
privilegiate. Il vostro partito, che fa sempre riferimento
all'
online
, sul sito www.consob.it può trovare la
regolamentazione di riferimento al di là della legge n. 20 e,
soprattutto, degli interessantissimi documenti esplicativi sulla
gestione di informazioni privilegiate che possono specificarle e
farle capire come è stata gestita questa attività. Nulla di più.
Non si è parlato di vendita, non si è parlato di operazioni di
qualsivoglia modalità. Perché? Perché, come vedrà in questi
documenti che le ho citato, qualsiasi tipo di quelle attività
avvengono successivamente alla manifestazione di interesse. La
manifestazione di interesse è avvenuta non sotto la Giunta
Spelgatti, ma nella Giunta successiva e ad oggi - che si sappia o
che si sia detto - non si è proceduto da nessuna parte, non si è
fatto alcun tipo di valutazioni. Si è semplicemente gestita secondo
le regole del mercato una potenziale informazione privilegiata e
quindi si sono seguite le regolamentazioni di riferimento. Tutto il
resto è ancora da definire o magari non verrà mai definito. Noi
abbiamo gestito un'informazione privilegiata.
Presidente
- Ha chiesto la parola la Consigliera
Nasso.
Nasso (M5S)
- Innanzitutto volevo fare due considerazioni
politiche sulle comunicazioni, perché le precedenti sembravano più
un'arringa difensiva del Presidente Fosson. Sicuramente le indagini
in corso si riversano sulla politica; è così, è naturale, visti i
protagonisti e tutto ciò che tocca profondamente chi sta fuori. È
un sistema di cui si stanno forse raccogliendo i cocci, che dura da
tanti anni, quaranta, pochi più, pochi meno. È davvero importante
che si cominci a collaborare su tutti e da tutti i fronti.
Le parole del Sostituto Procuratore, che qualcuno ha letto prima
di me, che ha "
fondata ragione di ritenere che gli organi della
Regione autonoma Valle d'Aosta non abbiano un atteggiamento
collaborativo e che in tal modo si disperdano rilevanti elementi di
prova
", sono davvero inquietanti. Mi ripeto: rispetto a ciò che
ho detto tante volte in quest'Aula, una delle più grandi paure su
cui dovremmo lavorare è la disaffezione verso la politica, che
purtroppo sta avvenendo in maniera sempre più forte. È inquietante
quello che è successo, è di nuovo un ennesimo fatto in cui questo
Palazzo si confonde con il tribunale e tutto dovrebbe mettere,
diciamo così, un seme per un cambio di rotta. Questa era una
considerazione molto superficiale, non volevo andare troppo nello
specifico.
Per quanto riguarda quanto detto dalla collega Spelgatti, mi
vedo ovviamente costretta a risponderle, sembra un
tête à
tête
fra me e lei. Io non ce l'ho con lei e mi dispiace davvero
sentire cose assolutamente assurde. Lei dice che il suo nemico è
questo Governo, questo sistema radicato da quarant'anni, però qui
in Aula il suo nemico è sempre il Movimento 5 Stelle: noi siamo la
rovina di tutto. Probabilmente è già un pezzetto di campagna
elettorale, e va bene, vista la situazione nazionale dove state
crescendo e ci state abbassando nei sondaggi, ma qual è il suo
nemico? Il Movimento 5 Stelle o il sistema radicato dei
quarant'anni? Lo decida.
Quanto al cambio di rotta, lo ha deciso - questo un pochino lo
rivendico, anche se non ne faccio parte - la I Commissione, la
quale ha fatto approvare in quest'Aula la legge elettorale che
garantisce la segretezza del voto. Il tanto decantato "sistema
delle triplette" piace sicuramente a un sistema mafioso, può
essere, è vero, anzi è sicuro, ma forse piace anche ad alcuni
partiti che stanno crescendo sul territorio valdostano. Credo
proprio che il sistema delle triplette a voi piaccia molto ed ecco
spiegata la fretta. Ricordo bene che voi, quando eravate al
governo, avreste fatto veramente carte false pur di pescare
qualcuno in più per avere un numero più elevato e non solo 18, ve
lo assicuro. Quindi qual è il vostro nemico? Sono un po' stufa, ora
siamo addirittura diventati democristiani... Secondo me state un
po' perdendo di vista la reale situazione di quell'Aula. Sul fatto
delle poltrone stia tranquilla, state tranquilli che noi abbiamo
tutti un lavoro fuori e torneremo a farlo con grande fervore. Fra
l'altro ricordo e ne approfitto per dire che noi, che siamo qui
sicuramente con uno stipendio vantaggioso rispetto a coloro che
stanno fuori, ci stiamo tagliando lo stipendio. A voi forse
converrebbe stare qui più a lungo, visto che avete un debito
importante di 49 milioni da risanare in tanto tempo con lo Stato
italiano, in ottant'anni, adesso non ricordo precisamente. Voi,
quindi, siete forse più interessati per questo motivo.
Direi di riportare la discussione reale ad oggi. Come ho già
detto, quando saranno indette nuove elezioni... ma va bene, andiamo
tutti in campagna elettorale, ma che bello, però adesso riportiamo
un po' alla discussione reale. Il vostro nemico non è il Movimento
5 Stelle, cari amici della LEGA.
Presidente
- Ha chiesto la parola il Presidente Emily
Rini.
Rini (GM)
- Intervengo come Consigliera del Gruppo
Misto.
Come il Consigliere Aggravi, non avrei voluto intervenire oggi,
ve lo dico veramente. Vengo da un paio di giornate belle che mi
avevano fatto tornare quell'entusiasmo che, devo dire la verità, un
po' era scemato. Sono giorni che incontro le persone che hanno
fiducia in me, che rappresento in quest'Aula, le persone che si
riconoscono negli ideali che ho e che cerco di portare avanti a
testa bassa in quest'Aula, ma soprattutto fuori. Poi, ahimè, arriva
il giorno del Consiglio e si torna di nuovo indietro e l'entusiasmo
passa di nuovo e passa perché sono due ore che stiamo discutendo di
un tema che sinceramente non mi appassiona. Che non appassioni la
Consigliera Rini credo che poco importi e poco faccia notizia, però
credo di dire il giusto quando dico che è un tema che non
appassiona per niente neanche le valdostane e i valdostani. Eppure
torniamo sempre qui a trasformare quest'Aula in un'arena,
soprattutto in un'aula di tribunale, chi con toni più pacati, più
educati, più coerenti e anche più conditi da quella giusta politica
che va fatta in quest'Aula e chi, invece, ahimè, scade un
pochino.
Non me ne voglia, collega Gerandin, ma mi rivolgo a lei con
l'educazione che credo mi ha sempre contraddistinta e le chiedo se
le sembra opportuno in quest'Aula, se le sembra un'azione positiva
- non solo per quest'Aula e per l'istituzione che tutti, compreso
lei, rappresentiamo, ma per la nostra comunità, quella dei
valdostani - gettare fango su tutto e su tutti come ha fatto questa
mattina. Ha richiamato dei fatti che evidentemente lei conosce
meglio di altri, ha dato pagelle e si è portato - glielo dico con
molta umiltà - un pochino oltre in certe considerazioni. Ha parlato
di membri che facevano parte della maggioranza, di azioni, di atti
messi in campo. Collega, glielo dico davvero con il massimo
rispetto, ha parlato anche di tutta quella che è la storia e
condivido anche un passaggio che ha fatto la collega Spelgatti. Ha
detto che determinate persone non sono qua da oggi. Lei, collega
Gerandin, è stato eletto per la prima volta a Brusson nel 1980. Io
non ero ancora nata in quell'anno lì. Quindi, collega, vendersi
proprio come il nuovo che avanza e che porta una ventata di aria
fresca... c'è chi lo può fare e c'è chi, coerentemente, invece,
dovrebbe dire perché non ha portato certe idee che aveva, certi
modi di fare. Ha ricordato il suo passaggio, giustissimo,
legittimo, che l'ha portato a fuoriuscire da un movimento di cui ha
detto lei condivide ancora gli ideali. Io ho vissuto un percorso
analogo e anch'io condivido ancora gli ideali unionisti nel cuore.
Dei percorsi mi hanno portata a fare scelte diverse, però gettare
fango e prendere in giro i valdostani dipingendo una realtà che non
è questa, ricostruendo le cose in maniera approssimativa, perché
lei ha ricordato dei passaggi... non entro nella vicenda, perché
non ne conosco i dettagli, ma ha ricostruito dei dettagli in
maniera del tutto superficiale.
Torno sul fatto che ognuno di noi deve essere fiero del proprio
passato. Io lo sono, vado a testa alta, nel mio percorso politico
ho sempre fatto tutto sempre e solo pensando al bene della comunità
che rappresentiamo, di chi ci ha dato la fiducia, ma anche di chi
non ce l'ha accordata, cercando di essere una persona seria. Basta
trasformare quest'Aula in un'aula di tribunale, basta fare
allusioni! Bisogna fare nomi e cognomi e, se si conoscono
determinate situazioni, bisogna denunciarle. Ogni tanto sento
parlare dei tappeti, che bisogna alzare i tappeti... no, bisogna
sbatterli i tappeti, forte! Bisogna fare chiarezza per tutti noi,
perché tutti qui abbiamo una dignità personale e politica.
Torno sulla politica, se me lo concede, Vicepresidente, hanno
fatto tutti tanti interventi, quindi credo di poter continuare e
terminare anch'io. Ognuno di noi ha una storia. Non veniamo in
quest'Aula a dipingere un'altra realtà. Collega Gerandin, abbiamo
condiviso pure dei percorsi insieme nell'Union Valdôtaine, facendo
parte - credo non ci sia nulla di strano - della medesima corrente
all'interno dell'Union Valdôtaine. Lei nel 2008 è stato eletto
Presidente di uno dei massimi organismi in Valle d'Aosta: il Celva.
Lei rappresentava tutti i Sindaci, rappresentava il territorio e
aveva tutte le opportunità per portare avanti certe idee. Quindi
non veniamo oggi qui a gettare fango su tutto ciò che è stato,
perché anche lei è stato e io non mi permetterei mai di gettare
fango sul suo operato. Le chiedo di fare altrettanto, di avere
rispetto di quello che abbiamo fatto, di chi c'era e di non
interpretare il pensiero altrui, ma di interpretare il suo.
La collega Spelgatti ha detto una cosa corretta: i valdostani
aspettano delle risposte. È vero. Ho iniziato e vorrei concludere
con lo stesso passaggio: i valdostani vogliono da noi delle
risposte, vogliono vedere la serietà. Vogliono vedere che, al di là
di una continua campagna elettorale che sembra davvero non avere
mai fine, si vada a sviscerare gli argomenti, i temi. Oggi sono già
passate due ore. I valdostani che ci ascoltano - spero siano pochi
- vedono quest'Aula trasformarsi in un'aula di tribunale dove "io
sono più brava di te", "no, tu sei più bravo di me", "ma io sono
arrivato prima", "io sono arrivato dopo"... ai valdostani questo
non interessa! Ai valdostani interessa parlare di salute, di
ambiente, di scuola, di Valle d'Aosta, di valdostani! Ci sono degli
organi preposti che stanno facendo le giuste doverose indagini e
chiudo su questo.
Condivido appieno quanto detto dal collega Restano e lo
ringrazio, come ringrazio il Presidente Fosson, perché ha esordito
dicendo che sarà lui per primo, giustamente, a chiedere che venga
fatta chiarezza su quel passaggio che anch'io ritengo gravissimo.
Come Consigliera regionale, ma soprattutto come valdostana, chiedo
che si faccia chiarezza su questa fase, perché sentire che vi
sarebbe una presunta "mancanza di collaborazione" ci preoccupa!
Questo Palazzo - lo si diceva già negli anni - deve essere davvero
di vetro, ci deve essere una collaborazione totale da parte di chi
è eletto, da parte degli uffici, da parte di tutti e quindi che
venga fatta luce su questo. Grazie, Presidente, le chiedo di
tenerci aggiornati su questo, perché da valdostana - lo ripeto, non
da eletta e non da rappresentante del Consiglio - mi sta a cuore
questa vicenda. Lo dicevo prima, i tappeti non vanno puliti e
alzati, vanno sbattuti! Se c'è qualcosa che non va giustamente deve
venire fuori, ma nelle sedi opportune. Basta trasformare quest'Aula
in un tribunale. Torniamo a fare politica, se ne siamo capaci. Se
ne siamo capaci, le persone di buona volontà, che hanno degli
ideali, che credono in qualche cosa, si mettono intorno a un
tavolo, mettono fuori le idee migliori, poiché non hanno un colore
politico le idee migliori, hanno un'essenza. Allora troviamoci su
questo, non stiamo qui a giudicare e a fare sempre i primi della
classe. Ognuno guardi sé stesso, guardi la propria storia personale
prima di parlare e di accusare gli altri! Concludo con questo,
perché abbiamo delle grandi responsabilità.
La nostra Regione, la nostra Valle d'Aosta sta vivendo
sicuramente una fase difficile. È proprio nei momenti di difficoltà
che nella storia i valdostani e le valdostane hanno saputo fare la
differenza. Io chiedo alle persone che sono in quest'Aula - lo ha
detto prima il collega Restano molto bene - e che hanno voglia di
fare la differenza - non perché sono i più bravi, perché qua non
c'è il più bravo e il più cattivo, siamo tutti eletti dal popolo,
tutti rappresentiamo delle idee e dei valori - mettiamoci in campo,
ma mettiamoci in campo seriamente. Basta speculare su certi fatti,
basta usarli per fare compagna elettorale, basta! Torniamo a
parlare di tematiche, perché è questo quello che ci chiedono i
valdostani e penso di poterlo dire a nome di tutti.
Condivido - e chiudo davvero - quanto detto dal collega Vesan.
Sento spesso evocare le elezioni. Sì, se non si troverà una
sintesi, se non si riesce a dare delle risposte ai valdostani,
certo, che si torni al voto, ma che si torni con la nuova legge,
perché in quest'Aula tutti hanno detto che la vecchia legge in
qualche modo poteva favorire certi meccanismi. Giusto? Il primo
atto che ho fatto in questa legislatura è stato quello di
presentare un solo articolo che andasse a ripristinare il voto con
lo spoglio centralizzato, perché ne sono fermamente convinta.
Pertanto che nessuno pensi di fregare i valdostani andando a votare
con la vecchia legge. Se si deve tornare al voto, si torna al voto
con la nuova legge, che garantisca un voto libero e sereno.
Presidente
- Ha chiesto la parola la collega Spelgatti,
per il terzo intervento.
Mi permetto soltanto di fare un inciso riguardo al ruolo che
investo in questo momento. Ricordo che quest'Aula si muove su un
duplice principio. Il primo è quello di dare massima disponibilità,
massima luce agli interventi di ognuno per la ricchezza di tutta
l'attività del Consiglio, e questo indipendentemente dal numero
degli interventi. Ricorderei comunque che l'altra dinamica è dare
spazio a tutte le persone, a tutti i componenti e, soprattutto, ai
punti che abbiamo in programma, per cui chiederei semplicemente la
capacità di sintesi negli interventi.
Collega Spelgatti, per quale motivo lei chiede la parola? Prego,
la parola per fatto personale.
Spelgatti (LEGA VDA)
- Volevo rispondere alla collega
Nasso, visto e considerato che ci ha accusato e ha accusato me di
attaccare il Movimento 5 Stelle. Rispondo che mai c'è stata la
volontà fondamentalmente di attaccare il Movimento 5 Stelle fino a
quando il Movimento 5 Stelle, di punto in bianco, non è diventato
la stampella di questo governo. Pertanto noi, per attaccare questo
governo, chiaramente dobbiamo attaccare anche il Movimento 5
Stelle, visto e considerato che questo governo se oggi è qui è
stato grazie a certi passaggi che hanno fatto e che continuano a
fare in questo momento non dando le dimissioni.
La collega Nasso poi ha anche fatto delle illazioni sul fatto
che noi abbiamo tentato di fare carte false per stare in
maggioranza. Ora, la storia parla chiaro: se allude al fatto che
abbiamo cercato di portare voi in maggioranza, voi Movimento 5
Stelle, sì, è verissimo, ma non dobbiamo vergognarcene e questo non
significa fare carte false. Molto semplicemente avremmo avuto
piacere di governare questa Regione insieme a voi. Se questo vuol
dire fare carte false per stare in maggioranza... ecco, su tante
cose sono assolutamente calma e mi scorrono via lisce come l'olio.
Nel momento in cui mi si accusa di aver fatto carte false per stare
in maggioranza, visto e considerato tutto quello che abbiamo fatto,
le scelte anche molto dure che abbiamo fatto, il fatto che oggi
sediamo qua sui banchi della minoranza parla chiaro, mi fa saltare
la mosca al naso e quindi divento suscettibile. Visto che
intervengo soltanto per fatto personale, non posso dire altro.
Avrei voluto rispondere qualcosa alla collega Rini, ma non
importa.
Presidente
- Il collega Gerandin chiede per la terza
volta di intervenire... per quale motivo? Fatto personale. Diamo la
parola "per fatto personale".
Gerandin (MOUV')
- Molto brevemente, senza nessun tono
polemico.
Semplicemente per ricordare alla Presidente Rini - in questo
caso Consigliera, comunque io la citerò come Presidente - che
quanto ho espresso in questo contesto è nulla di più di quanto si è
discusso ad ottobre 2014. Non ho aggiunto nessun elemento in più,
non ho fatto valutazioni politiche in più. Ho semplicemente detto
che, essendosene discusso in quest'Aula, a me pareva quantomeno
strano che ci fossero persone che dicevano di non esserne a
conoscenza.
Adesso mi rivolgo a lei come Presidente. Mi fa davvero un po'
specie il fatto che lei, in qualità di Presidente, dica: "non
conosco i dettagli", perché questi sono atti verbalizzati, ogni
passaggio che ho citato è verbalizzato, per cui sono verbali di
Consiglio. Non ho aggiunto alcun elemento in più. Le parole che ho
citato sono quelle dette all'interno di questo contesto, non ho
citato nulla di più.
Presidente
- Le chiedo di attenersi al fatto
personale.
Gerandin (MOUV')
- Il fatto personale... mi ha detto
praticamente che ho cercato di ridurre quest'Aula in un tribunale e
non è assolutamente questo. Io ho ripetuto i dubbi che avevo
all'epoca e che ho assolutamente mantenuto. Non mi interessa fare
il primo della classe, perché comunque già all'epoca proposi una
via d'uscita che mi pareva potesse essere attuabile; essendo
comunque appena susseguente alle lettere di
patronage
, penso
potesse essere una via d'uscita dignitosa per la Regione, per chi
le ha scritte e soprattutto per la Giunta di allora. Non mi piace
speculare sui fatti, com'è stato detto, per il semplice motivo che
non toccherà sicuramente a me capire quali saranno le conseguenze.
Il collega Sammaritani però ha detto molto bene: vi potrebbero
essere delle responsabilità civili su queste lettere che
interesserebbero tutti i valdostani.
Ha poi ricordato che all'epoca sono stato Presidente del Celva.
Sono assolutamente onorato di aver ricoperto quella carica. Sono
stato eletto dai Sindaci valdostani, ma voglio anche ricordare che
probabilmente l'iniziativa all'epoca era frutto anche di
quell'esperienza vissuta in qualità di Amministratore degli Enti
locali. Lo dico in tutta sincerità: negli anni in cui sono stato
Sindaco e Presidente del Celva non ho mai visto un Sindaco che
abbia preso carta, penna, carta intestata del Comune e numero di
protocollo per scrivere lettere con formule a garanzia di un
qualsiasi accesso. Ho ricordato poi alla Presidente Rini, quando
diceva che a suo parere c'era una mancanza di rispetto di
quest'Aula, la legge n. 12 del 10 aprile del 1997, la quale dice
che - per quanto concerne gli aumenti di capitali, le acquisizioni
dirette o qualsiasi atto a sostegno di una società -, qualora la
partecipazione alla società non superi il 50 percento del capitale,
l'acquisizione è disposta dalla Giunta regionale, sennò la
competenza è del Consiglio, per cui era riferito a quello.
Concludo riprendendo il fatto dei tappeti, del prendere in giro
i valdostani. Nessuno vuol prendere in giro i valdostani, ci
mancherebbe. Penso che l'attività ispettiva - e torno a dire, ho
detto queste cose in tempi non sospetti, nel 2014 - fosse invece
riferita al fatto di evitare di prendere in giro i valdostani e
l'ho detto prima: a qualunque cittadino valdostano, se dovesse
rivolgersi ad un istituto di credito, chiedono garanzie fino alla
terza generazione. Allora io penso che se le regole valgono per il
privato, a maggior ragione devono valere per il pubblico. Non sono
io che prendo in giro i valdostani, casomai è qualcuno che, magari
in buona fede, tenta comunque di eludere le regole che dicono che
qualunque titolo di garanzia debba essere deliberato o dalla Giunta
o dal Consiglio, a seconda degli atti a cui ci riferiamo. Questo è
quanto volevo dire, nessun tono polemico. Non volevo sicuramente
aggiungere nulla di più e tutto quello che ho detto è esattamente
quanto è stato verbalizzato nel 2014.
Presidente
- Ha chiesto la parola la Presidente Rini.
Ricordo che è il suo terzo intervento, perché le abbiamo dato
doppio tempo già per il precedente. So che lei rispetta più di
tanti altri in quest'Aula il Regolamento, quindi non ho bisogno di
sfondare una porta aperta. Prego, collega Rini.
Rini (GM)
- Non voglio che sembri assolutamente un "botta
e risposta", ma visto che tendo sempre ad assumermi le
responsabilità, probabilmente non mi sono espressa bene.
Collega Gerandin, non ho mai detto che non conosco gli atti del
Consiglio regionale. Ho detto che non conosco gli atti delle
indagini, non conosco i dettagli e la
ratio
di quelle
lettere, perché allora, nel tempo in cui sono state inviate, mi
pare che ero Presidente del Consiglio e non le conosco. Lei è
andato molto oltre: lei ha detto che chi faceva parte della Giunta,
i diretti interessati, i Consiglieri si devono vergognare. Io non
mi vergogno, glielo ripeto. Vado a testa alta sul mio passato per
costruire un futuro dignitoso e rispettoso, come ho sempre cercato
di fare. Ognuno di noi svolge le proprie mansioni qua dentro con il
proprio ruolo e, ripeto, ognuno di noi si assume le responsabilità
delle azioni che pone in essere. Noi rappresentiamo la politica. In
quest'Aula dobbiamo fare gli Amministratori. Fortunatamente c'è una
Magistratura che opera bene e che fa il suo lavoro. Non
sostituiamoci, anche perché non ne abbiamo le capacità e le
competenze. Ognuno faccia il suo e cerchi di farlo bene. Questa era
la
ratio
del mio intervento.
Mi sono permessa di citarla perché lei è andato oltre nelle
dichiarazioni richiamando l'attività degli allora Consiglieri. Mi
sono permessa di ricostruire e quando ho detto di non prendere in
giro i valdostani l'ho detto nel senso di non vendersi come nuovi.
Guardi che non sempre il nuovo è meglio, non sempre il nuovo è
bello o positivo, ma si può vendere per nuovo chi è nuovo. È un
dato di fatto! Chi fa politica dal 1980 non può incarnare il nuovo
che avanza. Ho solo detto questo con il massimo rispetto, senza
voler offendere nessuno, sia ben chiaro. Tutto qui.
Lei è stato eletto Presidente del Celva con i voti dei Sindaci
e, ovviamente, dell'Union Valdôtaine. Li ricordo bene quei
passaggi, perché facevamo parte della stessa corrente all'interno
dell'Union Valdôtaine. Chiudo dicendo che mi ha chiamata
"Presidente". Io ho l'onore di fare il Presidente e di
rappresentare quest'Assemblea quando svolgo le funzioni di
Presidente, ma ho anche un diritto, soprattutto un dovere: quello
di fare il Consigliere regionale e di rappresentare le persone che
mi hanno dato la fiducia e che mi vogliono sostenere. Pertanto,
quando intervengo, ovviamente parlo come Consigliera regionale del
Gruppo Misto. Concludo solo sulle garanzie che ha citato. Le
conosco bene, perché anche noi quando ci muoviamo nel privato so
quali sono le garanzie, chi ha ristrutturato casa le conosce bene;
quindi, anche qua, prendo lezioni da tanti ma non da tutti.
Presidente
- Ha chiesto la parola il Consigliere Daudry;
ne ha facoltà.
Daudry (UVP)
- Il mio intervento, a nome del gruppo UVP,
è il primo. Lo dico come una battuta: i colleghi hanno sollevato il
problema che l'Aula non riesce a lavorare, che bisogna aggiungere
il terzo giorno. Vorremmo però dire che qui c'è il rischio che ogni
volta iniziamo le comunicazioni dicendoci "buongiorno" e rischiamo
di finirle augurandoci "buon appetito". Quanto ha richiamato prima
il collega Lucianaz andava sicuramente in questa direzione, perché
quando eravamo in Jura abbiamo parlato proprio della
riorganizzazione dei lavori. Ci rendiamo tutti conto, al di là del
dibattito politico o meno, che dobbiamo lavorare in un modo
diverso. Però, a nome della maggioranza, dobbiamo anche dire che
non dobbiamo fare confusione sotto questo punto di vista, perché la
Giunta sta lavorando, i
dossier
stanno andando avanti. È
quindi piuttosto una riflessione quella che dobbiamo fare noi, in
quest'Aula.
Il secondo aspetto che vogliamo sottolineare è che in queste
ultime due sedute ha ripreso corpo il dibattito del Casinò, che per
un certo periodo era venuto meno, e abbiamo visto come è tornato il
fiato alle trombe. Nella scorsa seduta abbiamo parlato della
Commissione speciale, che nell'oggetto come maggioranza abbiamo
assolutamente accolto, tant'è che il lunedì mattina successivo al
Consiglio ci siamo trovati in II Commissione per affrontare le
problematiche relative ai lavori e alle forniture dandoci un metodo
di lavoro condiviso da tutti i presenti. Abbiamo sentito un po'
meno il dibattito quando si è parlato della questione legata
all'autorizzazione a dismettere i beni. Oggi siamo di nuovo qui a
parlare di queste cose. Non siamo però degli stolti, lo vogliamo
dire con molta fermezza. C'è una grossa differenza: un conto è
parlare delle questioni inerenti alla Casa da gioco - e anche
questa maggioranza si è posta in una situazione assolutamente di
apertura rispetto alle proposte pervenute da voi -, un altro è
parlare delle dichiarazioni che arrivano dalla Procura della
Repubblica e che guardiamo anche noi con grandissima attenzione. Il
valore che quest'Aula è una casa di vetro, il valore che dobbiamo
essere trasparenti, il valore dell'accessibilità degli atti per
tutti - ne parleremo anche in un'altra iniziativa della Pulz - è un
valore che appartiene a tutti e 35, evidentemente anche alla
maggioranza. Ringraziamo tutti i colleghi che l'hanno sottolineato.
Ringraziamo anche il Presidente Fosson, che con l'introduzione di
queste lunghe comunicazioni l'ha sancito chiaramente: vale per
tutti. Poiché è un valore che ci appartiene, che vogliamo portare
avanti fortemente, diciamo chiaramente - e utilizziamo anche noi
l'espressione "ai valdostani", lo diciamo soprattutto a loro -, che
siamo anche noi in attesa di capire e che siamo assolutamente a
disposizione. Su questo non si discute.
Altro aspetto è che quest'Aula, oltre ad avere ogni tanto un po'
la funzione di un fac-simile dell'aula di tribunale, ha anche la
funzione di essere un fac-simile delle sedi dei movimenti e dei
partiti. Su questo vogliamo essere chiari. Gli appelli ai voti sono
arrivati come sempre da destra e da sinistra, anche dal centro, ma,
più che l'appello voto, la questione del tornare ad elezioni.
Noi crediamo però che non dobbiamo sostituirci una volta al
tribunale e una volta ai movimenti. Chiediamo che questo dibattito
venga affrontato e portato anche all'interno di quelle sedi, perché
il Consigliere regionale deve essere onnicomprensivo di tutto lo
scibile in Valle d'Aosta, per cui ribadiamo quanto già detto da
tanti colleghi. Sicuramente il nostro compito è quello di
concentrarci affinché venga garantita la segretezza del voto e la
governabilità. Per quanto riguarda la questione voto-non voto, cosa
fare, cosa non fare, se si rimane in Aula oppure no, su questo
daremo sicuramente come gruppo UVP il nostro contributo, ma lo
faremo in seno al nostro movimento.
Presidente
- Ha chiesto la parola il collega Ferrero.
Ferrero (MOUV')
- Oggi dobbiamo riscontrare un salto di
qualità nella patogenesi di questa maggioranza, in questo processo
degenerativo. Siamo passati dal "faccia finta di niente" al
"arrestano un Consigliere, ma sì", "c'è la 'ndrangheta in
Consiglio, ma sì, facciamo finta di niente". Oggi c'è il salto di
qualità: "a loro insaputa"; era Scajola il primo che aveva coniato
questo detto "a loro insaputa".
Io faccio un discorso generale, non è riferito, per carità, ai
colleghi. Se dovessi scegliere se fare la figura del connivente o
del fesso, io sceglierei la figura del fesso, perché tutto sommato
è una figura che in certi casi ti garantisce in linea generale. Si
continua anche in questa occasione, come nelle altre, ad avere una
specie di comportamento ambiguo. Da un lato - e mi riferisco
all'autorizzazione alla vendita dei beni del Casinò - si dice che
non ci sono problemi, che tutti possono votare, anche i dipendenti
del Casinò che sono qui dentro possono votare, e poi, in sede di
votazione, si chiede la votazione segreta per nascondersi dietro al
fatto di essere individuati. Io non so per quanto si voglia
continuare in questa direzione. Certamente non facciamo processi,
ma ho sentito anche parole inquietanti da parte di qualcuno che
sembra che il processo lo facesse alla Magistratura e, in questo
caso, mi pare decisamente inopportuno andare a fare dei rilievi
alla Magistratura dopo quello che abbiamo visto, sentito, e che
sicuramente ancora sentiremo. È offensivo per la vostra
intelligenza dire o che non c'eravate o che non vi siete accorti o
che non eravate al corrente. Questo è l'ulteriore segnale
dell'inadeguatezza di chi sta ricoprendo attualmente ruoli di
governo. Non voglio andare avanti, tanto molto è già stato
detto.
Una cosa però veramente mi ha colpito per l'inopportunità: la
dichiarazione del collega Marquis, che ha detto: "io mi sento
trasparente". Collega Marquis, anch'io al mattino mi sento Brad
Pitt, poi mi sveglio e faccio colazione.
Presidente
- Ha chiesto la parola il collega Marquis...
può esplicitare se è per fatto personale o se è per un
intervento?
Marquis (SA)
- Per fatto personale e per secondo
intervento, visto che sono intervenuti più colleghi.
Presidente
- Giusto per capire. Prego, ne ha facoltà.
Marquis (SA)
- Apprezzo l'umorismo del collega Ferrero,
che è sempre bravo a farci sorridere dentro l'Aula. Probabilmente
lui, a parte l'indole, dedica anche molto tempo alla preparazione
degli interventi. Caro collega, credo che noi abbiamo sempre agito
con senso di responsabilità. Qui non ci sono né conniventi, né
fessi, ma ci sono persone che hanno dovuto gestire situazioni
difficili ed assumersi delle responsabilità. Mi rendo conto che
dall'altra parte è facile fare il teatrino, fare queste battute che
possono far sorridere, ma penso che non risolvano assolutamente il
problema dei valdostani e delle valdostane. Noi siamo stati eletti
per assumerci delle responsabilità. Le posso garantire che anche
pochi giorni fa c'è stata un'autorizzazione a procedere alla
vendita dei beni del Casinò e ci sono state delle persone in
Commissione che sono uscite e non hanno votato. È facile venire qui
dentro a fare la reprimenda a tutti, ma state dentro a votare
nell'Aula! Assumetevi la responsabilità, abbiate il coraggio di
dire: "sono d'accordo" o "non sono d'accordo"! È facile scappare e
non assumersi le responsabilità! Io credo che non sia questo il
cambiamento che vogliono i valdostani, perché diversamente ci
potremmo ritrovare, se si va a nuove elezioni, in 35 persone che
poi escono, perché non sono in grado di decidere quando è ora. Qui
bisogna assumersi l'impegno.
Guardate che la questione del Casinò l'abbiamo affrontata con
grande delicatezza e consapevoli di questa tematica dei riverberi
che aveva sotto il profilo sociale, sotto il profilo
dell'importanza di questa partecipata per la Regione. Non auguro a
nessuno di trovarsi come ci siamo trovati noi nel 2013 a dover
gestire un percorso, un pezzo di strada, ma quando si prende il
testimone si deve andare avanti, non si può lasciare la valigia
ferma alla stazione! È questo il problema, caro collega Ferrero.
Noi siamo delle persone che nel bene o nel male - credo in modo
molto onesto, fino a prova contraria - abbiamo assunto delle
responsabilità. Nel 2017 ce ne siamo fatti carico, e qui riprendo
le parole di un collega del suo gruppo. Nel momento che abbiamo
approvato la nuova legge sul Casinò c'erano due strade: portare i
libri in tribunale o predisporre un nuovo Piano di risanamento. In
quell'occasione venne detto: "abbiamo percorso l'unica strada
percorribile". Questo significa assumersi delle responsabilità e
questo lo si vede quando ce ne facciamo carico. Io rispetto il
vostro lavoro, il lavoro di chi fa opposizione, ma gradirei anche
che chi fa opposizione la faccia in modo serio e non venga qui per
deridere coloro che si assumono delle responsabilità con grande
difficoltà.
Stamattina qualcuno ha parlato di responsabilità civili,
politiche e amministrative. È chiaro che queste problematiche hanno
un sacco di riverberi e una multidimensionalità. Però chi è
avvocato dovrebbe sapere bene, e credo che questo lo sappiano tutti
i valdostani, che il giorno che hanno bisogno di un avvocato costui
ti chiede: "fammi vedere i documenti, sennò non posso dirti cosa
possiamo fare di questa pratica". Penso che qui non abbiamo i
documenti. Lasciamo fare alla Magistratura quello che deve fare e
poi esprimiamoci. È inutile venire qui a fare dei processi, a fare
mille considerazioni. Condivido che abbiamo perso tre ore, perché
in cinque minuti avremmo potuto esprimere in modo semplice la
nostra preoccupazione a riguardo di quanto abbiamo appreso dai
giornali e poi potevamo passare ad affrontare le delibere e le
iniziative che contengono i problemi veri. Invece probabilmente si
privilegia il teatrino. I valdostani non hanno bisogno di questi
teatri, hanno bisogno di vedere risolti i loro problemi.
Il Tomasi di Lampedusa diceva che se vogliamo che tutto rimanga
com'è bisogna che tutto cambi. Ora credo che sotto questo profilo
il cambiamento non debba avvenire nel sostituire dei soggetti, ma
deve avvenire dentro di noi. Ciascuno ha la propria
responsabilità.
Dalle ore 11:29 riassume la presidenza la Presidente Emily
Rini.
Rini (Presidente)
- La parola al collega Ferrero per il
secondo intervento.
Ferrero (MOUV')
- Solo per dire al collega Marquis che,
per carità, abbiamo semplicemente individuato due sensibilità
completamente diverse. Per lei la trasparenza è nascondersi dietro
ai voti segreti, va bene; probabilmente lei esprime questa
sensibilità, ma non è la mia. Se uno è trasparente, dà
pubblicamente atto che prende certe posizioni, non si nasconde.
Capisco che voi siate già stati scottati per tutta una serie di
questioni che saranno poi decise in sede opportuna dalla
Magistratura contabile o, magari, dalla Magistratura ordinaria -
questo lo vedremo, non spetta a me -, però dovete avere il coraggio
delle vostre azioni. Il coraggio non lo si manifesta con un voto
segreto, lo si manifesta con un voto che è coerente con la
posizione che avete sempre tenuto. Lei dice: "noi continueremo ad
andare avanti". Andate avanti così, andate avanti così, avete
ragione, perché faciliterete il cambiamento.
Presidente
- La parola al collega Vesan per il secondo
intervento.
Vesan (M5S)
- No, Presidente, chiedo la parola per fatto
personale relativamente all'accusa di codardia per attaccamento
alla poltrona rivolta al nostro movimento - e quindi a ognuno di
noi parlando della singola poltrona - da parte della collega
Spelgatti. Il voto del nostro movimento è stato assolutamente
coerente con le posizioni che abbiamo sempre manutenuto. Nessun
attaccamento alla poltrona può essere rivolto a chi fa parte del
nostro movimento, che è qui solo da questa legislatura, che non è
stato candidato in precedenza e che partecipa ad un movimento nel
quale l'attaccamento alla poltrona è rigorosamente vietato per
statuto. Abbiamo anche cercato in tutte le maniere di fare inserire
norme in tal senso all'interno della legge elettorale, che
purtroppo sono affondate rispetto alla scarsa attenzione da parte
degli altri. Fra gli altri che ci hanno dedicato scarsa attenzione
su questo punto c'è anche il suo movimento, con il quale per due
volte ci siamo confrontati per verificare la possibilità di
costruire contestualmente una maggioranza con la nostra
partecipazione, ma che ogni volta si è arenato anche su problemi di
questo tipo.
Veniamo alla questione legata al fatto che la mia collega ha
accusato di fare carte false per rimanere al potere. Per "carte
false" non si intendeva naturalmente il fatto di essersi
confrontati con noi, ma il fatto di avere dichiarato, fin dal
giorno delle elezioni, di non essere disponibile a creare nessuna
maggioranza con l'Union Valdôtaine e poi, quando cominciavano a
mancare i voti e a vacillare la maggioranza, di aver dato
disponibilità a rivedere queste posizioni con un'apertura nei
confronti delle rimanenti forze politiche al fine di garantire
forse la "sua poltrona". Pertanto, sulla scorta di questo,
rigettiamo ogni accusa in tal senso.
Presidente
- La parola alla collega Spelgatti per fatto
personale.
Spelgatti (LEGA VDA)
- C'è un limite veramente a tutto.
Se voi per difendere le vostre posizioni cercate di rimescolare le
carte della storia, sappiate che la storia la si trova sui
giornali, la si trova nelle dichiarazioni che sono state fatte qua,
la si ritrova soprattutto nei fatti. I fatti parlano chiaro, quindi
non andate a fare delle illazioni rispetto a ciò che non è mai
accaduto, perché c'è veramente un limite di decenza.
Mi dispiace che stiate letteralmente scadendo. Evidentemente
siete scivolati su un terreno per voi molto pericoloso e comunque
ne risponderete al vostro elettorato di tutto questo. Il fatto di
essere diventati la stampella di questo governo è gravissimo.
Adesso cercate di arrampicarvi sui vetri incavolandovi con noi
perché vi facciamo notare tutto questo, però c'è un limite alla
decenza e c'è un limite alle cose che si possono dire e non dire.
Questo limite è dato semplicemente dalla verità dei fatti, pertanto
non vado avanti oltre. I valdostani hanno vissuto con noi questo
periodo, sanno esattamente quello che abbiamo fatto e che abbiamo
detto. Oltretutto siamo una comunità piccolissima e la fortuna è
che da questa comunità non si scappa, perché tutti ci conosciamo,
tutti sanno tutto; di conseguenza, non si può giocare sottobanco
senza che poi le cose non vengano fuori. Direi che su quello che
noi abbiamo fatto, abbiamo detto e su come ci siamo comportati non
ci possa essere alcuna ombra.
Presidente
- La parola al collega Restano per il secondo
intervento.
Restano (GM)
- Mi permetto di intervenire, per cercare di
cogliere alcuni elementi positivi di questa discussione, che magari
riguardano essenzialmente ed esclusivamente il Gruppo Misto, ma
politicamente mi sento di dirlo.
È emerso che il Gruppo Misto forse tanto misto non lo è più,
perché in questo periodo abbiamo avuto modo di condividere un
percorso, che è alla base - riprendo il suo intervento - dei valori
dei valdostani, soprattutto alla base della necessità che
condividiamo e che spero condividano tanti colleghi all'interno di
questo Consiglio: la necessità di dare delle risposte, di essere
seri, di portare avanti i
dossier
. Lei ha detto: "sviscerare
argomenti e temi che riguardano la popolazione valdostana". È stata
un'apertura al dialogo e alla collaborazione che apprezziamo molto
e penso sia foriera di un percorso che ci possa portare insieme
alla creazione di un gruppo che misto non sia più, ma che abbia una
sua identità e che possa essere utile per portare avanti dei
discorsi politici con chiunque li voglia fare, che però siano nel
solco della costruzione e non della distruzione.
Presidente
- Ha chiesto la parola l'Assessore
Testolin.
Testolin (UV)
- Ho aspettato ad intervenire per avere una
panoramica il più possibile ampia delle valutazioni che sono state
espresse all'interno di quest'Aula, in questa lunga mattinata. Si è
mischiato un po' di tutto, ripicche personali, tant'è vero che ci
si è trovati in schermaglie trasversali, in valutazioni che sono
diciamo esulate dalle dichiarazioni dirette del Presidente della
Regione, il quale, a mio avviso, ha voluto sottolineare forse
l'aspetto principale di questo dibattito mattutino: trovare delle
soluzioni che ci permettano di dare con chiarezza ai valdostani e a
tutti i nostri interlocutori - siano essi la popolazione, le
associazioni, la Magistratura o altri uffici - delle risposte
rendendole accessibili all'opinione pubblica in maniera molto
chiara e semplice, cosa che purtroppo non ho trovato all'interno di
molte affermazioni espresse questa mattina.
Dispiace che venga sempre trascurato l'aspetto di responsabilità
e di serietà che ci si mette nel governare questa Regione e che
personalmente mi permette di alzarmi tutte le mattine, di fare
colazione, di capire che mi chiamo con il mio nome e di esserne
comunque sempre contento e fiero. Credo che ognuno di noi, in cuor
suo, possa sapere cosa fa per mettersi a disposizione del mandato
che gli elettori ci hanno dato e quello che, invece, non riesce a
fare perché ci sono situazioni che vengono molte volte modificate e
offuscate ad arte, rendendole opache agli occhi della cittadinanza
in primis
. Dispiace sentire all'interno di quest'Aula che ci
siano persone che possono accusare, fare delle illazioni, dare dei
giudizi personali, al di là di conoscere o meno situazioni da loro
non vissute. Questo a me sinceramente infastidisce, ma infastidisce
perché io sono assolutamente cosciente di quello che conosco e di
quello che non conosco, di quello che ho fatto e di quello che non
ho fatto e, se devo dimostrarlo a qualcuno, sarà mia premura farlo.
Credo invece che il dare giudizi gratuiti non serva a fare
chiarezza, al di là del ruolo che ognuno di noi riveste. Ci sono
momenti della vita in cui ci si adopera in maniera particolare -
riprendo le parole di qualche collega che mi ha preceduto - per
cercare di impegnarsi al massimo e dare delle risposte nell'ambito
nel quale si sta lavorando con assoluta dedizione, con tempistiche
che ognuno di voi sicuramente può immaginare - perché magari le ha
vissute - o che comunque impongono la necessità di avere
soprattutto chiarezza in merito agli argomenti che si toccano in
prima persona. È quindi con tutta serenità che si può assolutamente
affermare che qua qualche tuttologo evidentemente c'è. Io non
faccio parte di quella categoria. Cerco di avere la possibilità di
fare il meglio in quello che sono chiamato a fare e di avere una
visione per quanto possibile complessiva nel momento in cui questa
possibilità mi viene data. Non mi permetto assolutamente di creare
ad arte situazioni che possono essere male interpretate.
Raccolgo a questo proposito l'affermazione del collega Aggravi,
che io sottoscrivo in pieno, ma che vale per tutti trasversalmente
tra minoranza e maggioranza. Su certi argomenti che non si
conoscono o si conoscono poco, o si dà un'interpretazione del tutto
personale, la si virgoletta e si dice: "questo è quello che penso
io" o altrimenti non bisogna mettere in caciara situazioni che non
possono essere politicizzate perché sono più tecniche, sono più
puntuali, sulle quali, se non si conoscono, sarebbe meglio fare un
po' di silenzio.
Presidente
- La parola al collega Bertin.
Bertin (RC-AC)
- Non voglio aggiungere niente a questa
discussione di ormai tre ore, che ha affrontato argomenti
estremamente diversi l'uno dall'altro, trasformando questo
Consiglio in un
talk show
televisivo il cui titolo potrebbe
magari essere: "Non è il Consiglio" (potremmo chiamarlo così,
riprendendo trasmissioni famose di
talk
politici).
Qui va evidentemente affrontata una questione regolamentare. È
inutile venire qui ad annunciare delle iniziative regolamentari.
Tra l'altro ricordo al Presidente del Consiglio che sono già state
formalizzate da tempo alcune modifiche al Regolamento del Consiglio
ed è così che si procede, non è che si viene qui e si annuncia, ma
si depositano e poi si discutono. È sempre più urgente intervenire
anche per regolamentare queste discussioni che si trasformano
francamente in
talk show
che alla fine non hanno più neanche
un filo logico e si perde pure il senso della discussione. Non so
quanto possa essere di interesse per i cittadini.
Presidente
- La parola all'Assessore Bertschy.
Bertschy (UVP)
- Mi scuso se intervengo dai banchi della
maggioranza del governo. Alla conclusione di tutti gli interventi,
in particolare di quello del collega Restano, e proprio
nell'interesse del governo e del Presidente stesso, credo sia utile
sollecitare i movimenti ai quali apparteniamo a completare i
ragionamenti politici che sono in corso.
Il nostro nuovo Presidente ha lanciato un messaggio molto
chiaro. È necessario rifondare l'area autonomista, ripartire dai
valori, dai principi e abbandonare forse i simboli. Non vorremmo
farlo all'interno di una maggioranza a velocità diverse, quindi
forse è ora che fuori da questo Palazzo, oltre a parlare di altre
questioni, si parlasse anche di politica e non si pensasse troppo
alle europee, che sono, sì, un momento importante, ma noi, come
eletti, abbiamo bisogno di poter fare un lavoro sereno qua dentro,
sapendo quali sono gli orizzonti nei quali i nostri movimenti ci
vogliono portare. Sollecito da qui in avanti a riprendere gli
argomenti, a portare una discussione seria su una rifondazione che
è necessaria, perché è inutile abbandonarsi alle logiche
dell'arrivo del voto populista. Il voto è un voto degli elettori.
Gli elettori votano quello in cui credono e, finché non daremo di
nuovo un esempio chiaro dei contenuti e una visione politica
strategica come area autonomista, sarà difficile dare un modello e
un seguito al lavoro che facciamo qui. Il lavoro del governo è
molto complesso. Credo che i colleghi e la stessa Presidente
Spelgatti che ci ha preceduto sanno quanti argomenti difficili ci
sono da trattare. Non si può stare appesi ad un governo senza avere
una visione politica alle spalle.
Come gruppo UVP e come Assessori di questo governo sollecitiamo
pertanto ad una capacità da parte dei nostri movimenti di dare una
visione, un futuro che è necessario nell'interesse della comunità
valdostana e dei valdostani.
Presidente
- Non ci sono altre richieste.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK