Consiglio Regionale della Valle d'Aosta - Oggetto del Consiglio n. 70 del 25 luglio 2013 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CASA DA GIOCO
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 70 del 25 luglio 2013 - Resoconto
OGGETTO N. 70/XIV - Relazione annuale al Consiglio regionale
sull'andamento della gestione della "Casino de la Vallée S.p.A.",
ai sensi dell'articolo 8 della legge regionale 30 novembre 2001, n.
36, recante "Costituzione di una società per azioni per la gestione
della Casa da gioco di Saint-Vincent". (Approvazione di una
risoluzione)
Presidente -
Per l'illustrazione, la parola al Presidente
Rollandin.
Rollandin (UV)
- Grazie Presidente.
Come è stato ricordato, l'articolo 8 della legge 36 del 2001
prevede che ci sia una relazione al Consiglio sull'andamento della
Casa da gioco di Saint-Vincent, avendo come riferimento temporale
l'anno 2012 in questo caso. Se ne ripercorreranno gli aspetti più
significativi sulla base della relazione sulla gestione e della
nota integrativa allegate al bilancio, che, come consuetudine,
contengono una dettagliata ed ampia analisi dei dati statistici,
economici e gestionali che hanno caratterizzato l'esercizio. Come
negli anni precedenti, a fronte di un andamento positivo del
risultato economico del casinò, l'unità produttiva Servizi
alberghieri ha registrato una perdita. Nel dettaglio il margine
operativo lordo dell'unità produttiva Casa da gioco è stato
positivo e pari a 5.900.000 di euro, mentre l'unità produttiva
Servizi alberghieri ha registrato una perdita di circa 9.000.000 di
euro. È sempre bene ricordare che il risultato assorbe, come per
gli anni 2010 e 2011, le perdite strutturali della parte
alberghiera per circa 7 milioni di euro, con l'aggravante dei
minori introiti consuntivi nel corso dell'esercizio per effetto del
parziale utilizzo dell'hôtel, la cui gestione potrà migliorare
sensibilmente solo al termine della realizzazione degli interventi
previsti dal piano di sviluppo. Ancorché il casinò sia riuscito,
grazie ai grandi sforzi fatti in un contesto economico fortemente
negativo, a registrare ancora un margine operativo positivo -
rispetto ad altri casinò, credo che sia un
unicum
-, dopo
tre anni di bilanci in utile, che hanno aiutato il consolidamento
della liquidità per il 2012, pertanto il 2012 ha registrato una
perdita di esercizio. Inoltre il conferimento degli immobili da
parte della Regione e i lavori realizzati come dal piano di
sviluppo hanno portato ad un inevitabile aumento degli ammortamenti
nell'ultimo triennio di quasi 6 milioni di euro. Per meglio
comprendere gli andamenti e contestualizzarli, quindi il risultato
operativo della casa da gioco, senza l'incorporazione della STV
S.p.A., avrebbe raggiunto un utile ragguardevole anche nel corso
del 2012. Ricordiamo che proprio un anno fa in questa sede, in
occasione della presentazione del bilancio 2011, avevamo previsto
una situazione di negatività dei conti economici e delle presenze
dovuta alla parziale operatività aziendale, ai disagi causati alla
clientela e anche agli stralci patrimoniali delle strutture
conseguenti alla realizzazione delle nuove opere.
Certamente la contrazione del fatturato è stata fortemente
aggravata dalla crisi economica senza precedenti, che ha causato il
crollo dei consumi a livello nazionale. A questo si è sommata
l'entrata in vigore alla fine del mese di gennaio 2012 delle nuove
norme valutarie, con il limite di utilizzo del contante a 1.000
euro, che hanno posto i casinò italiani fuori mercato rispetto alla
concorrenza delle case da gioco situate appena oltre confine. A
fronte di queste criticità, i budget 2012 e 2013 prevedono in modo
molto obiettivo perdite dovute alla contrazione dei fatturati. È
abbastanza intuitivo capire che gli effetti degli investimenti
sulla produzione si espleteranno sul periodo temporale
ultradecennale, mentre ad oggi, per effetto dei lavori, la
produzione non può che risultarne fortemente condizionata.
Risulta altresì indispensabile rilevare che i lavori intrapresi
con rapidità e decisione rappresentano di fatto l'unica garanzia
vera per il futuro della società, altrimenti destinata alle
dismissioni e alla chiusura, ci vuole il tempo necessario affinché
le strutture vengano realizzate e comincino a produrre utili. È
importante essere consapevoli che si è deciso di non fermare le
attività durante i lavori di ristrutturazione, questo al fine di
non disperdere la clientela a vantaggio della concorrenza e anche
per non dover poi affrontare importanti costi di avviamento; tali
costi sono in qualche misura oggi subiti sotto forma di minori
introiti. Si rileva inoltre che il
management
del Casino de
la Vallée, preso atto del livello della caduta dei consumi, ha
immediatamente posto in essere un'importante attività di
spending review,
che ha portato ad una riduzione dei costi
significativa, pari a 4 milioni di euro. Tra i maggiori risparmi
attuati è da evidenziare quello relativo ai costi degli organi
amministrativi e la nomina di un Amministratore unico che ha
sostituito un Consiglio di amministrazione composto da cinque
membri, un Direttore generale e, a seguito della fusione per
incorporazione della STV, anche il Consiglio di amministrazione di
quest'ultima, composto da tre membri, ha portato ad oggi ad un
risparmio di circa 710 mila euro all'anno. Nel prossimo triennio
saranno quindi risparmiati più di 2 milioni di euro e credo sia una
cifra significativa. Questa politica di attenta gestione delle
risorse, che sta continuando anche nel corso del corrente anno, ha
portato a ridurre considerevolmente il risultato negativo che
consolidando le due unità produttive: l'unità Casa da gioco ha
consuntivato un utile e l'unità produttiva Servizi alberghieri una
perdita che ammonta a 8 milioni.
Le risorse liquide accumulate nei precedenti tre anni,
necessarie per il parziale finanziamento delle opere, e il corposo
stato patrimoniale, come avevamo preannunciato, si stanno rilevando
strategici per affrontare al meglio la crisi economica e
l'ultimazione dei lavori di ristrutturazione. Senza ciò
difficilmente si sarebbe potuto pensare di poter traghettare
l'azienda fino al 2014, anno in cui potrà ricominciare la piena
operatività, ma soprattutto anno in cui si vedranno i primi effetti
positivi di tutti gli interventi effettuati, sia strutturali, sia
organizzativi. Non dimentichiamoci che in questa fase si è scelto
di non intervenire sul personale utilizzando della forza lavoro per
il coordinamento dei lavori di ristrutturazione in supporto alle
imprese coinvolte. Questa decisione, oltre a contribuire ad
ottimizzare i processi, ha permesso di evitare il ricorso ad
eventuali ammortizzatori sociali o, peggio ancora, licenziamenti,
come hanno fatto le altre due case da gioco.
Come preannunciato lo scorso anno, a causa dello stralcio di
opere ed impianti obsoleti rimossi in seguito all'intervento di
ristrutturazione del complesso alberghiero, al conto economico
ordinario 2012 si sono aggiunti oneri a carattere assolutamente
straordinario ed ineluttabile per un valore di circa 10 milioni di
euro. Le operazioni di concentrazione aziendale del triennio
precedente e di rafforzamento patrimoniale hanno inoltre
contribuito a mantenere un'elevata liquidità aziendale che, alla
data del 31 dicembre 2012, risultava pari a 18 milioni di euro. Il
patrimonio netto al 31 dicembre 2012 risulta pari a 94.484.954
euro. La capacità di generare liquidità è, come detto, la
condizione indispensabile per affrontare con la dovuta serenità
l'importante programma di investimenti derivante dall'insieme dei
due piani di sviluppo, casinò e Grand Hôtel Billia, approvati dal
Consiglio regionale il 15 aprile 2009 e il 28 luglio 2010.
È sempre utile ricordare che i lavori di ristrutturazione si
sono resi necessari ed improcrastinabili a causa dello stato di
conservazione degli immobili, che non avrebbe consentito il
regolare svolgimento delle attività, anche in relazione alla
sicurezza dei locali, infatti il 75 percento circa del valore
totale degli interventi riguarda la sostituzione e la messa a norma
di impianti e strutture ormai obsoleti.
Per comprendere la bontà delle azioni messe in atto, è
importante sottolineare come nel triennio il Casinò di
Saint-Vincent è quello che ha fatto registrare la
performance
migliore sul mercato, nonostante il 2012 sia
stato pesantemente condizionato dai lavori di ristrutturazione,
infatti dal 2009 le quote di mercato sono aumentate dall'11,27
passando al 20,75 e al 23,9. Il fatturato è diminuito invece del
18,83 rispetto al 23,84 di Campione, al 30,5 di Venezia e al 30,55
di Sanremo. Nel 2012, ancorché come più volte ribadito, penalizzato
da importanti difficoltà e limitazioni operative, l'andamento è
stato in linea con la media del mercato pari a meno 18 percento,
Saint-Vincent è meno 19,7, Campione meno 16,7, Sanremo meno 21,4,
Venezia meno 16,2; questo fa capire il potenziale delle nuove
strutture a pieno regime. Giova ricordare che dal 1993 a fine 2008
per 15 anni consecutivi le quote di mercato della nostra casa da
gioco sono costantemente diminuite, arrivando a dimezzarsi: dal 40
percento al 20 percento, dal 2009 hanno invece ricominciato a
crescere attestandosi al 23,9 nel 2012. Questo è il dato più
significativo per comprendere i miglioramenti effettuati.
La grave crisi economica e gli interventi normativi purtroppo
hanno pesantemente inciso sul mercato delle case da gioco. Nel
corso del 2012 il Casinò di Campione ha dichiarato lo stato di
crisi e ha aperto una procedura di mobilità per il licenziamento di
230 persone, negli ultimi due anni le perdite in bilancio sono
state pari a quasi 70 milioni di euro. Dopo un confronto molto duro
con le organizzazioni sindacali, la trattativa ha portato alla
stipula di un contratto di solidarietà che prevede il taglio medio
del 25 percento delle retribuzioni. Analoga situazione a Sanremo,
dove nel corso dell'estate si è chiusa la procedura di mobilità a
causa dello stato di crisi e in alternativa al licenziamento di
circa il 30 percento della forza lavoro: 130 persone su 332, si è
operato un taglio superiore al 20 percento della retribuzione. Le
case da gioco straniere poste ai confini con l'Italia hanno subito
nel triennio pesanti contrazioni del fatturato.
Se si scorpora il Grand Hôtel Billia, la nostra casa da gioco è
ancora la migliore in termini di redditività, infatti l'utile
dell'unità produttiva Casa da gioco, sommato alla quota spettante
alla Regione, ha raggiunto la cifra di circa 14 milioni di euro. A
questo bisogna aggiungere le decine di milioni di euro di imposte
che rimangono nella disponibilità naturalmente della Regione, oltre
all'indotto prodotto direttamente ed indirettamente sul territorio.
Il casinò, soprattutto nei momenti di grave crisi economica, come
quella che stiamo vivendo, rappresenta ancora - e lo è ancora di
più in prospettiva - un elemento fondamentale per la nostra
economia. Come detto, la situazione generale nella quale la società
ha operato è stata molto difficile, non solo a causa dei lavori di
ristrutturazione, ma in maniera determinante a causa della crisi
economica la capacità di spesa della clientela è scesa a livelli
non immaginabili solo fino a due anni fa. Questo ha obbligato il
management
a rivedere il budget adeguandolo ai nuovi
adempimenti di mercato, infatti la diminuzione laterale delle
presenze è pari all'11 percento, dovuta essenzialmente alla ridotta
operatività, è stata accompagnata da una riduzione del fatturato
quasi doppia. Questo sta a significare un decremento della capacità
di spesa per singolo. Basti pensare che nell'ultimo quadriennio la
diminuzione della presenza dei casinò italiani è stata pari al 12,9
percento, mentre il fatturato è diminuito di quasi il 27,4
percento. È evidente quindi che l'
appeal
dei casinò italiani
è rimasto sostanzialmente stabile, ma la crisi economica ha
inevitabilmente fatto crollare la capacità di spesa. Questa
tendenza nel breve periodo che riguarda il mercato italiano non
potrà che peggiorare, sicuramente le quote di mercato della nostra
casa da gioco nel corso del 2014 torneranno a crescere, ma la
contrazione del mercato continuerà. Per ovviare a questa situazione
di oggettiva difficoltà, le nuove strutture e gli standard
qualitativi di assoluto livello faciliteranno la ricerca di
clientela con più elevata capacità di spesa, ma soprattutto
permetteranno di acquisire flussi dall'estero. Con l'Hôtel cinque
stelle Lusso operativo si potrà infatti puntare ad ospitare
clientela d'eccellenza, business fino ad oggi precluso. I mercati
emergenti sia dal punto di vista del possibile sviluppo turistico,
sia per l'offerta di gioco potranno sopperire, si auspica, alla
particolare difficoltà del mercato.
Sul fronte del mercato del gioco d'azzardo, quello di Stato ha
continuato la sua espansione e questo risulta ormai essere un altro
fattore esterno fortemente penalizzante per l'attività della casa
da gioco. La continua crescita dell'offerta di giochi pubblici, in
particolare degli apparecchi da intrattenimento e dei giochi di
abilità a distanza, rappresenta chiaramente una concorrenza
spietata per i casinò classici. Bisogna però rilevare che la grave
crisi economica incomincia a pesare anche nel gioco di Stato, per
la prima volta nel corso del 2012 la spesa dei giocatori e le
entrate tributarie sono diminuite rispettivamente del 9 e del 6
percento, questo trend negativo perdura anche nel 2013. La tenuta
delle quote di mercato anche nel corso del 2012, a fronte di una
ridotta attività, sono conseguenza del profondo processo di
riorganizzazione, recupero dell'efficienza, rinnovamento e
cambiamento che hanno interessato l'azienda negli ultimi anni. In
primo luogo hanno prodotto risultati gli interventi programmati
sull'offerta di gioco, che è stata ampliata e rinnovata con
particolare riferimento ai giochi elettronici, ma sono stati
assolutamente produttivi anche i correttivi adottati sulla modalità
di gestione della clientela. Fondamentale si è rivelata l'adozione
di nuove strategie di marketing e commerciali finalizzate alla
creazione di una nuova immagine della casa da gioco, conseguita
grazie alla perfetta sinergia prodotta tra offerta di gioco e di
divertimento. Sempre in tema di marketing, si è perseguito il
consolidamento della nuova immagine aziendale. L'attenzione riposta
nella gestione della clientela in tema di fidelizzazione,
l'ampliamento e rinnovamento dell'offerta di gioco si sono rivelate
armi vincenti rispetto alla concorrenza diretta, generando nuovi e
significativi flussi verso le sale da gioco, incentivando le
presenze. Lo stato della crisi, purtroppo, ha praticamente
riportato i consumi agli anni '90 e gli effetti in questo lavoro
instancabile non si riescono ad individuare chiaramente. Nel corso
del 2012 sono proseguite le attività previste dal piano
industriale, di cui avevamo già dato conto nella relazione del 2010
e del 2011, raggiungendo l'attuazione quasi totale degli interventi
prospettati. Alla luce della fusione delle due unità operative, è
stato predisposto un piano industriale congiunto e un piano degli
investimenti con l'obiettivo di indirizzare le attività della
società fino alla fine del corrente anno, termine temporale entro
il quale potrà concludersi la grande maggioranza degli interventi
strutturali ed organizzativi, nel corso dell'anno sarà predisposto
il nuovo piano industriale per il triennio 2014-2016.
Rispetto alla polemica di questi giorni su un'ipotetica
richiesta di poter trattenere il 10 percento residuo delle
spettanze regionali per concludere gli investimenti, va precisato
che la notizia non ha fondamento, in quanto nessuna richiesta è
stata avanzata, si tratta di una mera ipotesi abbozzata durante la
stesura del budget, valutata insieme ad altre opzioni, in
considerazione dell'eventuale necessità di reperire ulteriori
risorse per costi aggiuntivi. Per il rilancio sia del casinò, sia
della parte alberghiera è necessario fare investimenti mirati, come
abbiamo più volte detto, al solito gli investimenti devono essere
fatti dalla proprietà, sembra banale ricordare che le aziende per
non morire devono investire ed innovare, ma le risorse per fare gli
investimenti non si creano dal nulla, senza investimenti le aziende
periscono.
Dell'operatività ordinaria diremo nel dettaglio in seguito, è
però importante soffermarsi sull'elemento di più grande rilevanza
per il futuro del casinò: l'andamento del piano di sviluppo. È
chiaro, anche in considerazione degli evidenti problemi di mercato,
che il futuro e il rilancio passano esclusivamente dalla
realizzazione di opere previste dal piano stesso,
dall'implementazione dei servizi secondo gli standard richiesti,
infatti è innegabile che il nuovo Saint-Vincent Resort & Casino
è un progetto di livello internazionale, oggetto già oggi di
apprezzamento sia da parte della clientela che dei media
specializzati, ma la piena realizzazione e il rilancio potranno
avvenire solo con lo sviluppo della qualità dei servizi, già oggi
comunque di ottimo livello, soprattutto dalle capacità di
comunicare e vendere il prodotto. A tal fine sono già stati
predisposti e attuati efficaci corsi di formazione per sviluppare
le competenze e conoscenze del personale, anche sul fronte del
marketing è già iniziato il difficile lavoro di preparazione e
promozione per le strutture che saranno presto operative,
certamente anche l'organizzazione degli staff andranno adeguati
alle esigenze, i prossimi sei mesi saranno cruciali per il rilancio
del comprensorio.
La situazione riepilogativa degli interventi strutturali di
maggior rilevanza è pertanto la seguente: nel corso di gennaio 2012
sono terminate le attività di collaudo impiantistico dei lavori di
sistemazione della sala Evolution, i lavori per la creazione di
Saint-Vincent Resort procedono secondo i programmi, i lavori
afferenti la prima fase (consegnati il 14 settembre 2012),
realizzati con una forza lavoro di circa 120 uomini/giorno, sono
stati ultimati e il nuovo Park Hôtel, dotato di 120 camere, oltre
al salone Le Rascard e al centro congressi sono in funzione. La
nuova struttura alberghiera ha già ricevuto numerosi premi tra i
siti internet turistici del settore.
La seconda fase è iniziata e, anche se in prima istanza c'è
stato l'imprevisto dovuto alla necessità di intervenire sui
rinforzi strutturali finalizzati a mettere in sicurezza statica il
corpo del Grand Hôtel Billia, terminerà come da programma entro la
fine di novembre, pertanto entro la fine del corrente anno
entreranno in funzione il nuovo Grand Hôtel cinque stelle Lusso con
annesso ristorante
gourmet
e il nuovo centro benessere di
1.800 metri quadri. Gli importanti lavori per la realizzazione
della nuova centrale termica al servizio di tutto il resort sono
stati regolarmente ultimati e gli impianti sono già in funzione. È
attualmente in fase di affidamento la fornitura di cogeneratori di
energia elettrica, attrezzatura a corredo, il generatore combinato
con la nuova centrale termica, con i nuovi impianti elettrici e
condizionamento scelti nel pieno rispetto delle esigenze ecologiche
permetterà un risparmio annuale compreso tra i 500 e gli 800 mila
euro. Le opere relative alla nuova hall della casa da gioco sono
state ultimate, il nuovo ingresso con i servizi accessori è
pienamente funzionante, residua l'esecuzione delle opere al piano
superiore, dove è prevista la realizzazione dell'ampia sala
fumatori destinata a sale gioco. Nel mese di novembre 2012, come da
programma, è stato dato avvio alle opere di
restyling
totale
delle sale da gioco, dopo circa 30 anni si è messo mano alle
strutture degli arredi del casinò, la particolarità dell'intervento
effettuato a fasi, senza interrompere l'attività di gioco e
cercando di limitare al massimo i disagi per la clientela, ha
imposto una particolare attenzione alla logistica del cantiere e le
lavorazioni suddivise in 12-13 fasi termineranno come previsto alla
fine di novembre. Allo stato attuale molte opere sono già terminate
e, momento storico del casinò, nel mese di settembre tutti i giochi
da tavolo, americani e francesi troveranno posto in un'unica
sala.
Nell'anno 2012 gli introiti lordi di gioco si sono attestati a
quota 76.680.923 euro, evidenziando un decremento pari al 19,78
rispetto al 2011. A causa dei lavori nell'esercizio 2012 anche il
trend delle presenze, il cui andamento positivo era iniziato nel
secondo semestre dell'anno 2009 ed era cresciuto senza flessioni
fino al 2011, ha subito un rallentamento del 10 percento
assestandosi complessivamente a 507.196 unità. Per quanto riguarda
i singoli settori di gioco, va evidenziata la perdita pari al 18,6
registrata nei giochi elettronici e quella del 20,9 dei giochi da
tavola.
"In costanza del quadro negativo sopracitato, l'azienda
ha comunque previsto investimenti per il rinnovamento dell'offerta
di gioco che sul fronte dei giochi elettronici è sicuramente la
migliore attualmente disponibile in Europa. Allo stesso tempo sono
state adottate politiche molto aggressive in campo commerciale con
riferimento ai target di clientela VIP e fidelizzata, organizzando
eventi con continuità e con l'obiettivo di incentivarne le presenze
nelle sale da gioco. È stato comunque inevitabile, stante lo
scenario economico
- non favorevole -
un calo generalizzato
delle presenze di tale clientela, certamente la più colpita
dall'acuirsi fiscale e dal perdurare della crisi economica. Si è
ovviamente rilevato anche un calo del potenziale di spesa per il
gioco da parte dei clienti..."
più facoltosi, significativo è
il fatto che anche coloro che sono ammessi al servizio di cambio
assegni manifestano difficoltà nell'onorare gli impegni assunti per
titoli negoziati dilatando nel tempo con più frequenza del passato
l'incasso degli stessi.
"Nel complesso si registra un calo del 25,67 nel flusso di
titoli mandati all'incasso.
I lavori di ristrutturazione del
complesso alberghiero hanno penalizzato la programmazione delle
attività di maggior successo, gli spettacoli in primis, ma hanno
anche impedito di beneficiare di flussi di presenze generate dal
mercato congressuale. Alla luce di quanto sopra, pur programmando
eventi di minore impatto promozionale, si è puntato maggiormente
sull'organizzazione di grandi eventi di poker, che hanno permesso
di generare nuovi flussi di clientela e turnover del parco
giocatori".
Si segnala infine l'avvio di nuove collaborazioni
con segnalatori di clientela VIP anche di origine orientale, sono
già stati avviati e sono in fase di concretizzazione rapporti
commerciali importanti con tour operator per il mercato del gioco
localizzati in Cina, Macao e Hong-Kong. Gli arrivi dei primi flussi
di turisti e giocatori inizieranno a breve, per poi svilupparsi
alla fine del corrente anno con l'apertura del nuovo Hôtel cinque
stelle Lusso, infatti le esigenze di tale clientela richiedono
standard qualitativi della struttura e dei servizi di livello
superiore.
È importante evidenziare che, anche a fronte della crisi
economica e della necessità di contenere al massimo i costi
operativi, si è deciso di mantenere praticamente immutato il budget
destinato al marketing e alla comunicazione, infatti, a difesa
della quota di mercato, sono stati investiti oltre 10 milioni di
euro per l'accoglienza, l'ospitalità, i servizi di trasporto
gratuito, gare, eventi, intrattenimento riservato ai clienti e
circa 800 mila sono stati destinati all'organizzazione di grandi
eventi di poker; per spettacoli, nonostante l'indisponibilità delle
strutture, circa 270 mila euro, 1,3 milioni per l'organizzazione di
eventi di prestigio con la creazione di un significativo indotto
sul territorio, 600 mila euro circa di attività di marketing ed
accoglienza all'interno della struttura, circa 360 mila euro per il
progetto
Club Rewards
.
"La Casino de la Vallée, da settembre 2010, a seguito della
fusione, gestisce anche il complesso alberghiero del Grand Hôtel...
I dati relativi al 2012 non sono certamente significativi,
perdurando la chiusura parziale del complesso alberghiero e dei
servizi allo stesso collegato... Nonostante tale situazione, sono
stati contenuti al massimo gli scostamenti negativi pari al 28
percento per le presenze (meno 11.578 unità), per la maggior parte
addebitabili al mercato congressuale. Per quanto riguarda i
coperti, risultano positivi quelli all'interno della casa da gioco
(più 6 percento) mentre quelli presso la struttura alberghiera
segnano un meno 40 percento"
. La tenuta delle presenze
alberghiere in un contesto economico difficile e con metà struttura
interessata dai cantieri è avvenuta grazie al potenziamento del
canale di vendita on-line, che ricordiamo è stato attivato nel
febbraio del 2009 attraverso la sottoscrizione di diversi contratti
e prenotazioni con i più importanti portali internazionali. Sono
state inoltre attivate molte campagne promozionali con la vendita
di pacchetti turistici. Inoltre la qualità dei servizi, soprattutto
quelli di ristorazione, ha consentito di aumentare molto la
fidelizzazione della clientela.
Sul fronte del personale, come detto, si è scelto di non operare
riduzioni drastiche della forza lavoro, soprattutto per la parte
alberghiera, in attesa della riapertura delle strutture oggetto di
ristrutturazione. Al 31 dicembre 2012 la forza media dell'azienda
risulta pari a 838 unità, rispetto alle 859 dell'esercizio
precedente. Nel dettaglio la forza lavoro della casa da gioco è
rappresentata da 641 unità, mentre quella dell'unità produttiva
alberghiera 197 unità. A questi numeri si aggiunge la forza lavoro
delle attività esternalizzate, come sicurezza, portierato,
guardaroba e pulizie, che sono state fatte nel tempo. Il costo
totale del lavoro nel 2012 è stato pari a 57.390.249 euro, in
diminuzione rispetto al 2011 di circa 1 milione e mezzo. Il costo
del personale impiegato presso la casa da gioco è stabile a circa
80 mila euro pro capite, cifra comunque superiore rispetto a
settori produttivi analoghi, servizi di gioco di Stato, in una
forbice che va da 50 al 100 percento secondo le mansioni svolte. Va
sottolineato che dal 2009 ad oggi la diminuzione del personale
presso la casa da gioco è stata di 130 unità con un risparmio
diretto di 10 milioni di euro. Senza la riduzione effettuata
operata in un clima di coesione sociale il bilancio della casa da
gioco sarebbe ancora in forte perdita. Il costo medio invece del
personale dell'unità produttiva Servizi alberghieri è stato di
51.380 euro, cifra anch'essa molto superiore rispetto alle medie di
mercato. Nel corso del 2012 è continuata la programmazione
dell'erogazione di interventi formativi necessari ad elevare le
competenze in previsione delle nuove aperture. Le ore di formazione
complessivamente erogate sono state 9 mila, con il coinvolgimento
di 600 persone.
In ultima analisi si ricorda che l'attività della società è
caratterizzata da un significativo e complesso contenzioso che trae
origine dalle situazioni passate, lo vedremo a breve.
Andamento 2013: un anno fa durante la presentazione del bilancio
2011 spiegavamo che chiaramente il 2012-2013 avrebbero presentato
sofferenze di bilancio e questo era necessario tenendo conto di
quello che è il mercato delle case da gioco. Spiegammo anche che
sarebbe stato fondamentale monitorare costantemente l'evolversi
della crisi economica e, laddove necessario, portare i correttivi
conseguenti per traghettare l'azienda al 2014 anche in un piano di
sviluppo che sarà completato e quindi le attività potranno
ricominciare a pieno ritmo.
Come previsto, purtroppo, la crisi economica e dei consumi che
attanaglia il Paese ha raggiunto livelli impensabili fino a poco
tempo fa. L'incertezza dei mercati e la pressione fiscale in
continuo aumento, la crescente disoccupazione, il calo della
produzione originano in generale un rapido impoverimento di tutte
le fasce di popolazione. Tale congiuntura, sommata alla recente
disposizione, come già ricordato, dei 1.000 euro, ha creato le
condizioni di ridimensionamento dei fatturati delle case da gioco.
È bene ricordare che il prodotto casinò è un'offerta di
divertimento che non rappresenta un bisogno primario, quindi, in
periodi prolungati di grande crisi ed incertezza, risente
maggiormente della contrazione dei consumi, al pari di altri
prodotti legati al divertimento e al tempo libero. Anche il gioco
d'azzardo di Stato, come abbiamo detto, nel 2012 ha subito una
battuta d'arresto. Come detto, il
management
del Casino de
la Vallée ha già programmato una naturale contrazione dei proventi
sia della casa da gioco che di quella alberghiera a fronte della
conseguente riduzione dovuta all'aumento dei lavori.
Sotto il profilo delle difficoltà operative di offerta dei
servizi, a partire dal mese di novembre dell'anno scorso, con
l'inizio dei lavori anche nelle sale da gioco, l'azienda sta
vivendo il momento più difficile e complesso da gestire. Questa
situazione, che sta creando evidenti disagi alla clientela, si
protrarrà almeno fino al mese di novembre. In considerazione di
quanto sopra e del fatto che nel primo semestre dello scorso anno
la quota di mercato di Saint-Vincent era salita dal 22,57 al 23,62,
facendo registrare le migliori percentuali di mercato, nei primi
sei mesi di quest'anno, partendo con risultati più elevati e quindi
molto più difficili da replicare, la casa da gioco ha registrato un
andamento percentuale leggermente peggiore rispetto alla media
nazionale, come ho già ricordato, mantenendo però la propria
posizione rispetto al mercato. Bisogna anche considerare che nel
corso dell'anno scorso nei casinò concorrenti si sono registrati
quasi 20 giorni di sciopero. Questa situazione dovrebbe...posso?
Sono solo due pagine.
Presidente
- Se c'è l'accordo, se vuole, aggiungiamo il
tempo del primo intervento, lo integriamo...va bene?
Rollandin (UV)
- Quest'anno beneficia di un vantaggio
rispetto ai dati dello stesso periodo dell'anno scorso. Questa
situazione dovrebbe, come è successo l'anno scorso, livellarsi
nella seconda metà dell'anno anche in relazione all'aleatorietà di
alcuni giochi, in particolare la roulette francese, che nei primi
sei mesi, a causa di vincite elevate da parte di alcuni importanti
clienti, ha registrato risultati fortemente negativi rispetto al
denaro giocato. Sul fronte degli ingressi invece, anche grazie
all'apertura del nuovo hôtel e dei primi ritorni delle iniziative
di marketing, il casinò è tornato a registrare risultati migliori,
infatti nei primi sei mesi gli ingressi sono addirittura aumentati
rispetto all'anno scorso del 2,7 percento, nei primi mesi del 2013,
il migliore risultato del mercato.
Il 2013 conferma, alla luce dell'insieme degli indicatori
interni ed esterni che possono essere tenuti in considerazione, che
è un anno di transizione. Purtroppo le previsioni economiche del
nostro Paese rimangono incerte e quindi non si può fare affidamento
su questo mercato. Sicuramente anche il sentimento di estrema
sfiducia degli italiani non aiuta i comparti del divertimento, del
turismo, come testimoniano le presenze estive. In quest'ottica, in
attesa di vedere conclusi gli investimenti ed operative le attività
commerciali già impostate sui mercati, ha elaborato un budget
aziendale caratterizzato da grande attenzione e cautela rispetto al
flusso di spesa, salvaguardando le sole attività che generano
ritorni diretti, quindi tutte le azioni commerciali e di marketing
indirizzate a favore dei clienti all'interno del casinò e del
complesso alberghiero, comunque fonte di grande soddisfazione è
l'apprezzamento in ogni sede e luogo manifestato dalla clientela
abituale ed occasionale per il processo di rinnovamento ormai in
fase di avanzata realizzazione.
Nel corso di quest'anno le attività già iniziate saranno
tradotte in un nuovo piano industriale triennale che potrà recepire
in modo dettagliato gli effetti della fine dei lavori e
dell'attività commerciale già avviata nei processi fino all'anno
2014. Tale piano conterrà analisi di tipo operativo, ma soprattutto
di tipo organizzativo. Sarà un'altra indicazione di come verranno
organizzate le strutture alberghiere, il centro congressi e il
resto. La realizzazione a tempo di record degli investimenti
necessari è sicuramente frutto di un grande lavoro che è stato
svolto da tutto il personale, quindi con grande impegno sta
portando a termine quello che è stato il piano che la Regione ha
approvato a suo tempo. Questo è quanto posso riferire per il 2012 e
per il primo semestre 2013. Grazie.
Presidente
- Grazie. Apriamo la discussione generale.
Facciamo anche distribuire il testo della risoluzione che è stata
depositata alla Presidenza sull'oggetto. Ci sono richieste di
intervento in discussione generale?
Y a-t-il des requêtes d'intervention?
Pas de requêtes?
S'il n'y a pas de requêtes...la parole au collègue
Chatrian.
Chatrian (ALPE)
- Grazie Presidente.
Ci siamo occupati nella passata legislatura della casa da gioco
diverse volte in quest'aula, non mi viene facile oggi prendere, a
nome del gruppo ALPE, la parola su questo tema dopo aver ascoltato
molto attentamente le parole del Presidente Rollandin, che ci ha
illustrato un po' la situazione patrimoniale...l'indebitamento.
Tante sono state le cifre che oggi il Presidente ci ha messo sul
tavolo nero su bianco e le assicuro, Presidente Rollandin, che ne
dirò molte meno oggi, ma cercherò di fare qualche riflessione. Mi
sembra che nella relazione sia descritta la situazione della nostra
casa da gioco allargata ai due complessi alberghieri, come ha già
detto molto bene lei, non andrei oltre per quanto riguarda la
suddivisione, diciamo, degli obiettivi anche diversi che hanno: uno
più produttivo e l'altro in questo momento forse un po' in
stand-by
, dovuto ai lavori, come oggi lei ci ha ben
illustrato, in un clima surreale però.
Ho ascoltato molto attentamente la relazione del Presidente
Rollandin e non sono un tecnico del settore, ma vi assicuro che ho
cercato di analizzare nel dettaglio la relazione
dell'Amministratore unico Frigerio. Ho cercato di capire tra le
righe, tra le rime, tra le pseudo proposte...un po' di
fantasia...però forse la prosecuzione o la pianificazione di questa
nostra importante società...e traggo delle conclusioni un po'
diverse rispetto all'illustrazione di oggi del Presidente
Rollandin. Il gruppo ALPE è molto preoccupato. La sintesi del
Presidente Rollandin quasi potrei racchiuderla in un unico fatto:
tempi da record per quanto riguarda i lavori...quello sì. È stato
approvato nella scorsa legislatura il piano di sviluppo, nel 2009,
poi mi sembra ad inizio 2010 una certa modifica. Ecco, su quello
dobbiamo rendere al Presidente Rollandin che i conti tornano e
tutto si è fatto in una maniera velocissima, anzi h. 22, forse
persino h. 24, quindi soldi pubblici, uno sopra l'altro, tanti...mi
sembra vicino agli 80 milioni di euro, quando si chiuderà, diciamo,
l'operazione immobiliare e i tempi... Quando si decide di dare
delle risposte puntuali e si decide che si deve far capire a tutti
i valdostani che si possono fare in poco tempo milionate di euro e
ristrutturare delle proprietà pubbliche, si può in maniera diretta,
forte chiedendo un piccolo prestito a CVA... Non abbiamo discusso
in quest'aula questo prestito: un prestito da 50 milioni di euro,
prestito su cui indubbiamente non abbiamo neanche potuto dire:
"beh", perché ci è arrivato, come moltissime altre cose, sulla
testa e che è stato venduto molto bene verso la collettività
valdostana: "non andiamo dalle banche perché dobbiamo pagare gli
interessi, lo facciamo direttamente tramite la nostra finanziaria,
tramite la Finaosta, e prestiamo quattro soldi", e questi "quattro
soldi" sono 50 milioni di euro per realizzare questa grande
operazione!
Detto questo, vorrei fare qualche riflessione generale. En
janvier 2012, face à des données déjà très négatives quant au train
de marche de notre maison de jeu, le Président de la Région,
Augusto Rollandin, affirmait:
"les choses n'ont jamais été si
positives,
le Casino de Saint-Vincent est le premier Casino
en Italie et je voudrais dire même en Europe"
, si parlava di
qualche mese fa. Bien, nous voilà face au document qui nous
illustre ce qui s'est passé à Saint-Vincent pendant l'année 2012, à
quelques jours seulement de notre alerte en tant que groupe ALPE,
concernant les toutes récentes dramatiques nouvelles qui encore une
fois ne font que confirmer que la maison de jeu est toujours plus
en danger. Je pense que chacun de nous dans cette Assemblée a
espéré pour quelques moments de trouver parmi ces pages des
nouveautés réconfortantes surtout. Même notre groupe avait des
espoirs, oui, je vous le dis, car nous avons à c?ur avant tout la
Vallée d'Aoste, son économie et son taux d'emploi surtout et
exposer à de gros risques le Casino de Saint-Vincent signifie
mettre en danger nombreuses places de travail, comme disait le
Président Rollandin, tout le monde le sait et nous le savons.
Anche questa volta però le peggiori previsioni si sono avverate,
perché nel bilancio 2012 del Casinò non abbiamo rintracciato nulla
di nuovo, poco di positivo e poco di buono. La nostra ricerca ha
però ulteriormente confermato la nostra convinzione che la Regione
sul Casinò di Saint-Vincent ha proprio sbagliato strada, complice,
a nostro avviso, indubbiamente una gestione biunivoca,
approssimativa, sovente pericolosa, ormai palesemente inefficace,
nata dall'intesa tra l'Amministratore unico ed il Presidente.
Rispetto alle altre volte, ci sono ancora più elementi di
riflessione o di perplessità circa il modo e l'interpretazione,
forse peggio ancora, di quel ruolo e le persone chiamate a gestire
per conto dei valdostani le società partecipate e controllate.
Tornerò sull'argomento più avanti, ci siamo già tornati più
volte in quest'aula, in questi primi 20 giorni di legislatura,
quando più volte il gruppo ALPE ha detto che la partita non si
gioca qua in Consiglio regionale, in quest'aula, ma fuori: si gioca
nelle società partecipate, si gioca nelle società controllate, si
gioca fuori da questa stanza. Prima qualche riflessione sul
bilancio, pochissimi dati, ve lo assicuro, dove abbiamo potuto
constatare una certa precisione sui mancati ricavi, ma anche una
certa vaghezza sul contenimento dei costi, vale a dire il contrario
di ciò che un buon amministratore, a nostro avviso, deve fare. In
queste cifre in sé fallimentari c'è già la sostanza, c'è il
risultato gestionale e basterebbe forse cambiare rotta all'istante,
ma non c'è tutto, soprattutto non spiegano che all'origine di
questi risultati ci sono scelte strategiche con tutti i relativi
effetti, scelte probabilmente dettate dalla politica, che potevano
e dovevano essere diverse per avere risultati diversi. La relazione
dell'Amministratore unico è un tentativo poco efficace, direi anche
poco elegante, di giustificare un fallimento...come dire? un
tentativo che presenta anche molti elementi di incoerenza al suo
interno. Questo dimostra, a mio parere, lo stato confusionario in
cui agisce l'azienda, senza che la Regione, nella sua persona,
Presidente, è lei che ha voluto e sostenuto questo tipo di rapporti
con le partecipate, faccia alcuna obiezione, in una parola si
assiste al naufragio senza neppure provare a mettere in acqua le
scialuppe di salvataggio.
Secondo sempre l'Amministratore unico, le perdite dipendono
sostanzialmente da due elementi principali, che sono stati, devo
dire, ben dettagliati dal Presidente Rollandin: la crisi generale,
con un calo di oltre il 18 percento del mercato dei giochi in
generale, diciamo in un'ottica più ampia e più generale; il
secondo, indubbiamente da tener conto: i limiti imposti
dall'operatività del piano di sviluppo, è stato detto: "tanti sono
i lavori, si è deciso di non interrompere i giochi", di conseguenza
comunque sono dei limiti impattanti ed importanti. Ammettiamo per
un momento che sul fronte dei ricavi si potesse fare poco, ma ci
torneremo successivamente...se così è - e l'Amministratore unico ci
dice perentoriamente che lo aveva ampiamente previsto -, allora si
doveva prevedere anche un'azione diversa sul fronte dei costi,
settore in cui però l'Amministratore unico non ha avuto la medesima
preveggenza, né soprattutto tempestività di azione. Intanto
sorprende che l'Amministratore definisca la contrazione di costi
del 4,56 percento un risultato buono, frutto di una politica
attenta del contenimento dei costi, che ha ridotto
considerevolmente il risultato negativo. Tanto si loda che si
imbroda, visto che si dice che la
spending review
ordinata
alle strutture - quali non si sa, o quanto meno noi non lo sappiamo
- è iniziata a partire dal luglio del 2012, ma il Casinò non ci
sembra andasse male già dal luglio 2012 e la crisi probabilmente
non è nata nel luglio 2012. Il "mago" dice che questa politica
continuerà e, per mettere le mani avanti, prevede ulteriori
diminuzioni di ricavi e non azzarda neppure una cifra sui costi.
Nessuno indubbiamente ha la bacchetta magica e nessuno dice che
deve centrare al centesimo le previsioni, ma neppure limitarsi a
dire agli azionisti che la Regione in assemblea approva, che questa
politica continuerà nel 2013 e nel 2014, con l'obiettivo di
ottenere risparmi considerevoli in aggiunta a quelli importanti già
consolidati nel corso del 2012. Qualche cifra da un Amministratore
che guadagna con i premi due volte lei Presidente...si potrebbe
forse pretendere.
Ormai è chiaro l'obiettivo è di navigare a vista, tanto nessuno
chiede conto di niente. Questa delle previsioni sui ricavi
azzeccate e della vaghezza sui costi è veramente inaccettabile a
nostro avviso! Nessun azionista che abbia a cuore i suoi
investimenti accetterebbe che gli amministratori da lui nominati
agiscano così! Ho anche il sospetto che l'Amministratore abbia
raggiunto questi risultati con qualche artificio persino un po'
contabile. Prendiamo il caso del personale dell'albergo per il
quale si è deciso di non ricorrere
"da una parte
- è stato
detto -
alla cassa integrazione, impegnandolo nel coordinamento
dei lavori di ristrutturazione in supporto alle imprese
coinvolte"
-
entre guillemets
, perché sono frasi
dell'Amministratore. Così l'Amministratore ha trasformato una parte
degli oneri del personale, un costo diretto, in 1,3 milioni di euro
di immobilizzazioni materiali e anche immateriali e nel capitolo
"Ricerca e sviluppo" sono stati allocati i costi di quasi 200 mila
euro di due risorse produttive impegnate - sempre tra virgolette,
utilizzo le frasi dell'Amministratore -
"nel lancio del nuovo
resort sul mercato italiano e estero..."
, lascio qualche
puntino. Saremmo curiosi di sapere cosa si è fatto, in quale
maniera, chi si è trasformato in
promoter
, come si sono
svolte le cose, chi ha deciso e perché. Sono curioso di sentire che
posizione ha l'Ente Regione, così attento alle quasi maniacali
regole di bilancio imposte ai Comuni, agli Enti locali in questi
anni, in queste discutibili manovre contabili che, del resto, non
ha approvato in assemblea come azionista, senza nulla riferire
prima in Consiglio...noi non possiamo e non abbiamo avuto neanche
la possibilità di posizionarci su tale tema.
Altra serie di incoerenze sul piano di sviluppo e sui fattori
esterni. Il piano di sviluppo non è una chimera che si rigenera
dalle sue ceneri, ha tempi precisi e progetti definiti e noti da
tempo, anche a noi, sì, anche ai Consiglieri regionali, e bastava
leggerli. In ogni passaggio della sua relazione l'Amministratore
dice all'azionista, a noi, ai valdostani: "le cose non possono
andar bene fino a che il piano di sviluppo non sarà terminato". Mi
chiedo allora: Frigerio conosceva e conosce benissimo i termini
della questione da quando è stato incaricato di gestire la nostra
casa da gioco con questi vincoli e con questi numerosissimi
paletti, li conosce talmente bene che assieme all'azionista, o
forse noi non siamo a conoscenza...col suo placet ha definito una
parte del premio di produzione legata proprio al rispetto dei tempi
del piano di sviluppo come se dipendessero solo da lui. Avete
liquidato un premio di risultato di 72 mila euro nel 2012 ad un
Amministratore unico che ha il coraggio, o, se volete, la faccia
anche un po' tosta, di scrivere nella relazione che ci sono questi
vincoli e che sono loro ad impedire risultati migliori: questo è
scritto nero su bianco. Per me un Amministratore è una persona che
sa gestire i problemi, suggerisce le soluzioni, avanza proposte
all'azionista per migliorare i conti, insomma è propositivo e viene
premiato se raggiunge risultati che dipendono dal suo operato e non
può limitarsi a prendere atto ed ad allargare le braccia di fronte
a fattori esterni. Tanto vale incaricare di amministrare la casa da
gioco un dipendente, o un responsabile del procedimento, forse
dell'Assessorato dei lavori pubblici, per fare il direttore del
cantiere e, di conseguenza, chiudere quello che è il record, così è
stato definito, dei tempi sui lavori, e non ci permetteremmo mai di
erogare premi per aver realizzato la prima fase dei lavori del
Grand Hôtel Billia entro il 31 dicembre 2012: 21.000 euro! Non
presenteremo mai un conto al sistema pubblico per aver realizzato
un nuovo ingresso al Casino e per l'avvio lavori di restyling nella
sala da gioco entro il 31 dicembre 2012, altri 21.600 euro! Non ci
permetteremmo mai di mettere sul tavolo altri 7.000 euro per aver
definito il piano marketing, non fatto dall'Amministratore
unico...commissionato, fatto dall'Amministratore unico e ben
retribuito come premio: altri 7.000 euro, nel senso che, oltre i 50
mila euro del premio, sono praticamente per delle scadenze
temporali...a tempo di record, come diceva il Presidente, per
terminare quella che è la parte infrastrutturale, cioè edilizia:
tramezze, impianti, servizi igienici e quant'altro per terminare
quella che è la parte edile.
Il secondo argomento principe dell'Amministratore che la Regione
ha condiviso votando a favore del rendiconto è la famigerata crisi.
Nessuno la nega, ma è comunque corretto sempre ragionare in termini
di quote di mercato, rapportandosi alle altre case da gioco, lo ha
già fatto il Presidente. Salterò qualche considerazione, ma vorrei
fare solo una piccola riflessione: le quote di mercato sono salite
fino al 2011, calate nel 2012 e calate in maniera forte - ma lo ha
già anticipato il Presidente Rollandin - nei primi sei mesi del
2013. Nei primi sei mesi del 2013 - sono i conti, non è Chatrian a
dirlo - siamo il fanalino di coda, quindi la maglia nera dei
quattro Casino italiani e la quota di mercato scende anche in
maniera importante: solo nei primi sei mesi si attesta intorno al
21,8 percento. Aumenta una sola cosa però, quella sì aumenta, la
tensione finanziaria, tanto che a pagina 26 leggiamo che Casino
S.p.A. ha avuto nel 2012 500 mila euro di oneri finanziari contro
solo i 9 mila euro del 2011. Quella è carta che canta, è la
relazione che ci dice questo. La sola giustificazione però che
Frigerio adduce è:
"il Casino di Saint-Vincent deve misurarsi
con un bacino di utenza non paragonabile rispetto alla
concorrenza"
, ma questo lo sapevamo già e avete varato un piano
di sviluppo milionario che si sostiene solo grazie agli apporti di
CVA, come vi dicevo poc'anzi.
L'Amministratore si dichiara contento della stabilizzazione
delle quote di mercato, perché "le strategie messe in campo
sicuramente genereranno effetti positivi dopo aver portato a
termine il piano di sviluppo". Un'altra affermazione buttata lì
senza argomentazioni fondate e soprattutto senza cifre, ma sempre
l'Amministratore ci rivela anche che la difesa delle quote di
mercato è stata possibile grazie ad un processo di riorganizzazione
aziendale proseguito senza soluzioni di continuità con interventi
di formazione del personale, ma soprattutto a flussi di spesa
invariati a favore dell'attività commerciale e di marketing, tanto
che sono stati spesi oltre 10 milioni per l'organizzazione di
eventi rispetto alla clientela B e cifre sparse, però oltre 3,5
milioni, un fiume di denaro che, racchiuso, è di circa 14 milioni
di euro per promozione e costante a fronte di un fatturato di circa
76 milioni, che cala di quasi il 20 percento rispetto al 2011. C'è
invece da domandarsi perché, pur spendendo così tanto, i risultati
non arrivano e l'Amministratore continua ad accusare la crisi
affermando che era doveroso non dover diminuire di un euro quelli
che erano i costi. Ecco, dunque spiegato perché il contenimento dei
costi non è stato in linea con la diminuzione di fatturato, ma la
domanda che sorge spontanea è: se per guadagnare sempre meno, ma in
maniera impattante, in maniera forte l'Amministratore continua a
spendere e spandere sempre le medesime cifre, o poco meno, come
possiamo fidarci ancora delle sue previsioni per il futuro,
Presidente Rollandin? L'Amministratore ci indica la strada della
ricerca di nuovi mercati, sì, ci apre una finestra, una
"bouretta"
(traduzione letterale dal patois: "una
finestrella"), una piccola porta, con quali risultati?
L'Amministratore non ce lo dice e si limita a scrivere che da
Milano arriveranno forse circa 100 cinesi al giorno, senza fornire
altri dati e si ferma. Che le cose non siano soddisfacenti lo
ammette egli stesso quando ammette che si tratta di una
collaborazione di carattere sperimentale e che verrà monitorata al
fine di ottimizzare il rapporto costi/benefici. Senza farla tanto
complicata, questo giro di parole significa che Casino S.p.A.
spende per ora più di quanto incassa, in altre parole che il gioco
non vale la candela.
In conclusione l'
appeal
di Saint-Vincent non è quello di
un prodotto competitivo e, se il mantenimento delle quote di
mercato viene sostenuto solo grazie a continue ed incomprimibili
azioni di promozione e di marketing che costano alla società decine
di milioni, allora non siamo nella realtà in fase di sviluppo, ma
forse in qualcosa...per vendere devono continuamente proporsi
sconti 3 per 2, o 4 per 2. Nulla di male, ma sorgono dubbi di fondo
sulla validità di questo piano, che invece è incentrato
sull'eccellenza del sito e dell'offerta turistica complessiva,
hôtel cinque stelle, terme, eventi, clienti VIP, strabilianti
promesse e ora nel cassetto.
L'Amministratore confessa che l'andamento dei proventi dei vari
prodotti mostra segni purtroppo tutti negativi, calano anche i
nuovi giochi, prima efficaci, come il poker...ciò significa che
nessun prodotto aziendale è appetibile. Sembra dalla sua relazione
che i clienti non vengano a Saint-Vincent perché c'è un'offerta
appetibile...dunque la crisi specifica è solo di Saint-Vincent. È
un problema serio che dimostra come la gestione di un Casino mal si
accompagna a quella di un albergo. È un fatto che, senza la
gestione alberghiera, il Casino dà redditività, con l'albergo va a
picco, ce lo spiegava molto bene il Presidente, eppure
l'Amministratore dichiara che gli interventi preservano e
valorizzano l'investimento fatto dalla Regione per l'acquisto
dell'hôtel e delle sue pertinenze. Crisi o non crisi, da queste
cifre emerge chiaramente che la strategia regionale è fallimentare,
senza contare che l'albergo è elemento di concorrenza sleale verso
altre realtà private esistenti. Se per azzardo si risollevasse, ne
patirebbe parecchio il restante tessuto alberghiero esistente nella
zona che non può contare su un'iniezione continua di capitale
pubblico. All'Amministratore unico di una società quest'analisi
complessiva non è richiesta assolutamente, lui dovrebbe
concentrarsi per fare rendere ciò che gli è stato affidato, ma qui
il Consiglio regionale deve guardare alla situazione complessiva e
non può varare politiche che rischiano di affossare le imprese
private del settore. Se la casa da gioco tira, può esserci spazio
per il Billia e per gli altri, ma se non lo fa o lo fa solo
integrandosi con la propria struttura di accoglienza, come
riportato nella relazione dell'Amministratore, sarà difficile che
sia una locomotiva per il settore allargato; la separazione dei
ruoli e delle funzioni, a nostro avviso, è necessaria.
Altre affermazioni che ci fanno molta paura:
"la nostra casa
da gioco, grazie al complesso degli interventi messi in atto, ha
certamente contrastato meglio l'andamento fortemente negativo del
mercato di riferimento, ha poi solo perso il 19 percento del
fatturato. Senza gli investimenti programmati, l'operatività nel
suo complesso sarebbe stata fortemente compromessa, con effetti
devastanti sul fronte del fatturato"
. Noi ci chiediamo...mi
chiedo: su quali elementi di analisi, o statistici, o economici
basi le sue affermazioni, non ce lo dice, non si spreca proprio,
forse pensa che non siamo in grado di capire, o magari ha anche
ragione...c'è anche un sistema informativo al suo interno.
L'Amministratore scrive ancora anche:
"l'attivo circolante
indica una ridotta capacità di estinguere l'indebitamento a breve,
ciò è conseguenza della massiccia attività di investimento del
2012, ma
- assicura -
già nel 2013 si potranno avere
importanti risultati e il margine lordo tornerà ad essere positivo
per poi crescere negli esercizi futuri"
. Da dove tragga tanta
sicurezza non si capisce, tanto più che continua a citare la
congiuntura economica fortemente negativa, ci informa però che
"la mutata struttura finanziaria evidenzia la potenziale
difficoltà a mantenere l'equilibrio finanziario nel medio e lungo
termine a causa della contrazione di mezzi propri e delle passività
consolidate"
, però che paroloni impattanti per dire che sono
aumentati i debiti e calati i ricavi! Tra un peggioramento dei
quozienti di disponibilità e di tesoreria scesi sotto l'unità e le
difficoltà a far fronte alle proprie passività a breve termine c'è
ancora, per fortuna, il capitale, e qui mi fermo un secondo. La
società risulta adeguatamente capitalizzata anche tenendo conto
delle possibilità di intervento dei soci, ma chi autorizza
l'Amministratore a fare certe valutazioni? O chi ha autorizzato
l'Amministratore a fare queste valutazioni? Ha per caso ricevuto
assicurazioni in tal senso e da chi?
Veniamo infine alla resa finale, all'ammissione, pur edulcorata
quasi dalla tecnicità delle parole, che il Casino di Saint-Vincent
ha il destino segnato. Ad un certo punto si ammette un netto e
totale peggioramento di tutti gli indici che assumono
valorizzazioni di segno negativo...come dire? a bilancio 2012
chiuso, si è lanciata una serie di affermazioni ed esternazioni che
lasciano, a nostro avviso, esterrefatti. Mai si era visto o sentito
un amministratore nominato dalla Regione in qualsiasi partecipata
avanzare proposte così sguaiate e fuori tempo. Nel metodo
l'Amministratore non ha avuto alcun rispetto per l'azionista, che
non è il Presidente, come forse è portato a credere, ma è questo
Consiglio regionale, che, eletto dai valdostani, ha il
diritto-dovere di analizzare i bilanci e le prestazioni societarie
e, come sta avvenendo oggi, discuterne apertamente per manifestare
opinioni, punti di vista, proposte. Nel merito l'Amministratore è
andato ancora oltre, superando i confini del lecito, a nostro
avviso, indubbiamente sono delle posizioni nostre.
Se anche si volessero prendere per buone le sue attenuanti
rispetto al risultato aziendale, la proposta di liberare la società
dal peso di alcune voci di costo, come quella ormai quasi simbolica
rispetto al passato della quota da versare annualmente alla
Regione, a nostro avviso, è irricevibile. Noi pretendiamo da un
responsabile societario profumatamente pagato azioni concrete che
migliorino i conti aziendali e ristrutturino i costi per avere
conti economici migliori e valorizzino il patrimonio
aziendale...non ci sono né gli uni, né gli altri. Proporre di
mungere gratis la mucca delle casse pubbliche, a nostro avviso, è
da irresponsabili. Sono capaci tutti a fare utili se non si versano
gli utili ai soci; sulla riduzione della quota parte spettante alla
Regione abbiamo già dato, e forse abbiamo già dato troppo! Questa
solfa che i risultati buoni dipendono dall'Amministratore tanto che
merita un premio di produzione, ed i passivi dal destino cattivo,
dalla crisi...insomma, da tutto meno che da sé stessi, non è più, a
nostro avviso, sopportabile. La tabella dei parametri da centrare
per il premio di produzione destinato all'Amministratore è una
farsa! Buona parte degli obiettivi, dicevo prima, non dipendono dal
buon lavoro dell'Amministratore, ma da altri, da terzi, da
consulenze, da imprese o uffici dedicati.
Come azionisti, ci sentiamo francamente presi in giro,
soprattutto in un momento come questo per le famiglie ed i
lavoratori valdostani. Questo non è il comportamento che ci si
attende da un servitore del pubblico, incaricato di gestire
un'azienda che deve produrre utili per il bilancio regionale e per
noi questo è sufficiente per chiedere che il Signor Luca Frigerio
venga al più presto rimosso dal suo incarico e che si rivedano
interamente le modalità di gestione della nostra casa da gioco, ma
la spavalderia e la spocchia con cui continua a difendere il suo
operato, pur in presenza di un bilancio pessimo, del nulla assoluto
dal punto di vista dei possibili interventi migliorativi, non sono
probabilmente casuali. Mi spiace, ma pensavamo veramente meglio,
temo invece che un disegno ben definito si stia compiendo sotto i
nostri occhi e che solo noi in quest'aula possiamo svelare,
costringendo chi tesse le fila a rispondere e a fare chiarezza
subito. Ci dica dunque lei, Presidente, se intende ancora mantenere
questa situazione insostenibile da qualsiasi parte la si guardi,
oppure se intende cambiare strada? Lei sa che si prende una strada
nuova basata su trasparenza, confronto e su una gestione collegiale
delle società partecipate nel loro insieme, qui "collegiale" non
per dividerci e spartirci eventualmente i consigli di
amministrazione, ma "collegiale" intendo a livello di Consiglio
regionale, e qui insieme troverà in noi un atteggiamento meno duro,
perché siamo leali e aperti alle soluzioni anche complesse, purché
migliorative, condivise e soprattutto realistiche. In caso
contrario però chiederemo conto a lei delle affermazioni
dell'Amministratore del Casinò, sì, perché siamo di fronte ad una
società importante per rilanciare la quale si spendono fiumi di
denaro pubblico in edifici, strutture, impianti, e non solo, mi
sembra che la cifra sia vicino agli 80 milioni di euro in tre anni.
Una società che è sempre meno utile alla nostra collettività, meno
posti di lavoro, redditività azzerata, e un piano di sviluppo che
prefigura la crescita di un'attività alberghiera che rischia di
affossare quelle già esistenti nella zona, invece di essere la loro
vera locomotiva.
Noi non trascuriamo l'importanza della casa da gioco, ma da
sempre crediamo che ognuno debba fare il proprio mestiere e, nel
caso specifico, vuol dire fare utili con la casa da gioco, mentre
agli operatori turistici spetta il compito di tenere vivo il
settore, cosa che possono fare solo se vengono coinvolti seriamente
nei programmi di sviluppo. Ora, l'Amministratore si è avventurato a
prefigurare uno scenario nel quale, aspettando Godot, c'è una
possibile, quanto poco probabile, esplosione di arrivi ed ingressi
alla fine dei lavori del piano di sviluppo, nel novembre 2013...la
società dovrebbe essere scaricata dai pesi e dai vincoli esistenti
fino a sopprimere per poco tempo - si sostiene - il versamento di
quella piccola quota parte dovuta all'Amministrazione regionale,
cioè alla collettività tutta. Questo, colleghi, Presidente, è
contrario non solo al buon senso del buon padre di famiglia che
pensa a come fare fruttare i suoi investimenti prima di lanciarsi
in imprese sproporzionate ai propri mezzi senza un'adeguata
valutazione economica di ciò che avverrà nel futuro...ripeto: senza
avere nessuna bacchetta magica, né presunzione...la casa da gioco è
nata per garantire introiti alla Regione non per pesare sui suoi
bilanci.
Leggendo questa relazione, si prefigura una funzione della casa
da gioco del tutto diversa da quella in cui la maggior parte dei
valdostani ha creduto e l'Amministratore forse non ha capito che
questa non è un'azienda privata. Noi non siamo contrari in linea di
principio a discutere di nessuna ipotesi, ma solo se le carte sono
sul tavolo e se l'interesse pubblico soprattutto è prioritario. Se
invece queste affermazioni sono la premessa per approfittare delle
difficoltà attuali per riaffidare a privati la gestione di una
società nuova nelle strutture e liberata dall'obbligo di
corrispondere una parte dei ricavi alla Regione, da parte nostra
troverete un'opposizione inflessibile.
Termino perché il sospetto diventa sempre più certezza,
l'operazione di demolizione del Casinò appare sempre più guidata,
sempre più rivolta verso una soluzione
tranchante
che
apparirà dal cilindro del prestigiatore e che verrà presentata come
inevitabile: la privatizzazione e per di più ad un prezzo di saldo.
Termino dicendo questo: la nota - e me la sono riletta diverse
volte - scritta nero su bianco dalla KPMG sembra scritta apposta
per declinare ogni responsabilità su azioni future di questo tipo,
ma non ho doti di preveggenza, né da indovino, aspettiamo e vedremo
se si arriverà al punto di regalare a qualche privato una casa da
gioco con annessi, nuova di zecca, e lasciare che la collettività
valdostana ripaghi i debiti creati in questi anni dalla "gestione
Rollandin-Frigerio". Grazie.
Si dà atto che dalle ore 17,26 assume la presidenza il
Vicepresidente Lanièce.
Lanièce (Presidente)
- Sempre in discussione generale,
c'è qualche altro collega che intende prendere la parola? Ci sono
colleghi? Invito i colleghi a prenotarsi, grazie. Ha chiesto la
parola il Vicepresidente Rosset, ne ha la facoltà.
Rosset (UVP)
- Grazie Presidente.
Bene, l'aspetto deprimente delle vicende legate al Casinò di
Saint-Vincent potrebbe derivare anzitutto proprio dalla lettura del
bilancio. Le cose vanno male, molto male ed ogni parvenza di
ottimismo "svapora" ancor di più ai dati accertati del 2012 se si
pensa e si aggiunge...il profondo rosso di quest'anno è evidente.
Sappiamo che il tracollo è valso un cospicuo e diffuso tesoretto di
premi di produzione, che acquisiscono in questa fase una coloritura
ambigua e pericolosa, come un premio di fedeltà, per cui forse, per
evitare sovrapposizioni con altri che in modo analitico, potranno
affrontare i temi, mi limiterei a qualche osservazione in merito.
Ebbene, sul casinò e il suo stato comatoso non si racconta la
verità o, meglio, si dice mezza verità, anzi si usa la politica del
bicchiere perennemente mezzo pieno, forse è buono per una
propaganda, per chi voglia farsi incantare, ma che anche i
fedelissimi, i promossi, coloro messi in tutti i centri vitali
della casa da gioco cominciano a vedere cosa capita, dove conta
nelle sale da gioco, ebbene, lì c'è il vuoto. Il vuoto è
conseguenza di una stagnazione, che è frutto della mancanza di
idee, di progetti, di chi dovrebbe proporre idee e che invece
ascolta ogni giorno le direttive di palazzo, facendo riferimenti a
vincoli già citati precedentemente...pare fare finta di nulla di un
disastro di cui tende a non assumersi la responsabilità. In questo
settore, come in altri, non si vuole guardare oltre il proprio
naso, più interessati agli appalti, ai lavori, ai cantieri, che
sono importanti e fondamentali per lo sviluppo, ma non si guarda
all'alimento di un casinò: le sale da gioco, il gioco. La musica è
sempre la solita: "noi andiamo male - lo abbiamo sentito anche
nella relazione del Presidente - ma gli altri vanno peggio", o
ancora: "un giorno tutto partirà", ma nulla si fa perché questo
accada e così cresce l'impressione che si tiri solo a campare come
avviene alla fine di un impero, quando tutto si squaglia. Allora
dobbiamo cambiare, ogni appello alla ragionevolezza si scontra
ormai con atteggiamenti aggressivi o strafottenti come se il
confronto qui fosse una scocciatura o un peso da sopportare. Così
la tragedia del Titanic-casinò, come tutto, finisce sulla schiena
di uno solo e di chi lo sostiene su tutto compresa questa vicenda
della casa da gioco dove alla fine pagheranno i dipendenti e
allora, quando finalmente si alzerà il velo e si vedrà la verità,
non vorremmo che chi governa e comanda dirà come sempre che la
responsabilità è di altri. Urge allora immediatamente un cambio di
rotta per riportare questa risorsa, come il casinò, ad un obiettivo
più importante.
Presidente
- Grazie. Qualche altro collega intende
prendere la parola? Io inviterei tutti a prenotarsi, e poi io posso
alternare gli interventi della maggioranza e della minoranza, però
io non ho nessuna prenotazione, per cui non posso neanche alternare
gli interventi. Vi invito pertanto a prenotarvi se volete
intervenire. Grazie. Colleghi, c'è qualche richiesta di intervento?
Ha chiesto la parola il Consigliere Donzel, ne ha la facoltà.
Donzel (PD-SIN.VDA)
- Grazie Presidente.
Aspettavo i colleghi della maggioranza, perché questo era uno
dei temi che nella mia breve storia in questo Consiglio regionale
vedeva intervenire nel dibattito in quest'aula con energia, con
interventi di peso i colleghi della maggioranza, c'erano tante
situazioni in cui il dialogo era tra la minoranza e il Presidente,
fra i temi che invece sono sempre stati un patrimonio di quest'aula
nella passata legislatura ci fu proprio il dibattito sul casinò ed
è per questo che aspettavo questi interventi, perché devo
riconoscere che molto ho anche imparato dai colleghi della
maggioranza che erano anche, diciamo, se vogliamo, esperti in
questo settore. Mi ricordo gli interventi del Consigliere Salzone,
Capogruppo della Stella Alpina, che era un esperto proprio di case
da gioco, interventi importanti del Popolo della Libertà, che poi
andrò anche a citare, interventi, anche contributi come quello del
Consigliere Turi Agostino, quindi...come dire? era un argomento
questo che animava quest'aula e quindi mi aspettavo che anche in
questo caso ci fosse questo tema.
Rifacendomi appunto al 2008, io noto un clima profondamente
diverso e che in qualche modo mi preoccupa moltissimo, perché nel
2008, a fronte di una relazione che, sono andato a vedere,
drammatica, molto brutta, una situazione molto brutta che il
Presidente Rollandin non minimizzava come oggi...i cui i dati sono
ancora molto più deteriori e peggiori, ma prendeva in conto una
situazione gravissima, si interveniva con un piglio deciso, anzi,
si diceva:
"dobbiamo metter fine a questa situazione
drammatica"
e pensate c'erano dei problemi mica da ridere, cioè
pensate cose che in questi anni abbiamo naturalmente affrontato e
risolto. Si pensava allora alla possibilità di realizzare il nuovo
campo di tiro a volo, ne abbiamo parlato per cinque anni, non so
dov'è finito tra Verrayes, Montjovet, ha fatto il giro lì,
Châtillon, è andato di qua e di là...sparito dalla circolazione,
però sembrava uno dei nodi che se tiravamo fuori questa storia del
tiro a volo, era fatta, e poi come non dimenticare il problema
aperto relativo alla realizzazione di un campo da golf che,
figuratevi, Saint-Vincent, paese dello sport riconosciuto a livello
europeo, avrebbe sicuramente avuto...beh, queste cose sono state
prontamente cestinate, non so...a parte le spese enormi in progetti
e contro-progetti, alcuni, come quello del tiro a volo, sono ancora
in giro, ma la cosa ha poi preso tutto un altro sviluppo, che è
quello edilizio.
Dicevo, allora c'era davvero un clima diverso, un clima che il
collega Benin così rappresentava:
"vorrei che iniziassimo
-
così iniziava, parlo del 2008, settembre 2008 -
a porre la
domanda
- dice, addirittura condivideva le ultime frasi del
collega Donzel -
su quello che dovremo fare domani, su quello
che noi tutti, la Presidenza di questa Regione, il Consiglio
regionale dovrà dare come espressione e contributo per portare
avanti un progetto rispetto al quale mi è parso aver compreso dal
Presidente nelle passate occasioni in cui...",
eccetera,
eccetera
.
C'era insomma l'idea di portare avanti un nuovo
progetto e diceva:
"siamo disponibili a dare tutto il nostro
contributo senza nulla chiedere
- e poi l'abbiamo visto che
contributo ha dato il PDL alla maggioranza -
purché si risolva
una volta per tutte la situazione del casinò"
, questo era
l'auspicio, bisognava trovare la soluzione e qual era la soluzione?
La soluzione l'aveva indicata nella seduta precedente il collega
Tibaldi:
"comincio dal disegno di legge n. 1
- 2008 -
la
prima risposta in termini politici e legislativi
- sono le
parole in archivio del collega Tibaldi, a cui riconosco una
competenza notevole su questo -
che la "Giunta Rollandin" ha
cercato di dare ad un problema, che senz'altro non verrà risolto da
questo provvedimento, ma comunque si tratta di una risposta che
riconosciamo come valida -
il PDL allora all'opposizione
cominciava a dire che la "Giunta Rollandin" lavorava bene sin dal
primo giorno -
la riconosciamo come valida perché ha riprodotto
fedelmente una proposta del gennaio 2008 del gruppo, allora "La
Casa delle Libertà", poi diventato "Il Popolo della Libertà
",
che proponeva all'attenzione della "Giunta Caveri", dell'Assessore
Marguerettaz - che è ancora qui, se ne ricorderà -
e del
Consiglio regionale una soluzione che non rappresenta la panacea di
tutti i mali della casa da gioco, ma che consente una gestione
transitoria più snella e dinamica, oltre che più efficace, a nostro
avviso, per quest'importante azienda valdostana. La proposta
dell'amministratore unico
allora venne bollata come
demagogica - eravamo in periodo elettorale - come improponibile ed
insostenibile; vi risparmio le dichiarazioni di alcuni esponenti di
spicco dell'allora "Governo Caveri" che l'hanno riempita di
contumelie, ma il Consiglio non la votò, Oggi paradossalmente la
stessa maggioranza di allora, la Giunta con qualche piccolo
rimodellamento
- sempre gli stessi siete, posso dirlo anche a
distanza di cinque anni, e lo stesso Tibaldi lo diceva -
ma vedo
i componenti che c'erano ancora qualche mese fa lì, molti di loro,
uno seduto alla destra del Presidente
- adesso sta alla
sinistra, il collega Marguerettaz -
loro malgrado si troveranno
costretti ad approvare un'idea che ci tengo a dirlo porta il
sigillo del nostro partito"
.
Così iniziò la storia nel 2008 della legislatura tredicesima,
cioè la storia dell'Amministratore unico del casinò, con grande
gioia del PDL, tanto che poi quest'amore nato, sbocciato nel casinò
e nel Billia proseguì portando anche figure di spicco di
quell'area, diciamo, nelle figure dirigenziali, come si
fa...insomma, scambi di favori, e si proseguì su quella linea
dell'Amministratore unico. Cos'è successo poi? Per cinque anni
abbiamo letto relazioni, io potrei tranquillamente rileggere la
stessa relazione che ho fatto l'anno scorso di fronte a quella di
quest'anno, dove esordivo con questo:
"i numeri parlano chiaro e
tutti hanno sostenuto che andiamo meglio di chi va peggio, quindi
questa è la timida soddisfazione dell'aula di fronte al fatto di
affondare lentamente". C'erano ovviamente nella legislatura passata
esponenti appunto
come Salzone della Stella Alpina e Lattanzi
del PDL, che naturalmente elogiavano...avevano sposato la teoria
dell'Amministratore unico e quindi facevano da rinforzo alle parole
del Presidente. Infatti adesso mi aspetto che arrivi il controcanto
della minoranza, come allora, a dire: "avanti così, più va peggio
meglio è per noi".
Perché la situazione non è positiva? Perché quei discorsi che
poi sono finiti nel vuoto del campo da golf, del tiro a volo, erano
quei discorsi in cui ancora c'era un timido sforzo, si illudeva
ancora di inserire la casa da gioco in un contesto di rapporto
diverso col territorio, oggi stiamo andando su una strada
completamente diversa, la casa da gioco si è ormai rassegnata ad
autocentrarsi, a giocare una partita per conto suo, insieme al
resort, che - guardo i colleghi di maggioranza, guardo anche
esponenti della Giunta che vengono da quel territorio, come
l'Assessore Marquis - condannerà inevitabilmente il territorio,
perché non ci sarà competizione tra le potenzialità del Billia
finanziato in questo modo rispetto agli operatori privati di quel
territorio, non ci sarà competizione... Noi condanniamo gli
albergatori, noi condanniamo l'iniziativa privata di quel
territorio con questa politica: questa è la politica del
concentrarsi su quel pezzo, dimenticandosi del resto e la
dimostrazione è che da due anni discuto col Presidente, che mi
dice: "sì, sì", ma poi non fa, sulla questione congressuale, da due
anni dico: "ma cosa c'entra il resort con i congressi a
Saint-Vincent!". Abbiamo fatto due sale congressi comunali e non ci
sono i congressi, cioè le abbiamo fatte perché bisognava
ristrutturare il Billia di là, cosa ci fanno quelle enormi sale
congressuali lì nel comune? Come sono sfruttate? Ditemi quali
convegni abbiamo fatto in quelle mega sale polivalenti che ci sono
lì a Saint-Vincent! Ah, la conferenza stampa l'altro giorno del
Sindaco, che credo l'abbiano fatta lì...ma stiamo scherzando!
Quello è investimento pubblico, denaro pubblico del Comune di
Saint-Vincent, per fare di Saint-Vincent una località congressuale
non si parte nel momento in cui ho le camere! È anni che dico che
bisogna avere una struttura congressuale, cercare non di far venire
il congresso di associazioni che, diciamo, non hanno potenziale di
spesa, bisogna cercare i convegni dei medici, i convegni, diciamo,
di figure di alto profilo, di grande levatura, che in qualche modo
hanno poi quel potenziale economico...che dice: "beh, la sera, sono
venuto al convegno, allora vado a farmi la giocata al casinò", ma
sennò che convegno porti? Porto dei convegni che poi nessuno va a
giocare.
Il ragionamento allora è che l'attività congressuale parte anni
prima per poi rafforzarsi nel momento in cui anche la casa da
gioco...ed è un'attività congressuale che non deve puntare sul
Billia, il Billia deve fare da perno, ma poi deve avere la ricaduta
sul territorio, ma perché lavoriamo per il Billia e non lavoriamo
per gli altri operatori del territorio? Ci basta la Juventus?
Lavoriamo 15 giorni all'anno e poi andiamo tutti in vacanza, quando
va via la Juventus? Che poi sono tutti...chi ha frequentato il
ritiro della Juventus ha detto: "tutti grandi giocatori, tutti con
dei grandi portafogli alti così...i tifosi della Juve...no?",
quindi abbiamo visto scatenarsi gli afflussi al casinò in quei 15
giorni...tanto per parlare. L'obiettivo allora non è far lavorare
due bar di Châtillon, che dicono: "abbiamo venduto più panini che
in tutto il resto dell'anno", l'obiettivo è un altro:
dell'organizzazione di certi eventi, e devono avere una
concatenazione. Concatenazione che...alle volte siamo sorpresi da
questa gestione folle dell'Amministratore unico, non abbiamo
riscontri, perché siamo dovuti intervenire, su sollecitazione degli
albergatori di Saint-Vincent, per difendere eventi come
Masters
of Magic
. Interpellanza del PD e poi dopo si è rimessa in moto
la macchina organizzativa e abbiamo salvato
Masters of
Magic
, che stavamo perdendo, poi però per tre giorni il TG3
della Valle d'Aosta ha fatto vedere quanta gente c'era a
Saint-Vincent nelle vie grazie all'evento
Masters of Magic
,
ma
Masters of Magic
ce lo stava fregando Sanremo e la stessa
cosa è successa con la questione del biliardo, poi al TG3 si fa
vedere il grande evento di biliardo, ma abbiamo dovuto portarlo in
Consiglio regionale, perché rischiavamo di perdere anche il
biliardo e abbiamo perso una gara importante, che si faceva tutti
gli anni, che adesso cercheremo di recuperare.
C'è proprio quindi, da questo punto di vista, una gestione che
sembra una gestione immobiliare; ha detto bene il collega Chatrian:
"sono stati raggiunti in fetta e furia degli obiettivi
immobiliari", beh, gli impegni non erano questi: gli impegni erano
che, parallelamente agli obiettivi immobiliari, non si doveva
perdere di vista quella che era la gestione della casa da gioco, la
gestione dell'hôtel-resort. Si sapeva che i lavori avrebbero creato
dei problemi, ma noi abbiamo avuto l'impressione...come dire? di
una certa fretta di finire i lavori...che poi per arrivare al succo
della questione che ha così ben evidenziato il collega Chatrian: ma
non è che ci state prendendo in giro? Che volete rifare il casinò e
il Billia con i soldi pubblici per poi regalarli al primo privato
che passa? È questo l'obiettivo? Beh, dovete dircelo! Abbiamo
fretta di risolvere questo problema, dopodiché a quel punto
assisteremo a eventi inenarrabili su quello che potrebbe succedere
al personale, se questo è l'obiettivo. A quel punto, com'è successo
ai cantieri forestali, come segnali che arrivano anche sugli
impianti a fune, la partita la giocano altri soggetti. Noi allora
siamo seriamente preoccupati, ma dico anche a livello personale, al
di là delle diversità che ci sono sempre state in quest'aula dal
punto di vista ideologico, io cinque anni fa ho visto delle persone
nelle file della maggioranza che a questa ristrutturazione ci
credevano...non ci crede più nessuno! Allora vi dico: che cosa
state facendo? Guardo il Governo regionale, dove ci portate? Perché
l'altra volta c'era un dibattito dove dall'altra parte...infatti io
aspettavo...miseria, si alzavano persone dicendo: "ma adesso il
casinò - c'era Salzone - lo colleghiamo alla vita notturna,
Saint-Vincent si anima", miseria, passate di notte a Saint-Vincent,
ragazzi miei che vita notturna c'è! Allora, e riconosco al collega
Salzone un'esperienza, una professionalità in questa cosa
qui...però, ecco, all'inizio di una legislatura uno si aspetta che
non ci sia un rendiconto in cui si cerca di giustificare ogni
perdita dicendo: "eh, va tutto male, tutto il mondo va male, la
crisi economica", cioè quelle cose che per cinque anni ci siamo
raccontati: "c'è la crisi economica, delle case da gioco...",
eccetera.
Fra l'altro, non dimentichiamo che i dati del casinò sono stati
fortemente modificati in questi anni anche da altri fattori.
L'apertura, per esempio, ai valdostani della casa da gioco ha
cambiato tutti i dati sugli ingressi, falsando fortemente i dati
nel confronto col passato, perché, se noi non teniamo conto di
quando hanno cominciato ad entrarci i valdostani, noi non abbiamo
il dato corretto rispetto al passato. Il crollo degli ingressi c'è
eccome ed è ancora più forte! La situazione...le modifiche del
disciplinare...oggi sentiamo dire che...insomma, non vogliamo
andare proprio all'ultima
ratio
di perdere anche il 10
percento, ma in questi anni il casinò avrebbe già chiuso baracca e
burattini se non fosse stato modificato il disciplinare! Adesso
cosa facciamo? Gli diamo l'ultimo "la" così poi veramente non c'è
più nessuna tensione da parte della dirigenza, tanto ci succhiamo
tutte le risorse? No, per fortuna, sento dire che almeno quel 10
percento ce lo teniamo, ecco, insomma, per quello che possa oggi
rappresentare... C'è quindi, a mio avviso, una preoccupazione molto
forte su questo tipo di gestione, una gestione che non crea in
prospettiva ricadute sul territorio. Io sono molto preoccupato,
l'ho detto più volte, dal momento in cui partiranno gli
outlet
all'interno del resort, tutti i commercianti di
Saint-Vincent si lamentano che c'è una crisi enorme, che fanno
fatica ad avere clienti e quant'altro. Bene, noi apriamo dei nuovi
negozi di prestigio dentro la casa da gioco e così...già le terme
non mi sembra che abbiano il passo quello glorioso del tutto
esaurito, eccetera, nonostante anche qualche iniezione di denaro
che facciamo come acquisto di servizi per persone che hanno dei
problemi di disabilità...ecco, anche lì aprirà una s.p.a.
all'interno del resort, è questa la politica territoriale che avete
in mente? Io dico che questa politica è sbagliata, che questa
politica non ci porta da nessuna parte.
Il primo segnale chiaro, netto che bisognerebbe dare è: lasciamo
perdere la strategia Popolo della Libertà-Amministratore unico che
ci ha portato a questo disastro mondiale del casinò e rimettiamo in
piedi un sano consiglio di amministrazione, abbassiamo tutti i
compensi a questi personaggi che si aggirano nel casinò e cerchiamo
di mettere in campo una strategia di uscita da questa condizione in
cui stiamo terribilmente affondando. Questa è con forza la nostra
rivendicazione, perché ho un forte timore: spesso accade a tutti
quelli che si trovano ad esercitare il potere in modo assoluto che,
prima di andarsene, magari danno il colpo di coda, l'ultimo
segnale, ma siccome l'Amministratore unico del casinò ha già dato
qualche segnale in questa direzione, del tipo: azzeramento di tutti
i contratti, questo parlo dell'anno scorso, poi la cosa è
rientrata, ma predicava queste cose a livello nazionale, tutte
documentate, non sono io che me le invento, ci mancherebbe...ecco,
non vorrei che si usasse così l'ultimo colpo dell'Amministratore
delegato per dare il colpo finale anche a questa situazione.
Prima quindi usciamo da questa condizione dell'uomo solo a
guidare questa macchina, prima magari abbiamo qualche
chance
di rimettere in campo dei ragionamenti che non siano giustificare
le perdite, perché francamente mai ho visto un intervento che fosse
tutto improntato a giustificare nei confronti..."ma noi perdiamo il
18, gli altri il 16", beh, i due grandi casinò comunque perdono
meno di noi, quindi questa volta non possiamo dire...perché l'anno
scorso avevamo la maglia rosa dei perdenti, fu la grande
intuizione, la grande battuta del Presidente Rollandin l'anno
scorso fu:
"casinò maglia rosa nei casinò"
, perché eravamo
quello che perdeva meno degli altri, quest'anno non è neanche più
vero questo, quindi siamo la maglia nera, insomma, o giù di lì. Da
maglia rosa quindi a maglia nera, non facciamo più battute sui giri
ciclistici adesso al casinò, quindi la situazione è gravissima e, a
mio avviso, ancora più grave è il clima politico con cui si
affronta una crisi.
Per quanto - ripeto - fossi lontano ideologicamente dagli
atteggiamenti della maggioranza e di parte dell'opposizione nella
scorsa legislatura, nel 2008 si iniziò con uno spirito di riscatto,
io invece vedo che questo spirito di riscatto pure l'abbiamo perso
e quindi davvero vi dico: se non avete idee, chi ve lo fa fare?
Lasciate fare agli altri!
Presidente
- Grazie. Siamo sempre in discussione
generale, invito a prendere la parola chi lo volesse. Ci sono altre
richieste di intervento? Ha chiesto la parola il Consigliere
Gerandin, ne ha la facoltà.
Gerandin (UVP)
- Merci Président.
Premetto che, lo devo riconoscere, Signor Presidente, che è
stato molto bravo nell'illustrare il bilancio, chiunque altro
avrebbe avuto molte più difficoltà, perché un bilancio con queste
criticità è difficile, è molto difficile da illustrare. Le
riconosco indubbie capacità, perché chi non avesse letto con un po'
di attenzione questo bilancio probabilmente avrebbe proposto un
raddoppio del premio incentivante dell'Amministratore e inizio
con...non mi piace tanto ripetermi, per cui vorrei più che altro
basare il mio intervento sull'analisi dei bilanci e partirei dal
bilancio 2010, ecco, abbiamo esaminato con attenzione il bilancio,
le nostre considerazioni...dicevo, vorremmo partire dalla
situazione degli anni precedenti per esprimere tutte le nostre
preoccupazioni che derivano proprio dai dati e dall'andamento della
casa da gioco, possiamo definire ormai palesemente disastroso.
Dicevo, partiremo dal 2010, perché è un anno particolarmente
significativo, rappresenta l'ultimo esercizio in cui si è
verificato un incremento degli incassi, è stato anche l'esercizio
in cui si è proceduto all'incorporazione della STV, cioè in pratica
del Grand Hôtel Billia e del Centro congressi e di tutte le
proprietà connesse. È anche l'esercizio in cui il capitale sociale
è stato elevato a 104.995.000 con una serie successiva di
operazioni. Il bilancio 2010 aveva chiuso post-fusione col Billia
con un utile di 3.743.157. Fattore determinante per raggiungere un
risultato attivo era stata allora la riduzione di costi di
ospitalità per 7.384.025. In realtà, l'ospitalità è un fattore
strategico che influenza direttamente gli incassi, la sua
contrazione ha certamente contribuito alla flessione di incassi del
2011 pari a 2.780.440 e nel 2012 per ben 18.905.039. Riteniamo
pertanto che l'operazione di riduzione degli investimenti
promozionali sull'ospitalità si sia rivelata autolesionistica e
abbia dimostrato l'incapacità ad operare su componenti di costo più
incisive, anche se magari più difficili da comprimere, ma su questi
dati che comprovano la mancanza di strategia da parte della
gestione dell'azienda torneremo in occasione della discussione
sulla mozione. Nessuna valida strategia commerciale...e
sopravvivenza alla giornata con varie scuse, nella speranza di
un'evoluzione generale favorevole della situazione economica
nazionale.
Arrivo al bilancio 2011. Il bilancio chiude con un attivo di
3.344.610, ma, in realtà, solo per l'effettuazione di una manovra
assai discutibile, infatti il risultato è stato reso possibile
dalla contabilizzazione di 4.540.067 di imposte anticipate attive,
senza le quali il bilancio avrebbe chiuso in perdita per circa 1,2
milioni di euro. È noto che tale operazione può essere effettuata
solo se esiste la ragionevole certezza che le stesse saranno
effettivamente recuperate, allora queste...sulla base anche di una
normativa internazionale: quella dello IAS (
International
Accounting Standards
), lei sicuramente la conoscerà, che fissa
i principi contabili cui le società e le imprese tipo il casinò
sono obbligate ad uniformarsi a partire dal 1° gennaio 2005. Questa
normativa dice che le attività di imposte differite attive possono
essere contabilizzate solo se esiste la ragionevole certezza che le
stesse saranno effettivamente recuperate nel corso degli esercizi
successivi - "ragionevole" significa due, tre esercizi - e che cioè
in tali esercizi resteranno redditi imponibili di ammontare non
inferiore all'ammontare delle differenze che si andranno ad
annullare. In assenza di questi redditi, gli importi accantonati in
precedenti esercizi saranno stornati, con l'effetto di diminuire
l'attivo di bilancio o di aggravarne il passivo. Sappiamo che
nell'esercizio 2012 questa circostanza non si è verificata e anzi
le perdite si sono decuplicate e per il momento l'andamento degli
incassi nel 2013 non consente di pronosticare una chiusura in
positivo dell'esercizio in corso, anzi, da gennaio a giugno
l'ulteriore flessione è stata di 5,7 milioni e nel mese di luglio
non sta andando molto bene. Questo bilancio si può considerare
pertanto al limite della regolarità vista l'assoluta inconsistenza
della probabilità di chiudere in attivo i successivi due e tre
bilanci.
Arrivo al bilancio 2012, il bilancio chiude con una perdita di
24.743.000 prima delle imposte e di 18.624.000 dopo l'approvazione
di imposte anticipate attive per 6.884.000. Per quello che riguarda
lo stato patrimoniale, è da rilevare che le immobilizzazioni
materiali sono aumentate di 26 milioni di euro, ma le disponibilità
liquide sono diminuite di circa 10 milioni, i debiti sono aumentati
di 40 milioni, tra i crediti sono postati 10 milioni di imposte
anticipate attive, la cui reale fruizione è da considerarsi
fortemente dubbia. Per quello che riguarda il conto economico, è da
rilevare che fra i ricavi sono postati 3,473 milioni che non
rappresentano un vero e proprio introito, ma costituiscono una
posta puramente contabile. 1,236 milioni di costi di personale sono
stati imputati ad immobilizzazioni materiali e immateriali con la
giustificazione che parte del personale sarebbe stato utilizzato
per il coordinamento di lavori di ristrutturazione, altri 175.000
circa di costi di personale sono stati imputati ad immobilizzazioni
immateriali alla voce "Costi di ricerca, sviluppo e pubblicità". Ne
deriva che la perdita determinata dalla gestione tipica aziendale è
in realtà consistentemente più elevata e che i costi di gestione
sono in realtà aumentati rispetto all'anno precedente, segnale
indubbio dell'assenza di un'efficace politica di contenimento dei
costi. Infine, sono state nuovamente postate imposte anticipate
attive per ulteriori 6.884.000 e non si capisce proprio in base a
quale ragionevole certezza si possa ipotizzare che le stesse
possano essere recuperate nel corso degli esercizi successivi tanto
più considerando l'andamento dell'esercizio 2013. A peggiorare
questi pronostici sta anche quello che afferma sempre
dall'Amministratore unico, a pagina 10 della sua relazione, che
nell'esercizio 2012 sarebbero stati spesi oltre 10 milioni per
attività commerciali e di marketing. Ora, se il risultato è stato
quello di conseguire una flessione di incassi di 18 milioni, si
deve concludere che le strategie commerciali siano da rivedere o
quanto meno completamente sbagliate. Del resto, dal 2008 in avanti,
l'azienda è passata da 117 a 76 milioni di euro di incassi da
gioco, il che significa che le strategie commerciali sono del tutto
inadeguate e che l'Amministratore unico non è all'altezza del ruolo
affidatogli.
Si tenga conto che in questi anni i costi di gestione sono
costantemente aumentati e quindi, se l'equazione è: costi crescenti
a fronte di ricavi calanti, non ci si può aspettare altro che
pessimi risultati. L'Amministratore unico giustifica i pessimi
risultati con una serie di considerazioni a carattere generale: la
congiuntura economica, la diffusione di sale giochi a vario tipo e
con altre riferite specificamente ai lavori di ristrutturazione in
corso. Per quanto riguarda i lavori, è evidente che non è
possibile, specialmente dall'esterno, valutarne quale sia
l'effettiva incidenza del disturbo procurato; per quanto riguarda
le giustificazioni a carattere generale, rimane vero che assistiamo
ad una progressiva decadenza di incassi e presenze in corso a
partire dal 2008, senza assistere però a nessuna strategia
difensiva o reattiva di qualche consistenza. La netta sensazione è
che si tratti per la gran parte di un'articolata ricerca di
alibi.
In generale, quando le aziende sono in difficoltà, chiamano
manager capaci di adottare contromisure o in termini di rilancio
commerciale, o di riduzione dei costi. A Saint-Vincent si è solo
subito l'andamento del mercato, non si è avviata nessuna politica
di contenimento dei costi, che sono continuamente crescenti e non
si è elaborata alcuna strategia commerciale. Le varie operazioni,
manifestazioni di supporto sono sempre uguali da anni e non si
valuta mai il risultato di ciascuna in termini di costi/benefici.
Per di più si sa che l'efficienza gestionale e la produttività dei
dipendenti sono ridotte ai minimi termini, posto che tutti gli
incarichi, anche a livello intermedio, sono assegnati in base a
criteri nepotistici e a scelte che li devono supportare. Mi sarei
aspettato che un super manager, visto l'andamento del bilancio,
presentasse un piano di riqualificazione e rivalorizzazione del
personale dipendente, e questo a loro tutela, e con una visione di
lungimiranza sul futuro del casinò...nulla, non un passaggio, non
una menzione di questo tipo! I prossimi anni la gestione dovrà far
fronte ai costi che si determineranno dalla necessità di
ammortizzare i notevoli investimenti in corso di effettuazione,
francamente la struttura organizzativa che ha governato l'azienda
in questi anni ha abbondantemente dimostrato di non essere in grado
di affrontare e risolvere le future necessità gestionali.
Aggiungo: in ogni azienda che si rispetti il primo provvedimento
da prendere sarebbe l'azzeramento della struttura organizzativa
attuale, dei loro lauti compensi, introducendo per la nuova
struttura organizzativa percentuali significative dei loro compensi
legati all'effettivo rilancio della casa da gioco. Sarebbe davvero
drammatico che una gestione così miope mettesse a rischio futuro ed
occupazione della casa da gioco. La sensazione davvero è che si
voglia una casa da gioco in difficoltà, in perdita, per andare
verso una privatizzazione nell'interesse magari di amici o
conoscenti, ma sulla pelle dei dipendenti. Grazie.
Presidente
- Qualche altro collega che intende prendere
la parola? Non vi sono altre richieste di intervento? Ha chiesto la
parola il Consigliere Viérin Laurent, ne ha la facoltà.
Viérin L. (UVP)
- Sì, in apertura, Presidente, un appello
magari a chi controlla il climatizzatore in quest'aula, e mi
rivolgo all'Assessore ai lavori pubblici, ma anche a quello
all'ambiente vista la normativa vigente in materia di temperatura
negli uffici nella pubblica amministrazione. Noi che facciamo le
leggi, nel luogo dove si fanno le leggi viviamo veramente, quando
arriva questa temperatura, in condizioni al limite, quindi
chiediamo un impegno agli Assessori, in particolare all'Assessore
che ha le deleghe in materia di manutenzione stabili, ecco, di
vedere, visto il clima già caldo da un punto di vista politico e
degli argomenti che stiamo affrontando, se fosse possibile anche
ovviare a questo.
Al di là di questo, oggi la discussione che ci vede impegnati su
quest'importante argomento scaturisce a fronte principalmente della
relazione del bilancio, ecco, argomento della giornata sul quale
torneremo attraverso diverse iniziative: una risoluzione che
abbiamo presentato per chiedere questa restituzione del bonus del
manager a fronte dei risultati disastrosi che sono sotto gli occhi
di tutti; un'altra mozione per richiedere una Commissione speciale
proprio che deriva dalle sensibilità che ci accomunano e che
crediamo accomunino un po' tutti, sulla situazione reale del
casinò, con la volontà e con l'intento comune di rilanciare questa
casa da gioco, che è uno dei tesori di famiglia della Valle
d'Aosta, o almeno lo è sempre stato, e che storicamente nasce con
una finalità e che oggi continua ad essere nelle nostre intenzioni
e nelle nostre idee una risorsa molto importante, da un punto di
vista economico sicuramente, ma anche da un punto di vista
occupazionale.
La nostra preoccupazione quindi principalmente deriva da questi
dati che sono enunciati, al di là poi dalle analisi che sono state
fatte e da alcune considerazioni che anch'io cercherò di apportare
per fornire un contributo alla discussione. La situazione ci
preoccupa, perché ci rendiamo conto - e questa è la nostra idea -
che effettivamente, al di là di tutto, i dati sono sotto gli occhi
di tutti...e ci viene effettivamente una preoccupazione, nasce una
preoccupazione, perché ci rendiamo conto che qualcuno sta mandando
a rotoli questa casa da gioco e che uno dei tesori di famiglia
rischia oggi veramente il tracollo. Beh, l'ultimo periodo che oggi
analizziamo, quindi questa perdita del 2012, si somma - e qualcuno
l'ha ricordato - ad una situazione che è pessima anche per i primi
sei mesi del 2013 e anche ad un mese di luglio, da quanto ci
risulta, che va male. Al di là della discussione che oggi si ferma
su un atto contabile al 31 dicembre, quindi siamo impegnati anche
rispetto ad un situazione che deve tener conto, al di là di una
situazione
in
progress
che già in primavera ci ha
visti impegnati...oggi ci vede sicuramente analizzare anche i primi
sei mesi del 2013 e soprattutto avere anche una visione del futuro.
Al di là delle analisi del passato, sulle quali si può discutere e
fare trarre eventualmente da qualcuno - parte manageriale, ma anche
politica che dà gli indirizzi - le dovute conseguenze, ciò che oggi
ci preoccupa sia come gruppo dell'Union Valdôtaine Progressiste,
sia come rappresentanza di tutte le forze che hanno condiviso
queste iniziative che oggi sottoponiamo alla vostra attenzione, al
di là dell'analisi del bilancio...occorre lavorare per il futuro
affinché la casa da gioco possa essere rilanciata, affinché ci sia
una strategia che possa far ritornare il casinò... L'orizzonte è
stato dipinto al 2014, dove effettivamente si potrebbe iniziare a
vedere qualche spiraglio, noi vorremmo che effettivamente però
questo non fosse basato semplicemente su enunciazioni di principio,
ma che ci fossero effettivamente delle strategie, strategie che
invece noi oggi non vediamo.
Nessuno ci dà risposte e tornerò sulla relazione...al di là
dell'illustrazione del Presidente, ma già nella relazione con le
considerazioni dell'Amministratore unico noi non vediamo delle
soluzioni, o comunque delle risposte per invertire la rotta, che
poi è l'intento che noi ci auguriamo...al di là appunto di
eventuali strategie diverse che noi non conosciamo, ma che possiamo
ipotizzare, noi immaginiamo possa essere effettivamente l'intento e
l'obiettivo di tutti. Noi pensiamo almeno che ci si possa provare,
poi non è detto che ci si riesca, però almeno provare ad invertire
questa rotta, ma ciò che oggi noi non ritroviamo da chi ha la
responsabilità tecnica, ma anche e soprattutto da chi ha la
responsabilità politica...perché lo sappiamo siamo in presenza di
un Amministratore unico a Saint-Vincent, ma siamo in presenza anche
di un Amministratore unico qui, quindi chiaramente il fatto di una
corresponsabilità e di un
fil rouge
che unisce questi due
Amministratori unici sicuramente ci fa oggi imputare a chi ha
queste responsabilità...quest'incapacità, secondo noi, di guardare
oltre e di rilanciare la casa da gioco.
In questi ultimi giorni ho usato una metafora: quella
dell'orchestra del Titanic in una nave che cola a picco,
quest'orchestra che continua a suonare fino all'ultimo.
Effettivamente, anche per quanto riguarda la situazione della casa
da gioco, ci pare che sia assimilabile questa metafora: il casinò
cola a picco, ma nella relazione non solo si trovano alibi, che
sono chiaramente in parte riconducibili a situazioni che esistono,
ma si propongono, per non vedere le proprie responsabilità,
soluzioni che noi definiamo "alquanto atipiche" o anche "balzane".
La nostra preoccupazione quindi è su un dato di fatto, ma anche in
prospettiva affinché tutti assieme si riesca effettivamente a
rivedere questa situazione disastrosa.
Per quanto riguarda il bilancio, intanto diciamo:
gaudeamus
igitur
, finalmente abbiamo questo bilancio, perché questo
documento è stato richiesto già in primavera da diverse componenti
politiche, ma, assieme ad altre questioni, è stato oggetto di una
volontà forse di mimetizzare la situazione in un momento
probabilmente, anzi, sicuramente pre-elettorale; noi l'abbiamo
definita "la polvere sotto il tappeto", ecco, si cerca di
nascondere la polvere sotto il tappeto per fare percepire che la
casa è in ordine. Questo bilancio che compare, appare dopo le
elezioni effettivamente non ha dato la possibilità alla comunità,
ai cittadini e anche agli elettori di rendersi conto di quella che
è la reale situazione. Noi quindi siamo dispiaciuti di questo sia
come amministratori, ma crediamo sia un elemento da non
sottovalutare anche di incidenza sulla comunità stessa, in un
appuntamento elettorale che avrebbe dovuto avere tutti crismi del
caso. Noi, fra le altre cose, quindi avevamo cercato di organizzare
un incontro in periodo elettorale anche per informare la
comunità...questi dati non erano stati reperibili; ci dispiace
anche per chi ha creduto alle promesse che in quel periodo hanno
cercato di dire che tutto andava bene e assieme alla questione
dell'AVIF, del contratto integrativo, assieme a tantissime altre
questioni...ci dispiace perché ci sarà un po' di amaro in bocca per
chi ha creduto a questo tentativo di celare la realtà.
Al di là di questo, la situazione del bilancio, la situazione
finanziaria che chiude in perdita - qualcuno l'ha ricordato - una
perdita di 24.743.000 euro prima della questione delle imposte,
18.624.000 dopo la postazione di imposte anticipate attive, è stato
spiegato bene dal collega Gerandin...questi 6.884.000 euro sono un
artificio che, tra l'altro, se non recuperabile, falsano da un
punto di vista contabile questi dati. 2013...quindi proiettando e
cercando di unire le due fasi: perdita di oltre 6 milioni, luglio
che non va bene e il casinò...torneremo sui dati, qualcun altro
l'ha fatto...nei confronti anche degli altri casinò, visto che
cerchiamo spesso di fare i paragoni con gli altri, magari anche per
non vedere quello che succede qui, è una situazione che non va
troppo bene al di là degli incassi, che non sempre corrispondono al
giocato, anzi, la situazione grave di Saint-Vincent è che abbiamo
gli incassi che diminuiscono e gli ingressi che aumentano e con il
12 percento di ingressi dei valdostani che incidono sugli ingressi,
quindi, se gli ingressi aumentano e gli incassi calano, la
situazione non funziona sul giocato. Al di là di questo e al di là
del fatto che si può anche cercare di non vedere la situazione,
questa è la situazione reale e questa è la situazione che
esponenzialmente non potrà che vedere ancora risultati negativi e
vi diremo perché.
Si parla effettivamente, è stato ricordato, di un risultato
negativo dopo un risultato di tre anni positivo e, al di là degli
artifici contabili, al di là...sui quali noi cerchiamo di fare
luce, al di là del fatto del 2010 riferito ai tagli...quindi in
attivo solo grazie a questi tagli sulle ospitalità, che poi hanno
avuto delle ripercussioni negative sul giocato e sulle strategie
per attrarre la clientela, soprattutto per fidelizzarla, quelli che
sono stati gli artifici e quindi anche le imposte anticipate
attive... Si legge nella relazione del Collegio sindacale in merito
a queste imposte:
"invitano, nell'immediato futuro, a monitorare
costantemente l'andamento aziendale al fine di verificare il
mantenimento della "ragionevole certezza" di generare materia
imponibile fiscale futura, attraverso una riduzione dei costi,
qualora dovesse perdurare l'attuale crisi del mercato"
.
L'invito quindi è effettivamente per il futuro a non continuare ad
inserire queste imposte nella contabilizzazione del bilancio, in
modo da non creare un artifizio contabile.
Sicuramente un altro artifizio che invece è stato tentato - e
che si trova negli inviti in relazione e nelle ultime dichiarazioni
- è stato quello di dire: "benissimo, beh, per fare andare bene il
casinò, è sufficiente che la Regione rinunci all'ultimo 10 percento
che noi abbiamo". Abbiamo tutti vissuto le diverse fasi, certamente
ad un certo punto si è passati da 52 e 48 (52 Regione e 48 casinò)
all'inversione 48 Regione e 52 casinò; ad un certo punto si era
detto: "bene, la situazione è difficile, si impone una drastica
inversione di rotta: il 90 percento rimane al casinò e il 10
percento alla Regione". Oggi io credo...noi crediamo che sia un po'
una proposta semplicistica dire: "benissimo, si risolve chiedendo
all'azionista di riferimento di rinunciare anche all'ultimo 10
percento"...noi non abbiamo trovato, né dal punto di vista del
garbo e neanche dal punto di vista del merito della vicenda,
effettivamente con tutti i problemi che ci sono da risolvere alla
casa da gioco, che questa possa essere la soluzione per vedere
rilanciare il casinò. Noi, quindi, questa posizione la condanniamo
e crediamo che chi è nominato dall'azionista a dirigere una casa da
gioco debba pensare a proporre azioni di rilancio e non a dire
all'azionista che cosa deve fare in merito alle quote e alla
rinuncia di questo 10 percento! Questa è la nostra idea e, pur
rispettando, diciamo, le idee di tutti, noi crediamo che questo sia
veramente aver superato la soglia!
Crediamo, tra l'altro, che nel tempo si sia venuti incontro al
casinò, anche per evitare magari certi passaggi in Consiglio, una
volta si cercava di riappianare attraverso...per evitare delle
perdite superiori al terzo...si era detto: "benissimo, si passa il
capitale alla casa da gioco, in modo che ci sia un'entità che evita
ogni volta di venire in Consiglio e di subire effettivamente da un
punto di vista non solo politico, ma anche contabile il fatto di
dire: "benissimo, il casinò è costantemente in perdita"". Oggi le
condizioni sono favorevoli rispetto al passato, quindi dal 52 che
aveva la Regione si è passati al 10 percento, quindi il 90 percento
al casinò di incassi...prestito di 50 milioni di euro prelevati a
CVA attraverso Finaosta, 22 sono utilizzati, e ci tornerò. La
questione degli ingressi ai valdostani: chiaramente il 12 percento
incide, quindi le presenze...si vendono questi aumenti di presenze,
chiaramente sono dopati, oltre a tutto il resto, alle
considerazioni che poi ognuno può fare... Questi tentativi
ulteriori di cercare di ribaltare sugli azionisti di riferimento
quella che è invece una responsabilità amministrativa, soprattutto
manageriale e gestionale, noi non li condividiamo.
Ultimo aspetto: sulla questione degli artifizi in bilancio noi
crediamo che l'inserimento di ricavi impropri, oltre 3.470.000
euro...oltre 3.400.000 mila per incremento immobili per lavori
interni e anche capitalizzazioni di costi del personale...anche qui
distorcono la reale situazione del bilancio della casa da gioco,
quindi la capitalizzazione di costi del personale è di 1.200.000
per la casa da gioco e di 179.000 per il Billia.
Il totale di tutti questi ragionamenti...al di là delle
percentuali del patrimonio sociale e degli ingressi, sono
11.000.000 di artifizi contabili, che correttamente sommati alla
perdita dichiarata di 18.000.000...che hanno già subito il fatto
della sottrazione dei 6.800.000...porta ad una perdita reale di
29.700.000, alla quale si devono anche aggiungere questi
6.800.000.
Noi quindi crediamo che, al di là di tutto ciò che si può fare
effettivamente per cercare di andare incontro a quella che è una
situazione, una realtà che ha bisogno anche di avere in prospettiva
degli innesti di fiducia, effettivamente oggi non si possa più far
finta di niente, lo diciamo anche per aver condiviso tutta una
serie di passaggi su questo dossier. Oggi però noi crediamo che a
tutto ciò che è un aspetto contabile vada aggiunta anche un'altra
considerazione: lei parlava degli ammortamenti, chiaramente, avendo
passato il patrimonio, c'è la questione degli ammortamenti...ma gli
ammortamenti vanno detratti negli anni, fanno parte del patrimonio,
non è che sono un qualcosa che può essere, diciamo, scorporato da
ciò che è una gestione societaria! Gli ammortamenti devono comunque
essere considerati quali componenti essenziali ordinari di costo e
non straordinari, il giorno che abbiamo fatto la scelta di passare
il patrimonio in capo all'azienda, e così è stato...cioè la scelta
di passare in capo al casinò la proprietà dei beni e anche la
questione dell'incremento del capitale sociale per evitare di
venire in Consiglio è stata anche poi conseguenza di questa
vicenda.
Ricordiamo poi che l'Amministratore unico è responsabile di
entrambe le unità produttive, quindi Casa da gioco e Billia, e
vorrei sottolineare - l'ho anticipato prima - la questione...al di
là del bilancio, sono stati effettivamente citati dal Presidente
alcuni aspetti sul patrimonio e sulla situazione del personale, ma
non sono stati citati i debiti: 36.800.000, allora dei 50.000.000
del debito Finaosta, del mutuo Finaosta, 22.000.000 sono
utilizzati, più 14.700.000 di prestiti della Banca Passadore e
della Banca Popolare di Sondrio. E qui ci dispiace che il polo
creditizio valdostano sia ignorato per uno dei gioielli di
famiglia, lo ripeto, in una realtà che...ex gioiello di famiglia,
perché noi vorremmo che possa ritornare ad esserlo...ma abbiamo già
affrontato e ci ritorneremo alla questione di CVA: la CVA, con
tutta la questione del patrimonio, della liquidità, non utilizza il
polo creditizio valdostano. Qui ci viene effettivamente riferito
che i prestiti arrivano da queste due banche, peccato, perché la
valorizzazione delle banche del territorio potrebbe essere un buon
atout
per la nostra regione.
Siamo quindi preoccupati per questa situazione, prendiamo atto
delle giustificazioni che spesso diventano alibi e che non
giustificano, secondo noi, i pessimi risultati attraverso queste
considerazioni...congiuntura economica sicuramente, apertura sale
giochi, altre riferite ai lavori di ristrutturazione...sui lavori
di ristrutturazione effettivamente non abbiamo elementi oggettivi
per poter dire e capire soprattutto l'effettiva incidenza che
questi lavori hanno sulla situazione reale. A parte queste
giustificazioni, noi ci chiediamo quali siano le strategie, perché,
al di là della diagnosi, noi vorremmo capire le soluzioni per
evitare di ritrovarci l'anno prossimo a ripetere le stesse cose e
ad aspettare ancora - l'anno prossimo sarà il 2015, poi il 2016 -
quella data fatidica per iniziare, al di là della crisi, a vedere
una strategia di rilancio che possa avere misure adeguate.
Effettivamente le contromisure di rilancio non ci sono e oggi in
un'azienda che vede i costi che non riescono ad essere ridotti e i
ricavi che continuano a calare, ci chiediamo dove oggi l'azienda
possa andare ancora a tagliare. Nelle sue parole il dire che per
ora non si è, diciamo, messo mano, o comunque non si è intervenuti
sulla parte del personale...ecco, questo ci gratifica e vorremmo
che questo possa continuare per il futuro, onde evitare
effettivamente che poi su un'azienda che non riesce a tagliare i
costi che sono esponenziali anche per una realtà che cresce e i
ricavi che continuano a diminuire...che poi effettivamente si vada
ad incidere sul personale questo noi lo vorremmo evitare.
Per quanto ci riguarda, quindi c'è poco ottimismo e c'è poco
ottimismo quando parlo della mancanza di strategie, anche perché a
pagina 10 della relazione l'Amministratore unico dice che sono
stati spesi 10 milioni di euro per attività commerciali e di
marketing. Non è quindi che non ci sono azioni, cioè non è che non
ci sono investimenti per la promozione, ma, se gli incassi calano e
se la situazione è disastrosa, probabilmente la strategia è
sbagliata, perché 10 milioni di euro comunque sono un investimento
che mette in campo una certa capienza e teoricamente, se questi poi
sono consoni al raggiungimento degli obiettivi, dovrebbe essere
anche un qualcosa che dovrebbe portare risultati. Sul futuro quindi
noi abbiamo una lettura che, purtroppo, non è rosea e in questi
anni, dove i costi di gestione sono costantemente aumentati e i
costi crescenti hanno visto rapportati degli incassi che sono
calanti...ci chiediamo quale sia la ricetta, questa è la domanda
che noi chiediamo e che credo si possa chiedere in quanto
amministratori regionali e quindi azionisti di riferimento nei
confronti della dirigenza. Dal 2008 al 2012 siamo passati da 102
milioni a 76 milioni di incassi e le strategie commerciali o
inesistenti, o sbagliate nel caso di investimenti come abbiamo
visto, ci creano e ci fanno sorgere dei dubbi, oltre che
sull'efficienza gestionale, anche sugli indirizzi, sulla mancanza
di indirizzi che effettivamente probabilmente non ci sono.
Noi poi vorremmo anche che si possa effettivamente ritrovare, al
di là della situazione generale, una certa motivazione nel
personale, perché effettivamente esistono delle zone d'ombra anche
nelle ultime vicende di questi mesi sugli incarichi e sui criteri
soprattutto di promozione o di affidamento di certi incarichi
apicali rapportati alle effettive competenze. Pensiamo, per
esempio, al fatto di avere un vice direttore dei giochi che viene
spostato dalla parte del Billia, con una grande competenza maturata
nel tempo, e che vede rapportata la sua competenza storica in un
settore che non è il suo...o altre promozioni invece in altri
ambiti che vedono persone che effettivamente vanno a ricoprire
ruoli apicali e che effettivamente da un punto di vista poi di
responsabilità che non sono solo in capo all'Amministratore unico
evidentemente, ma a cascata c'è una dirigenza che effettivamente ha
delle responsabilità...noi ci chiediamo se queste scelte anche di
promozione, con zone d'ombra...per non dire che spesso i criteri,
ecco, non si capiscono bene quali siano e quali risultati poi
possano portare al di là di tutto il resto. I dati sono stati
citati da altri, però, ecco - ripeto - se aumentano le
presenze...quest'anno abbiamo aumentato nei primi sei mesi di 7.300
utenze le presenze, abbiamo perso 5.700.000 euro, quindi sono gli
incassi medi per utente che calano, che ci preoccupano, siamo
passati nel 2010 ad incassi medi per utente di 161.000 euro, 2011
151.000 euro, 2012 135.000 euro, 2013, primi sei mesi, 121.000
euro. Sono questi i dati reali, perché, se poi il giocato cala,
effettivamente gli introiti non possono aumentare.
Qual è quindi oggi la strategia per recuperare la clientela, per
fidelizzarla? Noi pensiamo che anche nei confronti delle altre case
da gioco, al di là del 2012, è stato citato, i dati sono quelli che
sono stati enunciati, ma nei primi sei mesi effettivamente - lo
ricordava il collega Chatrian - noi siamo il peggiore casinò. Noi
abbiamo vissuto diverse fasi, assieme ad altri colleghi, del
rilancio, della "ricetta Marguerettaz", che ci ricordiamo bene:
"gestione orizzontale, miracoloso rilancio del casinò", abbiamo
visto i risultati, perché si parlava già di disastro all'epoca e
oggi stiamo parlando di perdite sulla situazione che doveva essere
disastrosa. La ricetta non funzionò, assieme ad altri colleghi
abbiamo criticato e vissuto quelle fasi, oggi effettivamente...si è
tornati ad una gestione verticale, anzi verticistica con
l'Amministratore unico..."si risparmiano 2 milioni nel triennio",
sì, beh, si potrebbe anche pensare all'Amministratore unico che
percepisce meno, quindi non è che questo implica per forza un
risparmio su qualcosa che non si fa più. Noi quello che condanniamo
- qualcun altro l'ha detto - è che effettivamente, in un momento di
difficoltà, un manager che percepisce più di 300 mila euro all'anno
e che arrivato all'ultima fetta, parte parziale di bonus da
percepire...se vede una situazione disastrosa effettivamente, anche
solo per decenza, noi crediamo che possa effettivamente rinunciare
a questa quota, assieme ad altri eventualmente che hanno dei bonus,
noi questo non lo sappiamo... Noi però crediamo che effettivamente
oggi non si possa ridurre tutto al fatto che una gestione con un
Amministratore unico fa risparmiare 2 milioni e però poi questi
lauti emolumenti non vengono minimamente messi in discussione con
risultati così disastrosi. In qualsiasi azienda privata si sa che,
se i risultati si portano a casa, scattano i bonus, se i risultati
non si portano a casa, non scatta il bonus. Anche da un punto di
vista contrattuale, io credo che noi, come azionisti, abbiamo
l'onere di intervenire su questi aspetti se un
amministratore...egli potrebbe vedere effettivamente legati i
rendimenti agli emolumenti, e questo potrebbe essere un concetto
che uno dice: "non c'è problema di pagare lautamente un
amministratore che fa gli interessi dell'Amministrazione regionale
e che porta nelle casse dell'Amministrazione regionale un benefit
annuo di un certo importo", ma, a fronte di risultati disastrosi,
questo non può avvenire, questo potrebbe essere anche un messaggio
interessante per il futuro.
Interverrò poi successivamente su quali sono le nostre idee, le
nostre soluzioni in merito al rilancio della casa da gioco, perché
noi l'abbiamo detto sin da subito: non siamo venuti in Consiglio
facendo delle scelte, come abbiamo fatto, per venire qui a
criticare tutto ciò che viene fatto, ma siamo fermi ed attenti a
ciò che non funziona e cerchiamo di essere propositivi e
collaborativi per cercare tutti assieme delle misure che possano
rilanciare nell'interesse collettivo della collettività
valdostana... Soprattutto noi crediamo che, se qualcuno non riesce
a percepire una certa situazione, che nella relazione o nelle
motivazioni addotte continua semplicemente ad arrampicarsi sui
vetri o a crearsi alibi per non vedere la situazione reale, noi,
come amministratori, abbiamo l'onere di cercare di rilanciare
quest'importante realtà.
Noi siamo felici che anche altre forze politiche di maggioranza
abbiano espresso un certo dissenso su questa situazione del casinò,
lo diciamo in tutta serenità. Crediamo che sia la risoluzione da
noi presentata di restituzione del premio, ma anche quella di
istituzione della Commissione speciale siano atti che
tranquillamente si possono condividere, che non hanno intenti di
destabilizzazione politica, che non hanno intenti di fare un puro
gioco delle parti, ma hanno qui un intento di prendere coscienza
che, da un lato, sulla questione del premio, al di là delle
sensibilità di tutti noi, la comunità valdostana grida vendetta,
perché, in un momento di difficoltà in cui effettivamente si cerca
di incidere e si taglia su qualsiasi settore dell'amministrazione,
vedere ancora un premio di 72 mila euro percepito a fronte di un
disastro gestionale e contabile è qualcosa che grida vendetta! Per
quanto riguarda la Commissione speciale, ci ritorneremo, è
semplicemente una nostra volontà comune di cercare tutti assieme, e
non l'Amministratore unico regionale o quello del casinò...di
cercare di gestire quest'importante realtà per le proprie finalità
e non nell'interesse comune di tutta la comunità valdostana.
Grazie.
Presidente
- Grazie. Siamo sempre in discussione
generale, c'è qualche altro collega che intende prendere la parola?
Non vi sono altre richieste di intervento? Non ci sono altre
richieste? Posso chiudere la discussione? Se non vi sono altre
richieste di intervento, dichiaro chiusa la discussione generale.
Il Presidente vuole replicare? Ha chiesto la parola il Presidente
Rollandin, ne ha la facoltà.
Rollandin (UV)
- Sì, grazie Presidente.
Preciso che questa relazione si riferisce all'andamento 2012 e,
come di solito veniva fatto, tende ad illustrare i risultati
dell'anno interessato e a fare un po' il punto di quello che è
successo. Ora, ho ascoltato con attenzione gli interventi dei
colleghi, i punti sostanziali sono i seguenti: nel 2008, l'intento
legato alla scelta dell'Amministratore era conseguente ad una serie
di interventi dovuti in quel momento, con ricapitalizzazioni che
avevano fatto emergere un'esigenza da una parte di avere un
interlocutore unico, perché ci sembrava corretto che da parte
dell'Amministrazione si potesse avere un esecutore che tenesse
conto di quelli che erano gli indirizzi dell'Amministrazione e,
quando dico "Amministrazione", dico con collegamento al piano
strategico, che immediatamente dopo è stato fatto per cercare di
capire come si poteva immaginare il rilancio della casa da
gioco.
Ora, questo piano strategico è stato approvato in Consiglio
regionale con delle tempistiche, con degli investimenti che
dovevano essere conseguenti, e do atto al collega Chatrian ed ad
alcuni, pochi, che hanno voluto ricordare come credo sia l'unico
esempio di mantenimento dei tempi rispetto ai lavori, molto
importanti, di più di 80 milioni di euro; ora, su questo tema si fa
finta di glissare da parte di alcuni, mentre correttamente è stato
riscontrato da altri. Questo era uno dei punti capitali per la casa
da gioco, perché la casa da gioco, per voler essere tale, doveva
ritornare ad avere questi servizi che non potevano più essere dati.
Ho detto che nella relazione è scritto che si rischiava la chiusura
per tutta una serie di impianti obsoleti al limite di quella che
poteva essere la funzionalità, per il discorso dell'albergo, che
tutti sapevano essere impresentabile, per cui, anche se c'era il
Centro congressi, nessuno veniva più, perché non rispondeva più ai
requisiti del cosiddetto "quattro stelle", perché non era più così.
Queste erano le osservazioni che avevano portato finalmente ad un
piano strategico chiaro, con degli investimenti certi su quello che
si voleva per poter rilanciare il casinò. Ora, noi siamo, oggi
2012, nella fase di completamento di questo percorso. Se avessimo
ascoltato qualcuno, il discorso era: "per accelerare i tempi...", e
ritorno al discorso dei tempi..."ma come mai viene premiato chi fa
di tutto per far rispettare i tempi?", magari riuscissimo a fare la
stessa cosa in tutta l'amministrazione regionale, magari! Noi
abbiamo progetti cominciati otto, nove anni fa che sono ancora in
corso di esecuzione. Ora, quest'intervento è stato su tutta la
struttura: sugli alberghi, quindi sul discorso del Grand Hôtel
Billia, e sul discorso della casa da gioco, quindi le sale...quindi
un percorso molto impegnativo. Voglio ricordare che in altri
settori, come nel settore sanitario e scolastico, quando dobbiamo
intervenire nell'ospedale, come nelle scuole, succede un mezzo
disastro, perché, se si fanno i lavori mentre ci sono le attività,
questo crea disagi importanti, tant'è che qualcuno aveva anche
suggerito: "bene, chiudiamo per il periodo necessario a...", come
hanno fatto altri da altre parti, vedi Venezia.
Noi abbiamo creduto importante cercare di conciliare le due
cose, sapendo che ci poteva essere un discorso di difficoltà
operativa nel momento in cui si fanno convivere i due aspetti.
Questo per dire che le possibilità operative sono state sfruttate
tutte in questo lasso di tempo molto breve - dal 2010, siamo nel
2012 -, sono stati mantenuti pienamente quelli che erano gli
impegni per quello che era il discorso infrastrutturale. Ora, tutto
questo collegato con il rilancio della casa da gioco e con la
possibilità di ospitare gente, che oggi non vuole solo più un
quattro stelle, ma che vuole un cinque stelle, e su questo noi
puntiamo. La relazione lo dice: per avere clienti non bastano più
quelli nazionali, ma internazionali, di Paesi emergenti, che sono
già in contatto, per poter dare un nuovo slancio a quella che è la
casa da gioco.
Io vorrei che si potesse fare mente locale su quello che succede
non solo a Saint-Vincent, ma un po' anche nelle altre case da gioco
e, se volete, vi do la rassegna stampa di quello che è successo nel
2012 nelle altre case da gioco, al di là degli introiti e di quello
che è stato fatto, perché qualcuno sembra far aleggiare il
discorso: "ma cosa volete, non avete saputo fare marketing, non
avete saputo...", qui noi abbiamo fatto una scelta: quella di
investire per il futuro con un intervento che è, come abbiamo
detto, calendarizzato per il 2014. Da altre parti questo non è
stato fatto e il discorso è disastroso, tant'è che tutti stanno
cercando di capire come venire a capo della situazione non avendo
nessuno il toccasana, o comunque la ricetta. Potete girare non
l'Italia, ma anche allargando all'Europa, se ci fosse una ricetta,
questa sarebbe già stata largamente copiata, ma non c'è! Perché il
discorso di fondo non è alibi, è realtà! La crisi è una realtà, non
è un alibi! I lavori non sono alibi, sono una realtà! Il discorso
della mancanza di disponibilità e di tutta una serie di difficoltà
oggettive nell'usare questi fondi è altrettanta verità.
Rispetto a questo, allora la cosa che voglio dire subito e che
più fa impressione è quello che qualcuno qui ha voluto di nuovo
tirar fuori: "ma chissà che non ci sia la sorpresa, che si voglia
alla fine di tutto questo addirittura privatizzare". Io, purtroppo,
ho vissuto tutta una serie di fasi del Casinò e ne ho viste di
tutti i colori. Il discorso della privatizzazione ai tempi era
vista come un azionariato diffuso, voglio ricordarlo, c'è stata
anche quest'idea, era stata proposta da alcuni movimenti e partiti
politici; poi c'è stata la proposta di privatizzare, questa sì, e
si è fatto non solo un tentativo, ma si è fatta la gara. Vorrei
ricordare a qualcuno che i Léfèbvre sono venuti a seguito di una
gara per la privatizzazione, ci abbiamo poi messo 10 anni per
mandarli via, e paghiamo ancora le conseguenze, questi qui hanno
ancora dei debiti nei confronti della nostra società...questa è
stata la privatizzazione! Ho sentito addirittura parlare di "amici
degli amici": prima di tutto voglio ricordare che il discorso della
privatizzazione passa attraverso un bando. Ma oggi non penso che
nella maggioranza nessuno abbia quest'idea, quindi
tranquillizzatevi non c'è nessuno che possa avere quest'idea, anche
perché molti si ricordano di cosa è successo. Con i Léfèbvre voglio
ricordare che il Billia, che oggi perde 8 milioni, lo pagavamo
vuoto per pieno a 22 milioni con ancora una perdita di 5 milioni.
Questa è la storia, se si legge un po' più indietro, si va a vedere
cosa è successo negli anni, questa è la storia, questo è quello che
è successo! Allora chiaramente nessuno può immaginare, o fare in
qualche modo intuire che si va verso dei processi strani...nessuno
ha quest'idea, nessuno!
Noi riteniamo che ci sia oggi l'esigenza di rilanciare la casa
da gioco, e concordiamo con quello che è stato detto, non
concordiamo con quella che è l'analisi da qualcuno velleitariamente
fatta sia su quello che è il bilancio, che - voglio ricordare - è
stato fatto tenendo conto di dati certi, non incerti e anche su
quelle che sono le poste messe in quello che è il bilancio,
chiaramente visto e certificato dal Collegio sindacale, e io non
entro nel merito, non sono andato oltre a questo.
Voglio quindi ricordare che, quando qualcuno parla di quelle che
sono le esigenze di cambiare, io vorrei capire cambiare che cosa e
per fare che cosa? Perché, se vogliamo dire che la strategia che
oggi deve essere fatta è quella del marketing, perché la strategia,
il piano strategico, votato da questo Consiglio, sta arrivando al
termine, ricordo che stanno finendo i lavori ma non è che ci sono
già i risultati dei lavori prima che siano finiti, questa è una pia
illusione da parte di tutti! Ora, se noi andiamo a vedere quelle
che sono state anche all'inizio delle proposte, è vero che
all'inizio si cercava di trovare anche altre attività che potevano
essere di contorno al Casinò, e sicuramente non hanno avuto il
seguito atteso, e questa è una verità, però oggi noi siamo nella
situazione che con il cinque stelle che, come è stato detto, non è
in competizione, e lo ripetiamo, con l'attività alberghiera né di
Saint-Vincent, né di Châtillon e Verrès, non deve essere in
competizione, e su questo concordo, perché deve essere a
complemento di un'offerta che invece è quella della cittadina di
Saint-Vincent. Come la SPA all'interno della struttura non è in
concorrenza con le terme, le terme non sono una SPA, le terme sono
un'offerta che è differenziata rispetto a quella che è l'attività
della casa da gioco.
Ora, i dati li abbiamo già detti e riferiti più volte. Io non
sto ad entrare nel merito delle imposte anticipate, io non sono un
esperto, qui ci sono esperti anche di imposte anticipate, credo che
su questo la documentazione può essere data in qualsiasi momento su
quello che è stato fatto e quindi non sto ad andare oltre. La
possibilità poi che abbiamo dato alla società di avere questo
prestito, che è stato anche discusso in questo Consiglio, è stato
portato all'attenzione di questo Consiglio durante...
(interruzione di un Consigliere, fuori microfono)
io ho detto che sono state spiegate in questo Consiglio le
ragioni che sono alla base di una scelta che permette di utilizzare
il mercato interno, sono stati detti e spiegati i vantaggi di
un'operazione che permette di utilizzare la stessa formula
bancaria, solo che è data a società che sono tutte regionali. Su
quello che è l'utilizzo della banca, vorrei sottolineare che i 14
milioni sono legati a quello che è l'utilizzo temporaneo di cassa,
e la scelta credo sia stata fatta tenendo conto del miglior tasso,
certo, non sono andati magari su altre banche di famiglia, io su
questo non entro nel merito, le scelte sono fatte in funzione di
quelle che sono le risultanze oggettive in un momento in cui viene
chiesto un tasso, e di questo possiamo dare conto a tutti.
A questa relazione, abbiamo voluto annettere anche i primi sei
mesi per correttezza, anche perché i colleghi sapessero qual è
l'andamento del casinò. Ora, noi ci auguriamo che nei prossimi mesi
- verso la fine dell'anno, perché la chiusura sarà verso novembre
-, ci sia poi un riscontro positivo di tutto quello che è stato
fatto degli investimenti. Non è quindi che manca un piano, c'è un
piano, c'è un piano di marketing e di collegamento per quanto
riguarda l'attività, che sarà legata agli sforzi che sono stati
fatti per il tema della realizzazione degli alberghi che avranno
quelle prestazioni che ho appena detto e che saranno sicuramente
alla base di un marketing fatto in modo molto costante. Per quanto
riguarda il marketing, possiamo dire che, oltre ai 10 milioni
spesi, c'è stata un'attenzione specifica nella fidelizzazione dei
clienti e sono state messe anche persone che hanno grande
competenza per cercare di avere la possibilità di portare anche
clientela che non è solo la clientela italiana, che già conosciamo,
che ha le difficoltà che altri hanno sottolineato.
Ora, su questa base noi riteniamo che questa relazione non abbia
altro che il senso di far capire quali sono state le difficoltà,
quali sono ancora i problemi e come si cerca di lavorare e che ci
saranno altre proposte che verranno fatte proprio legate al periodo
di sviluppo dal momento in cui saranno finiti i lavori, quindi per
il 2014, quando inizierà un momento nuovo per quanto riguarda la
casa da gioco, tenendo conto che il lavoro svolto comunque dal
responsabile del Casinò è stato un lavoro importante per la
gestione di questo passaggio e di questi interventi molto delicati.
È detto nella relazione quali sono le risultanze già adesso, nel
momento in cui è stata terminata la parte importante del Casinò.
Credo che la motivazione per il personale sia alta, durante questi
anni tutti i risparmi che si potevano fare sono stati fatti e sono
stati anche scritti. In questi anni c'è stato un recupero
importante, come è stato onestamente ricordato anche dai colleghi,
fino al 2012 e vi sono stati dei recuperi sia in quelli che sono i
fatturati, sia in quelle che sono le presenze. Voglio ricordare,
senza addentrarmi sul discorso del giocato, che sono aumentate le
presenze, però può succedere, ci sono dei mesi, mi è stato
spiegato, in cui possono giocare anche in pochi e guadagnare tanto,
cioè la casa da gioco perde. Ci sono dei sistemi che non sono
matematici, ma sono legati a degli andamenti ciclici, vedo che
qualcuno che è qui lo sa, ci sono dei mesi in cui per delle vincite
straordinarie dei clienti, la casa ne risente e poi risale, quindi
non sono tutti i mesi uguali.
Credo quindi che noi abbiamo fatto una panoramica onesta di
quello che è successo nel 2012 e riteniamo che il discorso del
lavoro svolto dall'Amministratore sia stato un lavoro importante,
positivo, che ha galvanizzato anche quello che è il lavoro
dell'insieme della struttura e io qui voglio ringraziare tutti i
lavoratori della casa da gioco, le forze sindacali, che hanno in
questo periodo capito qual era l'importanza di ritrovare le
motivazioni per lavorare insieme, per far sì che la casa da gioco
possa riprendere un ruolo sicuramente importante. Condivido con voi
che il ruolo della casa da gioco rimane importante non tanto per i
proventi del 10 percento, ma anche per quello che è l'indotto, per
quella che è l'occupazione e per quelle che sono le ricadute nel
loro insieme nell'ambito del territorio tutto della Valle d'Aosta.
Grazie.
Si dà atto che dalle ore 18,50 riassume la presidenza il
Presidente Emily Rini.
Rini (Presidente)
- Grazie. Colleghi, prima di passare
alla presa d'atto, analizziamo la risoluzione, chiedo...prima
discutiamo la risoluzione, passiamo all'analisi della risoluzione,
c'è qualcuno che vuole illustrarla? La parola alla collega
Certan.
Certan (ALPE)
- Grazie Presidente.
Merci Monsieur le Président
per la sua analisi
approfondita, soprattutto per il secondo intervento, che è stato
molto puntuale ed è stato anche una risposta già abbastanza
dettagliata a quello che noi dell'opposizione avevamo messo in
evidenza. In effetti prevedevo su questo punto un ampio dibattito,
un confronto soprattutto fra tutti i colleghi di maggioranza e
minoranza, io me la immaginavo così, sa, quando uno è cittadino
normale e guarda questi dibattiti, si immagina sempre un dibattito
ed un confronto, ma che sia, come diceva lei, complementare...e non
ho neanche dubbi che nessuno della maggioranza, come ha detto lei,
abbia strane idee e nessuna intenzione strana, perché sennò
l'avrebbero esplicitato, ne avrebbero parlato, quindi credo siano
assolutamente tutti in linea con lei.
Cercherò di essere breve nell'illustrare questa risoluzione,
perché non abbiamo spiegazioni e noi non riusciamo a capacitarci su
come sia possibile che la casa da gioco continui questa picchiata
libera tranquillamente, poiché lei ci ha appena detto che avete
fatto una panoramica onesta, ed è vero, però ci ha anche detto:
"nonostante questo...nonostante quell'altro...il Casinò ha retto e
ci sono armi vincenti", ha parlato di grandi eventi, di
apprezzamenti della clientela, di lavori per offrire un cinque
stelle, insomma, sembra proprio che abbiamo delle visioni diverse,
perché alla fine i numeri sono quelli che devono tornare. Io
capisco...noi capiamo quello che lei ha detto soprattutto nel
secondo intervento: "stiamo cercando di investire per l'avvenire".
Sì, in effetti capisco che, per pensare al futuro, bisogna fare
degli investimenti nel presente, però mi pare che non sia proprio
questa la situazione presente ed attuale. Io dicevo prima che
quella del Casinò sembra una picchiata libera, tranquilla, senza
che nessuno dalla torre di controllo se ne occupi, se ne dispiaccia
troppo, o che perlomeno provi a fare qualcosa e dia qualche dritta
per evitare lo schianto!
Ora, Presidente, l'immagine che i nostri gruppi UVP, PD,
Movimento Cinque Stelle e ALPE stanno dando, che proviamo a dare
con questa risoluzione è chiara: il cielo in cui si vola non è
sereno, ci sono dei temporali, i peggiori temporali che si possono
incontrare, lo sappiamo che
"i ten se comande pa"
(traduzione letterale dal patois: "al tempo non si comanda"),
quindi non abbiamo ricette,
"comme sen va bièn"
(traduzione
letterale dal patois: "e va bene così"), allora va giusto bene il
paragone. Dicevo questo: abbiamo capito che i casinò stanno
viaggiando con le cinture di sicurezza, forse con i freni a mano,
non so se esistano sugli aerei, ma, oltre a questa situazione
turbolenta, stanno anche perdendo quota, questo lo abbiamo capito,
ogni riferimento è puramente casuale in questo caso. Allora,
dicevo, i casinò stanno perdendo quota, il nostro Casinò di
Saint-Vincent però è l'unico che ha preso la rotta della picchiata
libera. Sopra, Signor Presidente, non c'è solo il pilota (lei
potrebbe anche aver deciso, lei che è nella torre di controllo - mi
pare essere lei quello che controlla -, di lasciar finire la corsa
al pilota e schiantarsi) su quest'aereo non c'è solo il pilota, ci
sono tanti passeggeri, lei ne ha parlato prima, circa 800
lavoratori che sono preoccupati e a terra, in fondo alla picchiata
libera, ci siamo tutti noi valdostani. Il pilota, che noi definiamo
senza le giuste ore di volo per intraprendere questo volo, e forse
non sa neppure come è fatto un aereo, lo ha scelto lei, lei è alla
torre di controllo, lei è quello che deve dare gli ordini. Dovrebbe
anche condividere questi ordini con quest'Assemblea, e non solo
condividere le relazioni finali o, come dicevate prima, "sono state
portate, spiegate le ragioni e i vantaggi di un'operazione che era
già stata fatta...", forse bisognerebbe spiegare le ragioni prima
anche all'Assemblea, anche al Consiglio e magari insieme si
potrebbe evitare questo schianto imminente che invece noi vediamo
verificarsi ora.
Ora, correggere la rotta senza scuse, scusanti, giustificazioni
potrebbe essere possibile con la determinazione che molti le
riconoscono, una determinazione che noi auspichiamo essere in
questo caso
tranchante
, altrimenti poi ne renderà conto ai
valdostani. Nella torre di controllo, però, non siamo proprio tutti
inconsapevoli e sprovveduti, neppure tra i suoi unici alleati
rimasti. Qualcuno, seppur con
"les pattes de velours"
- così
dice
La Stampa
di martedì 23 - è insoddisfatto e sembra che
l'insoddisfazione sia piuttosto per il colore della vernice che lei
ha scelto per l'aereo, che non sulla rotta, che sembrerebbe invece
- dice qua -:
"impeccabile"
. C'è una reazione che, e quindi
vengo al punto, nonostante il bilancio negativo relativo
all'esercizio 2012, nonostante la relazione che lei ci ha
illustrato sull'andamento della gestione della società, non
possiamo dire essere positiva. Tenuto conto, ce lo ha detto lei,
che questo bilancio si chiude con una rilevante perdita pari al
19,78 percento rispetto allo scorso anno... Abbiamo visto dunque
che ci sono comunque delle reazioni, sul giornale di martedì 23
leggiamo appunto:
"quanto ha detto il Presidente della Regione
Augusto Rollandin è impeccabile
.
Di certo il progetto del
resort è ambizioso e lungimirante
- era questo che dicevo,
forse in un momento di crisi e di picchiata libera, si pensa al
colore dell'aereo, no? -
e va condotto in maniera
impeccabile
- è l'ipotesi di rinuncia temporanea -
il
bilancio di previsione non consente un percorso tecnico di questo
tipo"
, appunto di rinuncia temporanea da parte della Regione
della sua quota di introito, ne ha parlato prima il collega Viérin.
Beh, qualcuno ha reagito, meno male!
Presidente Rollandin, però - e vengo nel dettaglio della
risoluzione che noi oggi le presentiamo -, la cosa sconcertante non
è vedere la sua impotenza di fronte allo schianto, neppure la sua
tranquillità a non dare ordini per raddrizzare la rotta, un po' di
più di quello che ci ha detto è possibile, ma è che, nonostante la
situazione di grave crisi economica che coinvolge tutta la
comunità, che imporrebbe rigore e i necessari sacrifici a tutti,
opportunamente ed indistintamente sopportati, come abbiamo scritto
nella relazione nulla sia stato fatto, chiedo, per cortesia, due
minuti e finisco...La cosa gravissima ed imbarazzante, direi
vergognosa, è che dopo le elezioni, tre giorni dopo, l'Assemblea
ordinaria dei soci, quella dove partecipa lei per l'Amministrazione
regionale e il Sindaco, abbia deliberato che l'Amministratore e
pilota abbia diritto ad un premio di risultato dopo che prende
comunque un compenso annuo di 240.000 euro e questo premio di
risultato per il raggiungimento di obiettivi, che direi essere
imbarazzanti, è di 72.000 euro. Ecco, noi chiediamo con questa
risoluzione che il Governo regionale si impegni a revocare almeno
questa cifra, perché credo che, di fronte a dei cittadini che
stanno subendo veramente gli effetti di una crisi gravissima, sia
veramente indecoroso, e direi anche indegno, che chi riceve già un
compenso di 240.000 euro e che comunque ha tra gli obiettivi quelli
che lei conosce bene, abbia anche un premio di 72.000 euro...Ecco,
credo che sia veramente indecoroso! Grazie.
Presidente
- Grazie. Può intervenire un componente per
gruppo. La parola al collega Ferrero.
Ferrero (M5S)
- Grazie Presidente.
Beh, a differenza della collega Certan, dal nostro punto di
vista, la relazione del Presidente è stata decisamente
insufficiente, per non dire altro, ci troviamo di fronte ad una
situazione in cui il casinò effettivamente è a livello fallimentare
e il bilancio lo dimostra, le scuse possono essere trovate come al
solito, sono tante per carità: "c'è la ristrutturazione, abbiamo
fatto questo...abbiamo fatto quello...", la verità è una sola: se
paragoniamo i dati anche rispetto agli altri casinò, vediamo che
comunque anche a livello percentuale il nostro è andato peggio.
Senza stare ad andare tanto nei dettagli, basta vedere il
curriculum di Frigerio, questo Signore è arrivato da Campione, un
ex Assessore comunale, con delle esperienze da
croupier
e
delle esperienze anche nell'ambito del Casinò di Campione, non ha
neanche un titolo di laurea, mentre i nostri laureati valdostani
sono qui, devono prendere baracca e burattini e andare in
Lombardia, o andare ancora più lontano all'estero a lavorare. Noi
andiamo a prendere questi Signori che amministrano le nostre
partecipate in questa maniera, li andiamo a prendere
fuori...complimenti! Se andiamo a vedere poi i 240 mila euro a
questo Signore, più i benefit e più i 72 mila euro, beh,
effettivamente a noi sembra veramente che qui si rasenti la
pazzia.
Sollecitiamo i colleghi di Stella Alpina, che più volte si sono
manifestati nel senso di andare verso la riduzione dei costi e
della politica e di quelli che sono i costi proprio dei manager
della politica, ecco, qui in quest'occasione avete proprio
l'opportunità di dimostrare effettivamente, votando questa
risoluzione, che sostenete questa tesi. Se poi facciamo invece
delle parole al vento, andiamo avanti così, però prima o poi la
gente se ne accorgerà.
C'è poco da dire: manager senza curriculum, senza adeguata
preparazione, i risultati sono questi. La Casinò è solo un esempio
tra i tanti, potremmo andare a vedere
Projet Formation
,
potremmo andare a vedere INVA, potremmo andare a vederne tanti.
Persone che sono nominate in base a caratteristiche che non abbiamo
ancora capito, faremo un dossier su Frigerio, non in questa,
diciamo, seduta, lo faremo fuori, lo presenteremo, vedremo
effettivamente chi è e vedremo come mai è stato scelto Frigerio e
non è stato scelto un semplice studente valdostano uscito da
un'università, magari anche con dei
master
, che è dovuto
andare a lavorare fuori o all'estero. Questa cosa quindi
sinceramente ci scandalizza, la relazione è stata insufficiente, la
risoluzione è indispensabile, auspichiamo che anche Stella Alpina,
ma anche i colleghi dell'Union Valdôtaine la votino, perché
effettivamente sarebbe solo un dar conto di una realtà che è sotto
gli occhi di tutti: inadeguatezza nel compito che è stato
assegnato, risultati assolutamente insufficienti e, di conseguenza,
questo è il minimo che possiamo richiedere. Grazie.
Presidente
- La parola al collega Borrello.
Borrello (SA)
- Grazie Presidente.
Ero indeciso se intervenire oppure no, e sinceramente alla fine
non volevo intervenire proprio perché...mi ha invitato il collega
Ferrero...
(interruzione di un Consigliere, fuori microfono)
...non volevo intervenire proprio per questo, però, visto che
sono qui, ho quest'onore di rappresentare i cittadini in questa
sede, farò due considerazioni. Allora innanzitutto nel rispetto
proprio dei ruoli, così come ho detto il primo giorno nel mio primo
intervento, ho ascoltato con attenzione tutti. Rispettando ed
ascoltando tutti, sono rimasto qua, ho ascoltato la relazione del
Presidente e ho ascoltato tutti gli interventi dei colleghi
dell'opposizione, anche perché in maniera molto umile mi sono letto
il dossier del casinò, ma, devo dire la verità, mi è servito molto
anche questo dibattito che avete prodotto, in prima battuta, il
Presidente facendo la relazione e, successivamente, anche gli
interventi di tutti i colleghi. Dico questo perché i tempi della
democrazia sono legati al "saper aspettare e saper ascoltare",
quindi i tempi noi non ce li facciamo dettare dall'opposizione, che
ha chiesto un confronto e l'alternanza, i tempi noi li decidiamo
autonomamente. Abbiamo preso atto di quelle che sono le vostre
istanze e parallelamente diciamo un'altra cosa: che su questo tema
la Stella Alpina ha già posto in altre sedi alcune preoccupazioni,
noi riteniamo opportuno fare una valutazione più organica ed
incisiva.
Nel merito della risoluzione, prima di entrare in una
discussione - poi farò una richiesta al Presidente del Consiglio -,
vorrei solo ricordare a quest'assise alcuni precedenti che sono
avvenuti in altri consigli di amministrazione nel rispetto di quei
dipendenti che non hanno percepito dei premi. Noi, come Stella
Alpina, quindi avremmo auspicato il cosiddetto
"beau geste"
dell'Amministratore unico delegato del Casinò della Valle d'Aosta,
così come è stato fatto in altri consigli di amministrazione, ne
cito uno per tutti: l'APS del Comune di Aosta, non è stato dato il
premio ai dipendenti, il Consiglio di amministrazione dell'APS ha
deciso in maniera autonoma, nel rispetto delle loro deleghe, di non
assegnarsi questo tipo di premio.
Detto questo, ringraziando per l'invito del collega Ferrero, io
chiedo alla Presidente se può produrre una sospensione dei lavori,
perché vorremmo fare una riunione di maggioranza. Grazie.
Presidente
- Possiamo sospendere al termine del dibattito
o volete che sospendiamo subito?
(interruzione di alcuni Consiglieri, fuori microfono)
...al termine del dibattito. La parola al collega Chatrian.
Chatrian (ALPE)
- Sì, grazie Presidente.
La collega Certan ha illustrato la risoluzione firmata dai
quattro gruppi di opposizione. Abbiamo avuto un dibattito
interessante, peccato che vi abbiamo fatto perdere un po' di tempo,
colleghi di maggioranza, noi abbiamo cercato di portare in
quest'aula...abbiamo i nostri tempi, io forse più degli altri,
perché abito ad una quota un po' più elevata e quindi ho dei tempi
un po' più lunghi di reazione, quindi me ne scuso col nuovo collega
Borrello se abbiamo fatto perdere un po' di tempo su questo tema
così delicato. Qui non stiamo scherzando, non si gioca sulla
pellaccia delle persone, su una società che comunque ha un indotto
diretto di 800 persone più tutto l'indotto indiretto! Mi spiace
sentire un collega di maggioranza intervenire su una risoluzione
così puntuale, precisa, dove l'aria fritta serve a poco, dove si
scrive nero su bianco, ecco.
C'è un contratto tra il Signor Luca Frigerio, dirigente di
secondo livello nel 2008, assunto per far crescere la nostra casa
da gioco nel 2008, è stato un contratto tra l'Amministrazione
regionale e la casa da gioco, 240 mila euro il compenso, oggi noi
qui però discutiamo del bilancio 2012: bilancio 2012 disastroso,
quasi 20 percento di introiti in meno, grandi difficoltà e
l'azionista di riferimento al 99,91 percento decide comunque di
pagare un premio, "perché ha lavorato bene"...di questo stiamo
discutendo! L'APS, l'INVA, le società non c'entrano assolutamente
nulla, stiamo discutendo di un fatto, nero su bianco, gli incontri
che fate o non fate, scusate, non ci interessano! Gli appelli che
fate sui giornali non ci interessano! Il pubblico,
l'Amministrazione pubblica parla tramite atti. Qui c'è un atto che
dice: "risultato pessimo, disastroso, collasso", ma l'azionista
paga tranquillamente 72 mila euro, oltre i 240 mila, perché, come
diceva bene, molto bene il Presidente Rollandin, i tempi
soprattutto per quanto riguardano i lavori sono stati ottimi, da
record, più di 80 milioni di euro sono stati inseriti in questa
casa da gioco e i tempi sono da record per fare le tramezze, per
fare gli impianti, per fare i cappotti, è tutto da record...quindi
il pubblico decide di pagare un premio da 72 mila euro annuo per il
2012. Stiamo discutendo di questo, collega Borrello, perché la
politica è una cosa seria e quindi, quando ci si posiziona, a
nostro avviso, bisogna rispondere verso l'esterno!
Solo un'ultima considerazione. Presidente, noi avevamo chiesto -
come semplici azionisti contiamo 3.3 più o meno ogni Consigliere -
altre delucidazioni con i nostri mezzi umili da Consiglieri
regionali di opposizione, volevamo sapere se erano stati dati dei
premi anche agli altri dirigenti. La risposta che ci è stata data è
molto evasiva, non si capisce se sono stati dati o non sono stati
dati, le leggo solo la risposta:
"per il 2012 non sono stati
formalizzati obiettivi specifici ai singoli dirigenti al di fuori
di quanto già rientra nelle normali responsabilità assegnate. La
gestione normativa ed economica dei dirigenti è quindi avvenuta
senza variazioni nel rispetto dei contratti in essere e definiti
all'atto di assunzione"
. Noi chiederemmo cose molto semplici:
sono stati premiati altri dirigenti? Sì o no. Quanto è stato il
premio? Perché è stato premiato? Quali sono gli obiettivi? Anche su
queste cose capisce che è difficile per un azionista non capire
neanche cosa hanno fatto gli altri dirigenti della casa da
gioco.
Termino qui dicendo che non andiamo fuori dal seminato, parliamo
della casa da gioco...parliamo dei risultati della casa da gioco e
se è così indispensabile retribuire, oltre i 240 mila euro, il suo
Amministratore unico perché ha ben lavorato. Secondo noi, non ha
ben lavorato, i risultati non ci sono, l'efficacia neanche, quindi
revochiamo subito, per favore, i 72 mila euro. Grazie.
Presidente
- Ci sono altre richieste di intervento?
Volete che sospendiamo adesso...
(interruzione di un Consigliere, fuori microfono)
...sì, ma poi ridiventa la richiesta di terminare il dibattito.
Sospendiamo adesso? O finiamo il dibattito visto che la richiesta
era di terminarlo? La parola al collega Bertschy.
Bertschy (UVP)
- Chiediamo la sospensione per una
riunione dei due gruppi. Grazie.
Presidente
- Sospendiamo allora la seduta per 15
minuti.
Si dà atto che la seduta è sospesa dalle ore 19,27 alle ore
19,58.
Rini (Presidente)
- Colleghi, possiamo riprendere i
lavori? Siamo ancora in discussione sulla risoluzione. C'è qualcun
altro che vuole intervenire? La parola al collega Donzel.
Donzel (PD-SIN.VDA)
- Scusi, Presidente, vista la lunga
pausa, vorremmo conoscere le determinazioni della maggioranza prese
durante questa riunione.
Presidente
- Siamo in discussione, io chiedo se ci sono
richieste di intervento sia da parte della maggioranza che da parte
della minoranza. C'è qualcuno che vuole intervenire? Sempre sulla
risoluzione...se non c'è nessuno che vuole intervenire...nessuno
chiede la parola? Colleghi, se nessuno chiede la parola, chiudiamo
la discussione. Ha chiesto la parola il collega Bertschy.
Bertschy (UVP)
- Chiedo la parola: uno, per rifare un po'
di ordine, ecco, perché altrimenti ci si perde, nel senso che noi
abbiamo accolto la richiesta di sospensione, e, come ha chiesto il
collega Raimondo Donzel, chiedevamo anche di capire se il
Capogruppo della Stella Alpina, che ha chiesto questa sospensione,
intendeva fare delle comunicazioni al Consiglio, per capire quali
posizioni sono state assunte. Chiedo scusa se vado a pezzi e ripeto
la domanda...se non ci sono comunicazioni, evidentemente c'è la
possibilità di concludere gli interventi e poi fare la
dichiarazione di voto, è così che concludiamo...
(interruzione di un Consigliere, fuori microfono)
...non abbiamo comunicazioni...
Presidente
- Se nessuno intende intervenire...se non ci
sono richieste di intervento, dobbiamo chiudere la discussione. Ci
sono richieste di intervento? Non ci sono richieste. Chiudiamo la
discussione generale. Ci sono dichiarazioni di voto? La parola al
collega Bertschy.
Bertschy (UVP)
- Lasciamo fare al Presidente la
replica.
Presidente
- Per la replica, la parola al Presidente
Rollandin.
Rollandin (UV)
- Per la questione della risoluzione, è
sicuramente un aspetto delicato per due ragioni: la prima perché,
come è stata posta, tiene conto di un modo di presentare questi
premi come se fosse una regalia: "beh, qui diamo 72 mila euro", ma
prima vorrei spiegare come ci si è arrivati. Questa è una decisione
presa nel 2011 di dare degli obiettivi, obiettivi che sono stati
specificati in cinque punti e che prevedevano nel caso in cui ci
fosse un risultato positivo per questi cinque punti, che ci fosse
un punteggio che qualcuno ha a disposizione, perché nella relazione
c'è, la relazione è già stata letta. Io quindi vorrei che fosse
chiara una cosa: si può discutere il
quantum
, si può
discutere come sono stati messi gli obiettivi, quello che però
voglio sottolineare è che, in linea di massima, una delle
preoccupazioni che erano state a suo tempo svolte, e che adesso non
so se vengono ancora condivise da tutti, era che, in linea
generale, rispetto a dare uno stipendio alto, si desse uno
stipendio giusto...e dare degli obiettivi che, se raggiunti,
permettevano di premiare e sennò, se non c'è risultato, non c'è
premio. Questa è la logica, questo è il risultato finale di questo
percorso, che quindi è iniziato nel 2011, a conclusione del 2012
prevede avendo raggiunto i risultati posti, e non sto a rileggerlo
perché ce l'avete nella relazione, è puntuale, e correttamente il
collega Chatrian aveva anche fatto cenno al
quantum
di
ognuno, di quanto veniva pesato ognuno dei cinque criteri...e a
conclusione si arrivava a 72 mila euro. Ora, su quest'iniziativa
voi avete presentato una risoluzione per dire: "non dovrebbe essere
così, non è giusto che si prendano 72 mila euro"; ora, su questo si
può discutere, ma essendo stato dato a quel tempo ed ottenuto
giustamente con questo tipo di logica, sarebbe illegittimo
toglierlo, questo nell'ambito di un contratto, nell'ambito di
quello che è stato pattuito, questo deve essere in qualche modo
rispettato, altrimenti uno potrebbe rivolgersi ad una parte legale
per ottenere il giusto.
Preciso ancora per Chatrian che l'aveva chiesto: per quanto
riguarda i premi per gli altri dirigenti, anche agli altri
dirigenti vengono dati dei premi, vengono dati dei premi a quelli
delle roulettes, black jack, i craps, punto e banco, per le
slot...per un totale di 1,434 milioni...allora, ecco la copia se il
collega la vuole...quindi non è che sia l'unico che ha questo tipo
di atteggiamento.
Detto questo, credo che la riflessione che è stata fatta per
quanto ci riguarda sia la seguente: noi ci rendiamo conto che oggi
questa risoluzione non può essere accolta, perché da parte nostra
riteniamo anche formalmente che è illegittimo chiedere qualche cosa
che, a giusto titolo è stato in qualche modo previsto e promesso
per i risultati raggiunti. Noi credo che possiamo evidentemente
immaginare un gesto da parte dell'interessato, per dire: se
l'interessato fa un gesto in questa direzione, è un gesto di
liberalità o di rinuncia da parte sua, ma non può essere fatto con
una risoluzione in questo momento. Nel contempo si potrà dibattere
se, rispetto a quello che è previsto per il 2013, è ancora corretto
che ci sia o no. Se si vogliono togliere, benissimo, lo si dice al
momento giusto che vengono cambiate le regole, a questo punto si
può evidentemente modificare quella che è l'impostazione che c'è
stata in questi anni. Questa è una possibilità su cui noi siamo
disponibili a discutere, è una possibilità che in qualche modo può
essere evocata.
Per quello che riguarda la risoluzione, non può essere accolta
per i motivi che vi ho appena detto, però nel contempo noi queste
due opzioni le eserciteremo, nel senso che, per quanto riguarda il
futuro, noi siamo disponibili a discuterne per vedere quali possano
essere gli obiettivi: o cambiati, o visti in modo diverso, o
regolamentati in modo diverso; per il resto, credo di aver detto le
motivazioni, che sono alla base di questa scelta per quanto ci
riguarda. Grazie.
Presidente
- Grazie. Ci sono richieste di intervento per
dichiarazioni di voto? La parola al collega Ferrero.
Ferrero (M5S)
- Grazie Presidente.
Come al solito, sentiamo il solito discorso: "in futuro vedremo,
in futuro ridurremo, in futuro faremo"...72.000 euro e nel presente
c'è gente disoccupata, c'è gente che non arriva a fine
mese...andatelo a raccontare a loro che in futuro farete qualcosa!
Questi tecnicismi, sì, servono così per confondere le idee, in
realtà c'è una volontà che è quella di premiare persone che non se
lo meritano, c'è un'opportunità di dare un segnale...al di là di
quello che era stato scritto in tutti i vostri programmi,
effettivamente volete fare qualcosa? Questo segnale dalla minoranza
viene, c'è una risoluzione che è chiarissima, c'è da prendere un
impegno. Coloro che a parole si atteggiano a paladini della
riduzione delle spese vediamo che poi, dopo un quarto d'ora o venti
minuti, diciamo così, di addomesticamento, tornano ai banchi
tranquilli come dei cagnolini... Beh, se questo è il segnale che
volete dare, benissimo, noi ne prendiamo atto, vedremo...votate
contro questa risoluzione e vi assumete una responsabilità: la
responsabilità di aver buttato del fumo negli occhi per tutta la
campagna elettorale ai vostri elettori, ve la prendete voi, per noi
non ci sono problemi. Grazie.
Presidente
- La parola al collega Chatrian.
Chatrian (ALPE)
- A nome del gruppo di ALPE e
dell'opposizione, chiedo il voto segreto.
Presidente
- Sì, il voto sarà dalla postazione in
modalità segreta. Possiamo mettere in votazione? Ricordiamo che il
tasto all'estrema destra è il tasto che equivale al "no", il tasto
centrale è l'astensione, il tasto alla sinistra è il tasto
favorevole. Possiamo aprire la votazione? Ci sono altre richieste?
No? Possiamo aprire la votazione allora. Tutti hanno votato?
Possiamo chiudere la votazione.
Presenti: 35
Votanti: 35
Favorevoli: 18
Contrari: 17
La risoluzione è approvata.
Colleghi, chiedo una sospensione del Consiglio per una riunione
dei Capigruppo per il punto 52.1 e per organizzare i lavori della
seduta. Grazie.
Si dà atto che dalle ore 20,13 alle ore 20,25 la seduta è
sospesa.
Rini (Presidente)
- Colleghi, possiamo riprendere i
lavori e passiamo al punto 52.1: la nomina dei componenti da parte
regionale in seno alla Commissione paritetica di cui all'articolo
48 bis dello Statuto speciale della Valle d'Aosta.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK