Consiglio Regionale della Valle d'Aosta - Oggetto del Consiglio n. 2922 del 8 novembre 2023 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
FINANZA REGIONALE E LOCALE
Programmazione
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2922 del 8 novembre 2023 - Resoconto
OGGETTO N. 2922/XVI - Discussione generale sull'approvazione
del Documento di Economia e Finanza Regionale (DEFR) per il
triennio 2024-2026.
Bertin (Presidente) -
Alla presenza di 31 Consiglieri,
possiamo riprendere la discussione generale. Vi erano già state
alcune prenotazioni, consigliere Manfrin, a lei la parola.
Manfrin (LEGA VDA) -
Come ormai sappiamo e come è stato
evidenziato da qualche collega, si discute oggi il documento di
programmazione economica regionale più importante. Da diversi anni,
all'esordio nel 2020, poi a seguire nel 2021 e poi ancora nel 2022,
abbiamo potuto apprezzare un'evoluzione dei documenti, da documenti
di circostanza a documenti che riflettevano e rispecchiavano una
maggioranza politica che aveva degli evidenti problemi, documenti
che provavano a scontentare il meno possibile. Oggi analizziamo un
documento che nelle sue parti consuete è necessariamente generico,
ci sono i consueti dati sulla demografia, sull'economia, ma nella
sezione terza - quella che guarda più in là, guarda la
programmazione e ospita i progetti, le idee e i programmi che
questa maggioranza e questa Giunta si propongono - vediamo un
documento generico, ad esempio - e penso di non sbagliare se lo
dico -, guardiamo quello che ci restituisce la fotografia dei dati
demografici, che evidenziano un calo preoccupante e spaventoso di
popolazione a cui dovrebbe seguire una robusta iniziativa per
bloccarlo, ma di quest'iniziativa, al netto di qualche timido
servizio offerto, non se ne rileva traccia. Questa è una delle
prime osservazioni che mi son venute incrociando i dati demografici
con il documento nel suo complesso. Se dovessi però osservare
l'evoluzione fra il primo DEFR che abbiamo affrontato in quest'aula
nel 2020 e il DEFR di oggi, io lo tradurrei con una metafora
calcistica: "Primo non prenderle", quindi stare il più possibile
coperti, evitare di scoprirsi o di cadere e magari rischiare un
autogoal.
Nonostante quest'atteggiamento che ho visto particolarmente
prudente, un paio di autogoal io li ho visti, e sono anche
abbastanza importanti, e in questo caso ci terrei a evidenziarli.
In primis
se ne è parlato questa mattina, ma credo che sia
necessario e opportuno andare un po' più nello specifico sulla
parte dei trasporti. Sulla questione trasporti viabilità, nella
parte che la Presidenza ha dedicato a questo tema, leggiamo che:
"Riveste particolare importanza l'improrogabile valutazione in
merito al potenziamento dell'infrastruttura del Tunnel del Monte
Bianco con la seria presa in carico della realizzazione di una
seconda canna nell'ambito di un continuo dialogo politico
istituzionale con il Governo italiano e di essenziale confronto
attraverso i canali diplomatici". Noi abbiamo accolto in maniera
assolutamente positiva questo spunto, messo in effetti nero su
bianco, e questa è una questione su cui ci siamo interessati e che
ci piace particolarmente. È sicuramente un passo avanti rispetto al
passato, oggi la collega Minelli lo diceva in maniera critica, noi
lo diciamo invece in maniera positiva, ma credo che sia opportuno
ricordare che cos'è accaduto circa il raddoppio del Tunnel del
Monte Bianco, nella lunga storia del Tunnel, grazie a quello che è
stato un ottimo lavoro di approfondimento che alcuni colleghi hanno
effettuato.
In effetti oggi, se guardiamo alla parte del raddoppio, sembrerà
incredibile ma nel 1990 furono i Francesi i primi a proporre e ad
avere l'idea di un raddoppio del Tunnel. C'erano i tre progetti di
Salzmann, presidente della Società francese del Tunnel, che
sosteneva la necessità di un raddoppio che fosse sempre più
urgente. C'era un progetto di 3 miliardi e 700 mila franchi
francesi e di 4 miliardi e 300 milioni di lire, che prevedeva
lavori di cinque anni per la sua ultimazione, poi c'era un secondo
progetto, più complesso, volto a far partire il nuovo Tunnel dal
Colle del Fayet ai piedi della vallata; qui il progetto era di
dieci anni a causa della foratura e della natura della roccia da
perforare, il terzo progetto prevedeva l'ingresso del nuovo Tunnel
dove comincia la rampa d'accesso da quella attuale facendolo
passare sotto il primo ma ai tempi - sembra anche qui incredibile
dirlo parlando di Francia - il presidente Mitterrand sperava nel
Tunnel di partenza del Fayet per far passare i treni, opzione che
ai tempi stava valutando anche le Ferrovie dello Stato. Qui ci
scontriamo con quella che è stata una lunga serie di "no" a questo
raddoppio, perché un anno dopo questa proposta, nel 1990, in cui si
discuteva di quest'ipotesi, cominciava la battaglia di otto Sindaci
francesi della Vallée dell'Arve contro quei progetti e nello stesso
periodo, l'allora presidente della Regione, Gianni Bondaz, scriveva
al presidente della Repubblica, che ai tempi era Cossiga, per dire
di no al raddoppio, sostenendo invece l'idea di un tunnel
ferroviario attraverso il Gran San Bernardo: la linea
Chivasso/Aosta/Martigny.
Passano gli anni, dopo la tragedia del 1999, la chiusura per
ristrutturazione del Traforo che aveva avuto gravi ripercussioni
economiche, si è stimato che in meno di due anni il danno era di
360 miliardi di lire, in una risoluzione presentata da tutti i
movimenti autonomisti, approvata a maggioranza in Consiglio
regionale il 23 settembre 1999 - e questa è una delle iniziative
che ha citato questa mattina la collega -, era stata ribadita una
forte opposizione a tutte le ipotesi del raddoppio del Traforo, ai
tempi la Giunta era quella di Dino Viérin, un altro "no" ufficiale
arriva da quella guidata da Carlo Perrin nel 2003, poi arrivano
altri "no" dal Consiglio regionale. Nel 2005, dopo un incontro con
Pietro Lunardi - so che l'interessato lo sa -, che nel frattempo
era stato nominato ministro nel Governo Berlusconi, l'allora
presidente della Regione Caveri apriva l'idea di realizzare una
galleria di sicurezza, ma le nuove ipotesi di raddoppio si sono
affacciate nel 2006 con l'allora Centro-Destra. Caveri, a nome
dell'Union Valdôtaine, le smorzò e disse testualmente: "Il traffico
su gomma è destinato a diminuire". Altro "no" al raddoppio nel 2009
con un emendamento proposto dall'allora presidente della Regione
Augusto Rollandin e sottoscritto dai gruppi di maggioranza.
Rollandin, tuttavia, apriva l'ipotesi di realizzazione di una
seconda canna di sicurezza ma nel 2015, sempre in Consiglio
regionale, arrivava un nuovo secco "no" al raddoppio con
l'approvazione all'unanimità di una mozione del gruppo Alpe. Qui
abbiamo citato un po' di colleghi che sono presenti in aula.
L'allora assessore Caveri, nel settembre del 2004, sosteneva a
Bruxelles il collegamento ferroviario Aosta/Martigny ritenendo che
i progetti del raddoppio di Fréjus e Monte Bianco fossero in netta
contraddizione con il Protocollo trasporti della Convenzione
alpina. Il vero cambio di rotta ci fu nel 2019 quando il Consiglio
regionale ha respinto una mozione di Rete Civica-Alliance Citoyenne
contro il raddoppio, mozione del tutto simile a quelle approvate in
passato. Nel 2019 l'allora consigliere Augusto Rollandin apriva il
dialogo con il Governo sulla seconda galleria. Questo è un po' il
lavoro che abbiamo effettuato di ricerca e approfondimento sui
trascorsi e l'evoluzione della questione del raddoppio.
Quello che questa storia evidenzia è che in questo periodo di
tempo se ne è perso decisamente molto e che la situazione odierna
che scontiamo oggi, quella di manutenzione e quella purtroppo di
chiusura temporanea del Tunnel, non si può imputare a nessuno se
non a chi si è opposto nel tempo alla scelta della seconda
canna.
Peraltro è curioso che questo DEFR contenga un riferimento così
esplicito sulla seconda canna pur essendo presenti nella sua
maggioranza degli elementi di Alpe che ai tempi erano stati
pervicacemente contrari al raddoppio. Si sa che solo gli stupidi
non cambiano idea, però pare proprio quest'inversione a "U"
rispetto ad alcune scelte del passato, anche propagandate in
maniera importante, qualche dubbio ce lo solleva, ma saremo felici
di vedere se anche gli allora esponenti di Alpe voteranno con
convinzione questo DEFR, quindi con quest'inversione a "U",
prendiamo atto.
Altro capitolo è quello relativo all'elettrificazione della
tratta Ivrea/Aosta che è stata annunciata dall'Assessore ai
trasporti del Governo Lavevaz, l'allora assessore Minelli, ad
aprile 2021, progetto di cui non abbiamo mai sentito sollevarsi una
voce critica da parte della maggioranza in quest'aula, al punto che
l'allora presidente Lavevaz dichiarava ad ottobre 2022:
"Proseguiamo sul progetto di elettrificazione che ha il grande
vantaggio di poter utilizzare i mezzi rotabili dell'intero circuito
italiano". Dichiarava anche che "Ivrea sta chiedendo a RFI opere
compensative per i disagi". Nessuna richiesta di compensazione
veniva resa nota da parte della nostra Regione, che dovrà invece
patire il mancato utilizzo di questa rete per ben tre anni.
Su questo credo che il collega Perron abbia ben evidenziato
quali saranno i vantaggi di questa meravigliosa elettrificazione.
Abbiamo invece evidenziato tutti all'interno di questo Consiglio
quelli che saranno i disagi che questa elettrificazione porterà
che, rispetto ai benefici, messi su una bilancia probabilmente
pesano di più.
Ecco perché, alla luce di queste due prese di posizione e di
questi due spunti relativi ai trasporti, mi è risultato curioso
leggere sul DEFR: "A tal proposito, proprio per la valenza
nazionale e internazionale delle vie di comunicazione in questione,
unita alla loro strategicità, è auspicabile la previsione di misure
compensative da parte dell'Amministrazione statale anche in
considerazione della prossima chiusura a partire dal mese di
dicembre della tratta ferroviaria Ivrea/Aosta per i programmati
lavori di elettrificazione, compensazioni e livello di risorse, ma
anche di personale operativo, quale, ad esempio, quello
appartenente alle Forze dell'ordine". Di fronte ai ritardi che si
sono accumulati, se si fosse partiti con l'idea di sostenere il
raddoppio già nel 1990 quando i Francesi lo proponevano, e poi a
seguire in tutte le occasioni in cui in questo Consiglio si è
dibattuto della questione, probabilmente il raddoppio ci sarebbe
già stato, sarebbe già stato realizzato e questa questione non si
sarebbe posta con questa veemenza oggi, ma è chiaro che forse era
meglio ai tempi cavalcare le battaglie che dicevano: "No raddoppio
perché siamo tutti a favore dell'ambiente pulito, ci piace un
sacco, è bello ed è efficiente", ma poi dopo ci si scontra con la
dura realtà. Il senso delle mancate scelte purtroppo è questo.
Di fronte ai ritardi accumulati nello scegliere il raddoppio, di
fronte alla scelta di elettrificare che è stata fatta, una
responsabilità diretta del fare, come l'elettrificazione, o del non
fare, come scegliere di non fare un raddoppio... si chiede aiuto
allo Stato probabilmente per rimediare agli errori commessi nel
passato. Fortunatamente viene detto anche che tutto ciò dovrà
essere valutato anche in ragione delle criticità e delle eventuali
ricadute negative che potranno incidere non solo sulle
comunicazioni transfrontaliere e sulla viabilità locale ma anche
sulle realtà economiche regionali, in relazione alle quali dovranno
essere attuate le opportune misure di attenzione.
Su quest'annuncio - ne abbiamo parlato questa mattina sulla
questione del bilancio - avere un bilancio che è stato presentato
come molto più alto che in passato non potrà che giovare; a questo
punto uno dice: "Ci saranno delle ripercussioni sul territorio,
abbiamo un bel bilancione, molto più cicciotto (come dice il
collega Marzi) del solito e quindi in questo senso vedremo se
saranno poste le opportune misure di attenzione" e questo potremo
farlo quando esamineremo il bilancio. Noi purtroppo non siamo
all'altezza dei soggetti a cui avete già sottoposto quest'esame,
veniamo sicuramente dopo, quindi non possiamo ancora saperlo, lo
vedremo.
Altro scivolone invece è quello che possiamo leggere sull'ormai
famosa questione di Cime Bianche, anche qui ne abbiamo parlato
parecchie volte all'interno di questo Consiglio. Abbiamo letto - e
ce l'ha letto oggi anche la collega - quello che è stato inserito
nel documento, dove c'è scritto che nel settore degli impianti a
fune è ritenuto prioritario l'avvio dell'iter autorizzatorio di
fattibilità tecnico-economica del collegamento di Cime Bianche. Su
questo credo che la questione sia più politica, noi in questo
Consiglio più volte abbiamo stimolato i colleghi di Sinistra,
guardo alla Sinistra più
rosée
, abbiamo quelli di Sinistra
più rossa, quelli un pochino più a sinistra, collocati alla mia
sinistra, sono più
rosés
, sono più sfumati, quello che forse
si è sfumato più di tutti è quello che si è seduto all'estrema
sinistra per rappresentare la sua posizione forse più estrema, ma,
in realtà, dobbiamo assolutamente riconoscere che il collega
Padovani si è stinto parecchio avvicinandosi alle tonalità che
utilizzavano i Democristiani, quindi è diventato molto più bianco
che rosso.
Da questo punto di vista, ci saremmo magari augurati o auspicati
che ci fosse anche una presa di posizione, i programmi elettorali
li abbiamo letti tutti, di tutti i movimenti e devo riconoscere
questa volta che effettivamente le colleghe Guichardaz e Minelli
hanno mantenuto una coerenza per quanto riguarda il programma che
hanno presentato, altri non sono stati altrettanto coerenti e
questa mancata coerenza a un certo punto si pagherà, ma se abbiamo
sempre auspicato di avere una reazione di orgoglio politico in
quest'aula rispetto ad alcune prese di posizione, siamo sempre
stati delusi, abbiamo sempre chiesto ai colleghi di prendere una
posizione. Siamo sicuri che, al di là di alcune parole di
circostanza - mi scusi collega Cretier se lo dico - se le vorrà
esprimere, che diranno che vogliamo fare tutte le cose per il
meglio, probabilmente lei esprimerà una posizione ma il collega
Padovani temo che su Cime Bianche non si esprimerà, quindi
purtroppo ne rimarremo delusi, ma, per fortuna, i suoi elettori
potranno prenderne atto. Al posto vostro e al posto del collega
Padovani fortunatamente il coraggio di esprimersi l'hanno trovato i
vostri giovani, almeno loro hanno dimostrato un certo coraggio, che
sono decisamente più in linea con il nuovo corso che il vostro
segretario Elly Schlein ha dato al Partito Democratico, ovvero
quella linea ambientalista che auspica il passaggio di tutti
dall'auto a combustione interna a quella elettrica, tutti quelli
che non se la possono permettere... ma lei se la può permettere,
quindi auspica questo bel cambiamento alle auto elettriche per
tutti, o alle tratte elettrificate per tutti, oppure rinchiudendosi
nelle ZTL con le città di un quarto d'ora - come fa, tra l'altro,
anche il mitico Sindaco di Aosta - oppure ancora chi chiama il
cambiamento climatico l'incuria per il territorio che provoca danni
e lutti, ne abbiamo avuto una testimonianza recente me ne abbiamo
avute altre nel passato purtroppo.
Ho letto il comunicato stampa dei giovani democratici che si
schierano a favore dello stralcio del DEFR 2024-2026 dicendo:
"Riteniamo sia doveroso prendere una posizione pubblica lanciando
un appello, l'unica strada possibile resta oggi, come dal
principio, quella di stralciare dal documento la realizzazione del
collegamento intervallivo di Cime Bianche per l'impatto ambientale
e i discutibili ritorni economici che questo comporta". Il gruppo
lancia un appello che "sappiamo essere condiviso da molti militanti
e simpatizzanti per un processo di rinnovamento che riporta il PD
sui propri passi su questo tema affinché si uniscano nonostante
tutto agli altri movimenti progressisti e valdostani. Malgrado le
differenze che caratterizzano i vari movimenti politici
progressisti valdostani, crediamo infatti che alcune battaglie
siano imprescindibili e ci uniscano inevitabilmente. Quella per la
salvaguardia del Vallone di Cime Bianche è una di questa. Prendere
una posizione netta su questo tema, che sia ragionevole, al passo
con i tempi e rispettosa degli ideali che stanno alla base del
nostro fare politica, riteniamo possa essere il primo passo verso
un cambio di marcia, che porti a una vera e necessaria
riorganizzazione del campo progressista della nostra Regione".
Loro il coraggio l'hanno avuto, chissà, collega Cretier - e sono
sicuro che lei ci dirà delle ottime parole di circostanza -, se
anche gli altri elementi del suo gruppo prenderanno la parola,
oppure la prenderanno soltanto per chiedere una sospensione.
Detto questo, passerei invece alla parte che mi sta più a cuore,
ovvero quella che riguarda il sociale. Il documento che tratta
della parte del sociale è purtroppo ridotta all'osso: quattro
pagine di un documento che ne conta più di 200, dove non si legge
alcuna innovazione, dove non si legge alcuna proposta concreta, con
descritte le modalità della sua realizzazione ma una serie di
obiettivi che vengono ricalcati dal PSBS preceduti da tre verbi
transitivi in cui io vedo e leggo molto del collega Marzi:
potenziare, riorganizzare, attivare, posto in maniera imperativa,
proattiva ma senza evidentemente alcuna concretezza, perché non
basta mettere poi la parola all'inizio della frase, poi bisogna che
la frase preveda anche qualche azione. Un elenco di soli
aggiornamenti del PSBS, fra i quali non si scorgono azioni concrete
che non siano... queste sì, le ho scovate: qualche consueto
regalino per le cooperative rosse, analisi di dati, tra l'altro,
aspettiamo ancora quello sullo studio della povertà che ci è
passato sopra la testa, se ne parlava come se fosse una cosa
urgentissima, l'abbiamo già fatta, fra l'altro, doveva essere anche
incaricato mi pare il mancato Senatore, che doveva occuparsi di
questo studio, poi a un certo punto ha dovuto lasciare, però si
studiano i dati, si chiedono i dati e lo studio sulla povertà che
doveva essere fatto a luglio l'abbiamo perso.
Ritorna però in campo la mitica cabina di regia, che
fortunatamente era già stata rimossa dal PSBS e, da quello che ci
era stato detto in sede di discussione, a fronte di una contrarietà
da parte degli Enti locali. Rientra questa cabina di regia che
dovrà decidere della sorte dei servizi che vengono erogati alle
persone, quindi tutti quei servizi che si occupano della parte
sociale, e sinceramente rabbrividisco al pensiero che le solite
cooperative rosse che si staranno sfregando le mani in questo
periodo, che oggi hanno occupato tutti gli strapuntini che erano
disponibili nei servizi dedicati al sociale, con procedure
farlocche come la coprogettazione, la coprogrammazione, queste
bellissime robine dove alla fine vincono sempre gli stessi, invece
che una bella gara dove ci sia la piena trasparenza e vinca il
progetto migliore, al costo minore e con la resa più efficace. Con
questa cabina io mi auguro, lo vorrò leggere... ma si crea
l'ennesimo conflitto di interessi grosso come una casa che qualcuno
finge di non vedere.
Non c'è una parola per le persone sfrattate, o che rischiano di
essere sfrattate, o che sono senza casa. Si è inaugurato poco tempo
fa un piano e si diceva: "Ma noi adesso facciamo il piano per le
persone che sono senza fissa dimora". Di azioni nei confronti di
chi rischia di essere sfrattato non ne abbiamo viste, per quelli
che sono stati sfrattati nemmeno e per quelli che invece sono già
senza casa, purtroppo anche qui per questi servizi "diremo",
"faremo", com'è che avete scritto? potenzieremo, riorganizzeremo,
attiveremo e un sacco di cose, ma ad oggi, purtroppo, chi è senza
casa va dalla Pubblica Amministrazione, sia essa il Comune, la
Regione, l'assistente sociale, l'
Unité
e dice: "Io sono
senza casa, cosa devo fare? ". "Mi spiace, non posso fare niente
per te, però riorganizzeremo, attiveremo, potenzieremo". Non una
parola sulle persone in condizioni di indigenza che si sentono
abbandonate dalle Istituzioni in cui inevitabilmente bisogna
ricomprendere le persone che abbiamo detto prima, ma oggi una
persona che si trova nella condizione di non poter pagare un
affitto di casa, una bolletta o di non poter far fronte a una
spesa, per esempio, medica-sanitaria, si sente rispondere: "Eh no,
guardi, mi spiace, non lo sappiamo, non vediamo. Provi ad andare di
là. Senta delle associazioni che fanno volontariato privato perché
da qui noi non possiamo dirle niente".
Non un passo avanti sugli interventi a favore delle nascite che
evidenzino che non abbiamo bisogno di nuovi immigrati, abbiamo
bisogno di persone che oggi vengano convinte sul nostro territorio
a fare i figli perché ci sono le condizioni per farli e perché c'è
un supporto continuo... da parte della Regione viene detto: "C'è il
Centro per le famiglie, questo è un altro supporto", questo è
quello che avete scritto nel DEFR, ma il Centro per le famiglie non
è sufficiente, dovrebbe sapere che bisogna sostenere i genitori fin
dal primo momento, fin da quando i bambini nascono.
Un DEFR che nasce in molte parti anche vecchio, visto che
contiene una previsione di revisione della 23/2010, ne abbiamo
parlato in Commissione con l'assessore Marzi, che però è già stata
affrontata, quindi qui nel DEFR si dice che, entro il 31 dicembre,
si affronterà la revisione della 23/2010, che però è già stata
realizzata, quindi dire che è vecchio è dire poco.
Ci sono altre parti, per esempio, quella sulla legge dei
Segretari che ha già evidenziato il collega Aggravi questa mattina,
dire che effettivamente qualche svista o qualche aggiornamento
sarebbe stato utile è essere ultronei. Un DEFR che aggiorna alcuni
obiettivi, che cerca di tenere insieme tutto e il contrario di
tutto, un DEFR che riflette in maniera evidente tutti i limiti di
questa maggioranza, che - e ce lo ricordiamo tutti - si è abortita
sul nascere e poi è nata con la forza di nuovo, la stessa,
identica, pur essendo già stata bocciata nelle urne, contro quello
che i cittadini hanno scelto e votato e che ha una data di scadenza
che inesorabilmente avanza.
Presidente -
Consigliere Lavy, a lei la parola.
Lavy (LEGA VDA) -
Credo che, per descrivere in
un'immagine questo DEFR, potrebbe essere utile pensare a un puzzle,
però con tessere inserite un pochino a casaccio. È un po' questo il
quadro generale che viene fuori da questo documento, con alcune
parti un pochino più armoniche, con un senso, altre invece no.
La Valle d'Aosta oggi sta vivendo, secondo i dati economici
generali della Banca d'Italia, ma non solo, de
La Chambre
,
un quadro economico in miglioramento, anche se ci sono tre temi
principali che fanno preoccupare imprenditori, ma in generale tutto
il tessuto e la società valdostana: il clima internazionale,
l'inflazione e il tema trasporti. Sui primi due temi noi non
abbiamo competenze, non è che ci possiamo mettere a trattare con la
Russia, l'Ucraina o tra Israele e la Palestina, però, per quanto
riguarda il tema trasporti, come è ben stato evidenziato
precedentemente, alcune responsabilità ci sono, perché sapevamo
tutti che prima o poi si doveva rifare la campata del Traforo, non
è che ci si può svegliare all'ultimo minuto dicendo: "Cavolo, ci
serve fare una seconda canna". Dieci anni fa si poteva fare questo
ragionamento, ora, purtroppo, è già un bel po' tardi.
C'è poi la questione della ferrovia, ma lì i soldi del PNRR,
decisione politica, ci sta; però se analizziamo anche nel contesto
storico, ogni volta che la Valle d'Aosta è stata chiusa in sé
stessa per determinati motivi... una volta la piccola glaciazione,
per cui non si poteva più passare da una valle all'altra tramite i
colli... ci sono sempre stati i periodi di grande depressione
economica. Oggi mi auguro che non sia così in futuro, però
sicuramente delle ripercussioni in una Valle d'Aosta che sarà
chiusa maggiormente in sé stessa ci saranno sicuramente. Ecco che
allora bisogna in qualche maniera puntare su altri tipi di aspetti
per cui la Valle d'Aosta possa aprirsi: uno di questi è, per
esempio, il tema del digitale, non vedo in aula l'assessore Caveri,
ma, purtroppo, anche su questo siamo un bel po' in ritardo e non dò
colpe a uno o a un altro, però saremmo potuti essere veramente
avanti anni luce, già, per esempio, durante la pandemia di Covid e
invece no. Ci troviamo oggi una sola azienda sul territorio
valdostano che posa la fibra ottica, fa gli scavi per la fibra
ottica perché l'altra è fallita e ci troviamo ancora dei territori
in alcuni Comuni, Verrayes, Chambave e Saint-Denis, che sono
totalmente scoperti dalla copertura
Internet
.
Il tema del digitale che ci può aprire al mondo è essenziale,
poi guardiamo la realtà e diciamo: "C'è ancora un bel po' da fare"
e sul DEFR qualcosina c'è, però sappiamo tutti che ci sono dei
problemi pratici che interferiscono con la messa a dimora di alcune
misure, però la questione di Open Fiber o il nuovo fondo "Italia a
1 Giga" sicuramente può portare ad arrivare a eliminare il
cosiddetto "ultimo miglio", quindi portare nelle case di tutti una
rete efficiente e veloce. Questo ha tutta una serie di
ripercussioni sul fatto che magari certe persone possano decidere
di andare a vivere in certi villaggi, magari non rompendo troppo le
scatole sulle campane.
La Valle d'Aosta deve comunque continuare ad aprirsi anche per
quanto riguarda il tema dell'Università e almeno nel DEFR è
positivo che ci sia la volontà di continuare la collaborazione con
anche altri tipi di Università francofone e non, però, attenzione,
perché non dobbiamo rischiare che l'Università della Valle d'Aosta
e, di conseguenza, la Regione Autonoma Valle d'Aosta, perda un
pochino la sua caratterizzazione montana, perché sicuramente fare
collaborazione con l'Università di Parigi è utilissimo sotto tanti
punti di vista, ma se non manteniamo la nostra connotazione, che è
quella di essere in un territorio montano, rischiamo di perdere un
po' d'identità e sicuramente di diventare meno attrattivi. Ecco
perché anche in quest'ottica - e ne parleremo successivamente con
un ordine del giorno - sarebbe interessante invece dialogare anche
con altri tipi di Università che invece sono molto più centrati su
temi nostri di montagna, come, per esempio, l'Unimont che ha sede a
Edolo e questo è importante.
Ad oggi la Regione conta l'80% degli abitanti che abitano nella
striscia di fondovalle, con un rapporto totalmente squilibrato,
perché ovviamente più massa critica in basso, più servizi in basso,
c'è veramente un'eliminazione dei servizi in alto e l'eventuale
conseguenza di ulteriori spostamenti verso il basso, perché la
montagna, purtroppo, è sempre stata considerata un po' terra
marginale... Aosta, la Plaine... se non il centro, resta tutta
terra marginale. Evidentemente no, bisogna cambiare la rotta su
quest'aspetto. I territori che oggi consideriamo marginali devono
essere quelli invece centrali, come farlo?
Una volta ho portato un'interpellanza riguardo anche a uno
studio sui collegamenti intervallivi; allora c'era l'assessore
Marzi, che, non ricevendo l'
imprinting
dell'interpellanza,
mi ha però detto che lui si sarebbe occupato di portare avanti
questo tema. Con il cambio di Assessore ora tutto è finito, o forse
no, non lo so, successivamente sarà l'assessore Sapinet a riferire
qualcosa su questo studio, ma ricordiamoci già che negli anni Venti
con il piano Olivetti si era voluto fare uno studio sui
collegamenti intervallivi in Valle d'Aosta e in Commissione anche
il presidente Testolin ha parlato della questione del Colle della
Ranzola, per cui dovrebbe essere fatta una pista. Meno male, questo
è assolutamente positivo, però credo che una pista, se si vuole
fare un atto del genere, non basti; ragioniamo anche di strade
carrozzabili e in questa maniera, avendo dei collegamenti in alto,
c'è più massa critica e le popolazioni, magari delle testate di
Valle, possono avere maggiori collaborazioni fra di loro e non per
forza scendere giù in fondovalle.
Collegamenti intervallivi che non devono essere solamente
equiparati al tema di Cime Bianche. È stato detto prima, il
Consiglio doveva essere protagonista, abbiamo lo studio costato 400
mila euro, che mostra tutta una serie di lacune che bisognerà prima
o poi approfondire in Commissione, invece nel DEFR sembra che si
voglia andare avanti abbastanza veloci. Questo non va assolutamente
bene, perché un'opera strategica di questo peso deve essere
valutata nei minimi particolari sia per quanto riguarda la
fattibilità tecnica e soprattutto quella economica.
Sempre per quanto riguarda la questione degli impianti, ma qui
andiamo sui piccoli, sappiamo benissimo che con la legge 15/2022 si
è fatto in modo che questi piccoli impianti venissero mantenuti, ma
sappiamo tutti che questa è una legge a scadenza, quindi tra un
anno bisognerà valutare se questa legge ha avuto gli effetti
sperati o no, e magari nel DEFR sarebbe stato interessante avere un
minimo di indicazioni se si vuole continuare a provare la
sperimentazione o meno. Questo era un semplice appunto per capire
anche un pochino come regolarsi, perché in tante questioni, in
tante di queste piccole comunità c'è un'economia basata su questi
piccoli impianti, tante attività che ci orbitano attorno, tante
persone che magari sono impiegate durante l'inverno agli impianti e
durante l'estate hanno anche magari un'attività agricola. Manca
forse anche un pochino di
focus
per quanto riguarda
l'agricoltura sui piccoli, lo sa perché? Perché la maggioranza
delle aziende in Valle d'Aosta è magari situata non per forza nel
fondovalle ma nei territori di media montagna, che è in gravissima
crisi, perché non ha né una connotazione turistica e non ha neanche
una connotazione più imprenditoriale o industriale, ma è qui che
c'è tutta la serie di piccole imprese agricole che mantengono il
territorio e nel DEFR non c'è un
focus
specifico su questo,
non c'è mai stato neanche negli anni passati, quindi, assessore
Carrel, non è che è colpa sua, però bisogna fare un tipo di
ragionamento. Se vogliamo mantenere i grossi... facciamolo... se
invece vogliamo aiutare tutto il tessuto, mantenendo anche e
soprattutto i piccoli, che magari hanno 10-15 mucche, però
mantengono il territorio, è necessario fare questo tipo di
ragionamento; stesso ragionamento per il settore ovi-caprino che
non è citato su questa legge.
Si parla poi della modifica della legge 16/2017. Bene, vediamo
in che senso, perché comunque si parla in ottica di valorizzazione
anche dell'aspetto legato al mondo del vino, però sappiamo che
quella legge è molto ampia e non bisogna fare l'errore di rifare
come si faceva in passato nel mondo dell'agricoltura e come si è
anche fatto non tanto tempo fa. Dare contributi a pioggia, iniziamo
a valutare il merito, per cui chi magari ha già due trattori e si
vuole prendere il terzo trattore da 180 cavalli che neanche passa
per le strade anche no, diamo la precedenza a qualcun altro.
Non c'è un accenno al discorso dei prodotti agro-alimentari, mi
avrebbe fatto piacere vedere almeno qualcosa scritto sul discorso
frutticolo, delle mele, della Renetta, della Ravèntse, di tutte
queste varietà che stanno scomparendo, però io mi auguro che gli
impegni presi anche in ottica di certe iniziative vengano
mantenuti.
C'è poi la questione ambientale, più volte abbiamo portato in
aula il tema dei rifiuti, in particolar modo della discarica di
Brissogne, secondo cui sarà satura, secondo Enval, nel 2031 e il
2031 è domani, quindi bisogna trovare un altro tipo di sistema al
di là di sensibilizzare le persone sul fare meglio la raccolta
differenziata, che spesso, purtroppo, non avviene, però anche su
questo il nostro gruppo presenterà un ordine del giorno per
proporre un'eventuale soluzione.
C'è poi il tema del dissesto idrogeologico, abbiamo visto anche
quest'estate cosa è risuccesso a Bionaz e Oyace, lì, per carità, è
praticamente impossibile riuscire a mettere in sicurezza totale la
montagna perché a monte ci sono questi coni che ogni volta che
viene un po' di pioggia scaricano materiale, però c'è tutta
un'altra serie di corsi d'acqua che invece dovrebbero essere forse
mantenuti un pochino meglio. Ecco che noi, con un altro ordine del
giorno, chiederemo una sorta di piano straordinario di monitoraggio
di tutti i corsi d'acqua per avere anche degli interventi
straordinari, perché sappiamo benissimo che alcuni torrenti possono
essere in secca nove mesi all'anno, arriva una pioggia di un certo
livello e porta giù tutto e magari l'acqua esce dall'alveo. Chi
vive in montagna oggi ha bisogno di servizi, di sicurezza e
soprattutto di convenienza. Gli deve convenire vivere in montagna,
non servono contributi e sarebbe interessante, visto che a Roma
qualcosa si sta muovendo, ragionare anche su una legge quadro della
montagna in Valle d'Aosta e sicuramente lo studio che adesso dovrà
fare l'Università della Valle d'Aosta ci servirà un pochino per
capire quali sono i limiti e il perimetro entro cui muoverci, anche
perché noi stessi dobbiamo finirla di considerare tutto il
territorio valdostano montagna, perché Aosta non è montagna,
parliamoci chiaro, perché altrimenti si fanno dei torti a chi, in
realtà, effettivamente in montagna ci vive.
Dispiace che non ci sia neanche nessun riferimento al tema della
defiscalizzazione, più volte adesso parliamo anche del tema della
zona franca e stiamo aspettando che lei, presidente Testolin, ci
consegni questa documentazione riguardo alla zona franca. Magari
fosse stato inserito qualcosa, un paragrafo, riguardo a uno studio
eventuale di sperimentazione di una zona franca montana o zona
franca urbana sul territorio valdostano poteva essere gradito.
C'è poi un tema che purtroppo è stato colto in questo caso credo
solamente dall'assessore Bertschy: quello del ricambio
generazionale. Abbiamo tutta una serie di settori, dal settore
pubblico... ma soprattutto il settore privato sta soffrendo
enormemente di ricambio generazionale. Da qui a 10-15 anni tutta
una serie di piccole imprese che hanno un
know-how
con sé,
soprattutto situate nella media montagna, spariranno, perché
purtroppo non c'è nessuno che vuole riprendere questo tipo di
imprese. L'assessore Bertschy l'ha capito perché difatti sulla
questione della legge artigianato si lavorerà anche per cercare
delle eventuali soluzioni per continuare questi mestieri perché
sappiamo benissimo che se un artigiano, un agricoltore o un
allevatore smettono, poi riprendere è dieci volte più complesso e
se non c'è nessuno nelle proprie comunità che serve da esempio, è
ovvio che anche i giovani non potranno mai avere una visione su un
tipo di mondo ma, anzi, ne saranno totalmente esclusi. Questo si
lega all'aspetto culturale; non lo vedo qua in aula però ci terrei
a ringraziare comunque l'assessore Guichardaz, non l'ho potuto fare
durante l'assestamento, ma pare aver trovato i fondi per mettere a
norma la sede del Centre d'études francoprovenzale dopo anni di bla
bla bla di Assessori dell'Union Valdôtaine, finalmente il Centre
d'études avrà una sede come gli compete. L'aspetto culturale però
non si può solamente ridurre ad avere una sede, è una questione
molto complessa che forse non è neanche declinabile
in toto
in un documento come il DEFR, anche perché si deve parlare di temi
di sensibilizzazione.
Oggi non bisogna fare l'errore... l'altro giorno, giustamente
anche in parte, si è scherzato sulla mozione riguardo ai coscritti;
attenzione, quel tipo di modello culturale, non deve rappresentare
i Valdostani. Il Valdostano non è colui che va a prendersi la
piorna
[traduzione letterale dal patois: ubriacarsi] in un
bar o va ai palchetti. Avere dei valori valdostani significa avere
altro e non dobbiamo far passare questo messaggio che i veri
Valdostani siano quelli, perché lo vediamo tutti, anche nelle
nostre piccole comunità, il problema dell'alcolismo, il problema
dei suicidi. Chiediamoci il motivo per cui ci sono questi tipi di
attitudini, chiediamocelo, però non giustifichiamo certi tipi di
atteggiamenti
in toto
, quindi anche ai coscritti va
benissimo far festa, ma è giusto anche dire che certe cose non
vanno o che almeno quel tipo di cultura non rappresenta tutti,
anzi, rappresenta i
croi valdotèn
[traduzione letterale dal
patois: i cattivi valdostani], detto in patois, non i buoni. Questo
è un po' il quadro generale del DEFR, in alcune parti è più chiaro,
in altre un pochino più confusionario e mi si consenta un'ultima
parentesi politica: il cambio di Governo non ha di certo aiutato,
perché se guardiamo anche il DEFR dell'anno scorso, aveva tutto un
altro tipo d'impostazione, molto più concreta e molto più pratica.
Ora i nuovi Assessori sono arrivati un po' in corsa, hanno dovuto
riprendere un po' quello che c'era, magari anche con idee diverse:
per esempio, i consorzi di secondo livello che, quando c'era
l'assessore Sapinet, più volte avevamo portato anche iniziative ed
eravamo sempre stati un pochino bistrattati, adesso con l'assessore
Carrel per fortuna se ne parla, però c'è anche questo da scontare,
e questo forse doveva essere il DEFR più importante della
legislatura, quello che dopo i primi anni si imbastiva il percorso
di questi ultimi due anni. Così non è, perché, per quanto riguarda
alcuni Assessorati, veramente c'è poca roba, e mi dispiace anche
vedere il collega Sapinet che ha sotto di sé la delega all'ambiente
e più volte nel testo c'è scritto che c'è carenza di personale.
Vediamoci chiaro, credo tutti gli Assessorati vorrebbero avere nel
caso più personale, però siete al Governo, fate qualcosa.
Lamentarsi, giustificarsi, rallentando tutta una serie di pratiche
per quanto riguarda anche prettamente l'edilizia - mi riferisco in
quel caso all'Assessorato dell'ambiente - non va bene, non è una
scusa non avere personale, non è per niente una scusa, perché si
deve trovare una maniera per risolvere questo tipo di problema.
Proprio per questo, purtroppo o per fortuna, un DEFR, che doveva
essere una pietra miliare di questa legislatura, invece purtroppo,
come spesso capita, non lo è. Un'altra occasione persa.
Presidente -
Consigliere Baccega, a lei la parola.
Baccega (FI) -
Certo che affrontare il documento di
economia e finanza dopo l'enfasi che è stata data dai
media
ieri al documento di bilancio che la Giunta ha presentato ai
sindacati è cosa piuttosto ardua e complicata, però nella lettura
di questo documento, che proietta le politiche regionali al
prossimo triennio 2024-2026, fortemente collegato alle audizioni
che si sono susseguite nella Commissione competente, ci inducono
inevitabilmente a fare una serie di riflessioni importanti.
Preso atto del quadro istituzionale, del quadro territoriale e
dell'andamento demografico della prima sezione del DEFR, mi
soffermerei con alcune considerazioni sulla seconda sezione:
programmi a finanziamento europeo e statale che vedono il
cofinanziamento regionale, il piano nazionale di ripresa e
resilienza e il piano nazionale complementare, sui quali nel corso
della legislatura abbiamo prestato non poche attenzioni.
Per quanto riguarda la sezione terza, ovvero gli obiettivi
strategici, ci soffermeremo su temi più affini ai provvedimenti
dibattuti da me per Forza Italia e poi dal collega nel suo
intervento che abbiamo segnalato in Consiglio regionale e in questo
percorso di legislatura soprattutto quelli che vengono chiamati nel
DEFR l'aggiornamento degli obiettivi e i nuovi obiettivi.
Direi che molta attenzione ha catturato la predisposizione di un
nuovo modello organizzativo, che era un obiettivo già del 2023-2025
del DEFR precedente, dove la relazione presentata dalla SDA
Bocconi, alla quale era stato affidato un incarico per progettare
un progetto di ricerca e intervento per la revisione organizzativa
dell'ente, ci dà delle suggestioni davvero interessanti. Sono stati
tanti gli aspetti di criticità che sono stati evidenziati, lo
abbiamo anche visto quando sono venuti a presentarci la loro
relazione in Commissione, il disegno tracciato non può non partire
dalle macrostrutture dove il riparto delle deleghe tra gli
Assessori dovrebbe seguire una logica: dico "dovrebbe" perché
questa tematica l'avevamo contestata sia alla Giunta Lavevaz ma
pare anche che la stessa Giunta Testolin non ha, a nostro avviso,
guardato quelle riflessioni che sono state fatte nel tempo e sulla
base della relazione Bocconi. È necessario perseguire alla logica
di dover fare chiarezza nei ruoli, definendo bene le differenze tra
dirigente e coordinatore, ma anche con i dirigenti di II livello,
tra le posizioni D quelli che sono titolari di posizioni
organizzative e quelli che non hanno posizioni. Inoltre la
relazione Bocconi sottolinea la mancanza di controlli interni
strutturati, è già oggetto di molte sollecitazioni in Consiglio sul
ruolo dell'audit, e ancora la scarsa empatia, la scarsa
soddisfazione dei dipendenti affiancata da una difficoltà di
comunicazione interna ormai conclamata o talvolta con scambi di
corrispondenza che chi è stato in Giunta ha avuto modo sicuramente
di verificare, scambi di corrispondenza e di
mail
che il più
delle volte potrebbero definire certe questioni con una semplice
telefonata, ma è così. In Commissione è stato portato un esempio,
parlando della misura unica di sostegno e di aiuti alla famiglia,
dove non si è riusciti a fare una macroarea per mettere in
relazione le tematiche della Sovrintendenza agli studi, le
politiche del lavoro, la formazione, le politiche sociali ma anche
lo sport e la casa, temi che andrebbero affrontati con un piglio
manageriale, si diceva e si sostiene, da un super dirigente di
area, ovviamente capace e competente nelle materie trattate, con a
caduta il controllo su tutti i collaboratori delle diverse aree per
dare risposte concrete e unanimi, una vera impostazione
manageriale, una vera impostazione d'azienda, un vero cambio di
paradigma dove l'Amministrazione uscirebbe vincente, è inevitabile
questo, ma purtroppo non vediamo nulla di questo in prospettiva. È
stato dichiarato con grande chiarezza in Commissione ed è
ovviamente indicato con chiarezza nel report, cosa ha detto la
Giunta su questo? "Non siamo pronti adesso perché il nostro riparto
di delega assessorili è diverso". È proprio così, a nostro parere,
è fortemente fievole la volontà di questo DEFR di andare nella
direzione di cambiare sistema; avete scelto la strada
dell'approfondimento, del percorso di formazione mono manageriale
per dirigenti e coordinatori, ben venga, cosa che peraltro in
sanità - il collega Marzi lo potrà dire - si fa da anni e che senza
quell'attestato non si può fare carriera nelle posizioni
apicali.
Altri due anni di percorso, e quindi si arriverà nel 2025, sarà
il nuovo Consiglio regionale e la nuova Giunta che si dovranno
attrezzare per il cambiamento. Ben venga. Un ulteriore salto di
qualità si potrebbe avviare con una nuova managerialità, un nuovo
modello dove anche il lavoro agile deve poter trovare il suo
spazio, ovviamente strutturato con l'assegnazione alle strutture di
obiettivi seri, oggettivamente e facilmente valutabili, ma
soprattutto creando una vera e stretta collaborazione e anche una
forte empatia tra Amministrazioni e apparato, apparato che, come si
è letto nella relazione Bocconi, è fortemente insoddisfatto e
demotivato. Abbiamo più volte sottolineato che l'operatività di
quest'Amministrazione regionale talvolta è incastrata su sé stessa,
incastrata tra tavoli di lavoro, cabine di regia,
task
force
, gruppi interistituzionali, gruppi intersettoriali,
piani, documenti di riflessione e quant'altro.
C'è una forte complessità generata da una rete che evidenzia le
oggettive difficoltà di questa Regione a raggiungere gli obiettivi
in tempi ragionevoli, che a sua volta si deve confrontare (la
Regione) con 74 Comuni, con il CPEL, con il CELVA, con le
Unités
des Communes
. Condivido con il collega Aggravi che è troppa
roba e che sono costretti a condividere ambiti che non sono affini
tra loro per fare economie di scala e che, sentite alcune
dichiarazioni fatte in Commissione di economie di scala nella spesa
corrente, se ne sono viste poche e non se ne sono fatte. I casi già
citati questa mattina di Valsavarenche, Émarèse e Villeneuve, per
definire la questione dei Segretari comunali, sono eloquenti, ma di
questi ne abbiamo già parlato questa mattina. La verità - e
l'abbiamo avuto come conferma in Commissione e nelle audizioni - è
che nei Comuni molti uffici tecnici non funzionano, molti uffici di
ragioneria sono in affanno, la mancanza di personale è reale e la
possibilità di essere trasferiti in Regione certo non aiuta. Con
questo c'è una forte preoccupazione dove alcuni progetti del PNRR
potrebbero essere in difficoltà, grosso punto interrogativo, temi
caldi direi.
Veniamo ora al PNRR e al PNC, parliamo tra i 350 e i 400 milioni
che dovrebbero finanziare 237 progetti, al momento l'importo è
quantificato in 396 milioni tra la Regione, i Comuni e altri
soggetti. Il terzo acconto è pervenuto allo Stato e si attende la
revisione dei piani nazionali concordati con l'Europa per portare
avanti la quarta rata, ben sedici Governi europei hanno chiesto
questa revisione dei piani. Tanti soldi da spendere e soprattutto
da spendere bene e si potranno spendere tutti nella misura in cui
ci sarà un'organizzazione efficiente, ma anche in questo caso c'è
una
governance
molto complessa, cabina di regia del PNRR,
Giunta, Comune di Aosta, CELVA. La task force con i suoi
sottogruppi per i tavoli tematici, l'inserimento del Presidente del
Consiglio del CPEL nella task force, poi si è istituita la
struttura temporanea di
project management
funzionale, di
supporto alla cabina di regia e alla task force dei dirigenti per
l'attività d'indirizzo, coordinamento e monitoraggio. Non è finita,
con la delibera 209 del 13 marzo 2023 la governance del PNRR è
stata ulteriormente aggiornata istituendo due nuovi uffici per
definire le modalità di funzionamento della cabina di regia e della
task force. Tutto questo infine si completa con il supporto
tecnico-amministrativo di INVA e Finaosta, ma le due sono
strutturate e confidiamo molto che ci sia il percorso adeguato e da
lassù chi ci guarda ce la mandi buona mi viene da dire. Tanti
soldi, tanti progetti e forse anche in questo caso, come in altri
settori che affronteremo più avanti, in questo Consiglio tanti
Colonnelli e poche truppe. Noi ci auguriamo che tutto vada a buon
fine, che tutti i progetti per alcuni dei quali avevamo già
espresso alcune perplessità, e ne evidenzio uno che è sintomatico,
i 20 milioni assegnati a un solo Comune con 833 abitanti, ma non
solo, verranno portati a termine, altrimenti lì non ci saranno
giustificazioni, lo abbiamo fatto finora passo dopo passo questo
percorso e avevamo già detto che quella era una scelta
azzardata.
Facendo degli approfondimenti dove si gioca il futuro e il vero
cambio di paradigma per tutta la Pubblica Amministrazione il tema
che ci appassiona di più è innovazione e Agenda digitale, che, di
fatto, vede uno dei più significativi fondi del PNRR oltre al
Progetto Bandiera, progetto indubbiamente molto ambizioso e che,
entro il 2026, deve completare il suo percorso. Anche in questo
caso c'è un po' di preoccupazione ma guardiamo con fiducia qui
all'inserimento di tredici esperti, che potranno in qualche modo
dare un supporto significativo, perché è fondamentale portare a
termine questo progetto. Anche l'idea di conseguire una sola
piattaforma, anziché avere più piattaforme per il confronto - e ne
ha parlato l'Assessore in Commissione -, il rapporto con i
cittadini è una buona cosa e certamente va perseguita, è uno degli
elementi forti del DEFR. Come detto in Commissione, affronteremo il
tema con il tempo necessario nella Commissione e c'è stato un
impegno dell'Assessore, vista l'importanza del tema, di ritornarci
a parlare di PNRR... tenuto conto che soprattutto in sanità la
digitalizzazione è elemento strategico per migliorare le
performance
e soprattutto per riuscire finalmente ad avere
tutte le strutture sanitarie e anche quelle di montagna collegate,
dare il via o comunque completare quel progetto di telemedicina già
programmato nel 2020 e avere la garanzia di avere la fibra ottica
in tutte le strutture sanitarie del territorio.
Qualche riflessione anche sulla sanità, dove nel DEFR - e non
poteva che essere così - c'è un inevitabile
fil rouge
che
lega i tanti argomenti che sono stati trattati dal 2020 ad oggi,
parliamo del piano salute e benessere sociale, dell'atto aziendale,
della ristrutturazione e della realizzazione del nuovo Ospedale a
est del Parini, degli ospedali di comunità e delle case di comunità
legati al potenziamento dell'assistenza territoriale, infine la
COT, la Centrale Operativa Territoriale.
Abbiamo fatto una riflessione, sarebbe stato per noi impietoso
riproporre gli stessi ordini del giorno presentati in occasione del
Consiglio del quale avete approvato il piano salute e benessere
sociale, tutti malamente respinti. Restano comunque anche in sanità
le preoccupazioni rispetto ai temi dell'organizzazione del
personale e sul livello di soddisfazione interno alle strutture da
parte del personale, questo è un tema che certamente va indirizzato
all'azienda e forse, vi assicuro, e guardiamoci bene, rappresenta
una priorità. Sono ancora troppi gli scontri e le ipotesi di
mobbing
che si vanno a perpetrare quotidianamente.
Vero è che si sono avviati numerosi concorsi, però pare che
tanti se ne assumono e altrettanti se ne vanno, ma non solo medici:
parlo di tutto il panorama delle professioni sanitarie, OSS,
amministrativi, quindi pare che non cambi la classifica. Parleremo
anche dell'atto aziendale che premia nella logica del non far
scappare nessuno, ma anche in questo caso c'è il rischio che
promuova tanti Colonnelli ma che sotto non ci siano poi le truppe e
questo sarebbe comunque un danno.
Avremmo gradito di leggere nel documento di economia e finanza
regionale, anche in ambito sanitario, come si legge in ambito
sociale, un maggior coinvolgimento tra i soggetti pubblici e
privati. Lo abbiamo già detto e lo ribadiamo ancora: in questo
momento, in una fase di completa ristrutturazione del sistema
sanitario pubblico nazionale ma anche e soprattutto quello
regionale, le strutture pubbliche e le strutture private sanitarie
devono avere delle sinergie funzionali a garantire i servizi, a
ridurre le liste d'attesa, senza pesare economicamente sulle
famiglie al di là del ticket laddove è previsto.
Preso atto di quanto dichiarato in termini di nuovi obiettivi e
di riorganizzazioni nelle pagine del documento, non ci resta che
attendere l'attuazione di così tanti ambiziosi obiettivi, auspicare
che tutto funzioni e soprattutto che il percepito dei cittadini si
modifichi rispetto all'attuale momento. Noi siamo per dare tempo,
capire, ma tempo non troppo.
Completo il passaggio sulla sanità lamentando una piccola
delusione, laddove si affronta il tema dei progetti innovativi e si
scrive: "Proseguiranno le collaborazioni con il Centro di ricerca
CMP3", va benissimo. Avremmo gradito sapere che c'erano
interlocuzioni con altri centri di ricerca, già da noi sollecitati
con altri provvedimenti, centri di ricerca funzionali ad accogliere
altre nuove esperienze di ricerca, quindi parlando di
implementazioni, d'incremento di collaborazioni nell'ambito della
ricerca.
Più ricerca, più
performance
, più attrattività, più
prodotto interno lordo: questa è un po' la logica.
Per quanto riguarda il sistema di
welfare
regionale, la
sua
governance
, anche questo è stato richiamato in
interventi precedenti, il tema richiederebbe molto probabilmente un
Consiglio straordinario, anche perché qui entra in gioco
pesantemente il Comune di Aosta: 35.693 abitanti, 16.583 famiglie
oggi e diciamo subito che fra i tanti tavoli che si sono attivati
nel triennio il tavolo di lavoro tra il Comune di Aosta e la
Regione è quello che ha funzionato di meno e che ha dato pochi
risultati, ma soprattutto ha dato tanto disagio ai cittadini: dico
questo perché le maggioranze e il Governo sono pressoché le stesse
e i danni che si stanno procurando alla vivibilità della città
capoluogo sono politicamente da attribuire a tutti voi che
rappresentate queste due maggioranze: la maggioranza regionale e la
maggioranza comunale. Ne stanno risentendo fortemente gli abitanti
di Aosta ma ne risentono fortemente anche gli abitanti della
Plaine
che vengono a lavorare ad Aosta, che usano i servizi
ad Aosta, e questo è veramente un elemento straordinariamente
negativo. Alle forze politiche che compongono le maggioranze dico:
"Magari ci vediamo nel 2025", di questo parleremo nella nostra
campagna elettorale.
Il piano della povertà, l'ha citato il collega Manfrin, solo a
seguito di nostri incisivi interventi, interrogazioni e mozioni vi
siete accorti che esiste un problema povertà, se ne sono accorti
qua, se ne sono accorti al Comune di Aosta perché si è fatto una
mozione dell'opposizione. Il piano povertà è rimasto nel cassetto
per oltre due anni e i dati Caritas, di Fondazione comunitaria e
della San Vincenzo di Banco alimentare, associazioni a sostegno
delle famiglie indigenti sottolineano che nulla è cambiato in
meglio. C'è poi il problema delle nuove povertà, di una fascia
importante di popolazione, non amo chiamarla così ma è per far
capire, il famoso ceto medio, che è sofferente per effetto di una
serie di congiunture economiche, l'inflazione, l'incremento pesante
dei mutui.
I dati della CGIA di Mestre certificano in questi giorni che
Aosta è la città del Nord con gli stipendi più bassi nel settore
privato. Malissimo, ma vorrei fare una riflessione anche su questo,
le partecipate della Regione, le cooperative fortemente sostenute
economicamente dalla Regione e dal pubblico in generale, dove si
continua ad affidare i servizi a partecipate cooperative e società
che hanno i budget limitati perché costretti a gare d'appalto
capestri, pulizie, mense, servizi vari, e qui propongono contratti
da fame, senza tener conto dell'aumento dei costi dell'inflazione
che abbiamo avuto da oltre un anno e mezzo, ecco che si genera
povertà. Abbiamo chiesto un approfondimento nei mesi scorsi sugli
stipendi delle partecipate, sarebbe interessante allargare anche
alle società di servizi e alle cooperative di servizi che operano
per conto della Regione, dei Comuni e delle
Unités
. Ecco
allora che la risultante di tutte queste disattenzioni è quanto mai
certificata dal dato che la CGIA di Mestre ci ha messo a
disposizione nei giorni scorsi. Se la risposta sarà: "Ci sono i
contratti collettivi", allora cerchiamo di far muovere anche chi di
dovere che a volte chiamiamo al tavolo per dire che il nostro
bilancio è questo e il budget è questo.
Mi avvio a concludere queste riflessioni sul DEFR sottolineando
che si torna a parlare della nuova governance del sistema di
welfare regionale, bella roba, il DEFR torna a proporre la
creazione di un ente strumentale per la gestione dei servizi e
degli interventi socio-assistenziali e socio-educativi, percorso
bocciato e abbandonato alcuni mesi fa dove la proposta
dell'Assessorato era stata completamente stralciata e fa sì che
torna nuovamente in scena per garantire i livelli essenziali delle
prestazioni sociali. Sarebbe davvero carino sapere chi si è
convinto di questo percorso, perché qualcuno si ricorderà bene che
nel 2019 questo percorso era stato portato in quest'aula e anche
nell'aula di fronte alle
Unités des Communes
fu bocciato,
sono passati anni.
Un'altra fase di studio, un altro ente, un'altra cabina di
regia, roba già proposta con lo studio Vesan, l'assessore Bertschy
lo sa benissimo, magari da rivedere rispetto ad allora perché sono
cambiate le cose, presentato nel piano salute e del benessere
sociale in V Commissione il 14 giugno.
Chiudo con il tema dell'edilizia residenziale pubblica, ma ne
parlerò poi in uno degli ordini del giorno più compiutamente che
abbiamo presentato come Forza Italia, dopo il confronto in
Commissione con l'Assessore e con tutto il
management
dell'ARER, ringrazio l'Assessore perché è stato davvero un incontro
interessante. Ebbene, casualmente sembra che sia cambiato qualcosa,
abbiamo mandato a casa il Direttore e le cose hanno dato una
svolta, questo è uno degli elementi positivi. Non l'abbiamo mandato
a casa noi, ovviamente ci ha pensato qualche altro ufficio.
Quattro righe di testo per dire: "Per quanto riguarda il disagio
abitativo, si rende necessario adeguare l'attuale disciplina di cui
alla legge 3/2013 al fine di integrare le politiche settoriali,
abitative, lavorative, sociali, educative" e anche su questo tema
abbiamo scoperto in Commissione, dopo tre anni di sollecitazioni da
parte di tutta l'opposizione, perché, bene o male, tutti noi
abbiamo alzato il tono su questo percorso parlando appunto di
morosità incolpevole soprattutto ma non solo, dopo un anno nel
quale si è dato contezza che un tavolo si sarebbe costituito e che
si è riunito soltanto due volte - questo è stato detto in
Commissione - si è affidato un incarico all'Università della Valle
d'Aosta per la revisione della legge 3 del febbraio 2013. Io credo
che questo sia il polso di quanto questo tema vi interessi e di
quanto la politica dell'edilizia residenziale pubblica possa essere
per voi come una delle priorità.
Dico ancora nella tabella 5 del DEFR "Trasferimenti annui per il
funzionamento dell'Ente" non c'è un euro
,
né sono stati
inseriti gli stanziamenti 2022-2023 per le spese di gestione, ne
vediamo la pianificazione dei 2 milioni e 160 mila euro, 1 milione
e 80, 1 milione e 80, si dice in parte investimenti sono
investimenti che noi li abbiamo messi lì, però sono sempre
quattrini, e sono stati approvati dal Consiglio regionale in
occasione dell'assestamento a seguito di quell'ordine del giorno
che avevamo presentato e nel quale si chiedeva di stanziare un
milione e mezzo; poi la Giunta ha preferito ampliare l'importo e
l'ha portato a 2 milioni e 160.
Chapeau
, molto bene.
Inoltre non vediamo inserite le risorse assegnate all'ARER dalla
Regione con la delibera 1586 dal titolo: "Indirizzi della Regione
al Consiglio di amministrazione dell'ARER per la definizione degli
interventi di edilizia residenziale pubblica da attuare nell'anno
2023", dove la Giunta aveva approvato, al punto 2 del deliberato,
di dare atto che per gli interventi della scheda 3 degli indirizzi
sono previsti oneri a carico del bilancio regionale, ai sensi di
quanto previsto dalla l.r. 8/2022, per un importo di 772 mila euro
per l'anno 2023, di 615 mila euro per l'anno 2024 e di 524 mila
euro per il 2025. Non capiamo le ragioni.
Poi leggiamo ancora che c'è un PD di questi giorni, PD del 27
ottobre 2023 n. 6367, dove vengono assegnati all'ARER 200 mila euro
per interventi di recupero e di manutenzione straordinaria su
immobili destinati all'ERP. È strano che non ci siano questi
importi che sono stati dati all'ARER.
Non parlo della morosità incolpevole perché ne hanno già
parlato, perché riteniamo che potrebbe intervenire fin da subito
una modifica della delibera, senza aspettare la modifica della
legge 3, una delibera che individua le soglie di accesso alla
morosità incolpevole sulla base dell'indicatore ISEE e toglie
quella fesseria della perdita di reddito, perché di fesseria si
tratta, perché adesso le pensioni minime, le pensioni di disabilità
sono state aggiornate e qualcuna è aumentata di qualche decina di
euro; è veramente una cosa impossibile da guardare e da sentire, è
da "Striscia la Notizia". Eliminando quel passaggio della perdita
di reddito, sarebbe davvero opportuno che l'Assessore si prendesse
carico di questa cosa e proponesse alla maggioranza e alla Giunta
di andare a modificare quella delibera. Questo, colleghi, è un
primo approccio e avremo modo nel secondo intervento di
approfondire altre tematiche; ci sarà un ordine del giorno che ci
consentirà di entrare nel merito di alcuni temi già trattati
durante il percorso.
Una seria e approfondita analisi sul Casino de la Vallée non si
può fare perché sulle poche note di pagina 100 del DEFR francamente
non riusciamo a capire che cosa si vorrà fare al di là di affidare
all'esterno o a privati la gestione. Richiederemo appropriata
documentazione per avere un quadro preciso dell'attuale gestione
del Casino de la Vallée perché forse qualcuno pensa che la politica
si è spaventata a parlare di Casino, non è così.
Presidente -
La parola alla consigliera Erika
Guichardaz.
Guichardaz E. (PCP) -
Il documento di economia e finanza
è il più importante atto di programmazione finanziaria, uno
strumento di programmazione generale che dovrebbe dare sostanza al
programma di legislatura ma, come ha già rilevato la mia collega,
di questo non vi è traccia. È piuttosto evidente che ancora
quest'anno questo documento è stato concepito come un mero
adempimento formale, necessario, malgrado tutto, perché lo prevede
una norma, portato sì in anticipo rispetto agli anni passati ma a
ridosso del bilancio di previsione, anzi, addirittura il bilancio
di previsione è stato votato in Giunta e presentato all'esterno
prima di definire questo documento. Credo che questo, come rilevato
già da altri colleghi, sia un po' sintomatico di quello che questa
maggioranza continua a pensare della minoranza di questo Consiglio;
permane quell'arroganza di una maggioranza chiusa nella torre
d'avorio che, nonostante i numeri risicati, nemmeno vuole
confrontarsi su chi evidentemente o reputa inferiore o forse non
degno di poter intervenire a livello programmatico. Rimane un
documento che non dà risposte ai Valdostani e che in molta sua
parte si contraddice.
Nell'analisi del quadro territoriale, all'inizio del documento,
rileviamo una continua decrescita della popolazione e per il
secondo anno consecutivo anche una contrazione della popolazione
straniera residente in Valle d'Aosta, ma non vi è nessun obiettivo,
anzi, non ritroverete nemmeno la parola "straniero" o
"immigrazione" tranne nelle politiche riferite ai fondi europei,
che naturalmente invece questo tema lo affrontano. Il DEFR dovrebbe
programmare l'azione dei prossimi tre anni di attività ed
esplicitare con chiarezza l'azione di governo, ma sinceramente qui
non la ritroviamo. Quello che noi rappresentiamo è nuovamente la
visione di questa maggioranza un po' miope, il poco lavoro e la
mancanza di risposte. Abbiamo fermi - e non parlo della Giunta, ma
adesso spiegherò meglio - in Commissione da diversi anni dei
documenti: il piano di tutela delle acque, il piano regionale dei
trasporti, le leggi elettorali, solo per dirne alcuni; vengono poi
approvati ordini del giorno, e su questo noi ne porteremo un altro
oggi per ribadire quanto abbiamo votato un anno fa, a cui non si dà
seguito in Commissione... parlo, ad esempio, delle strategie sugli
impianti a fune ma anche delle promesse fatte durante la
discussione del piano della salute e del benessere sociale, oppure
dello studio Deloitte di cui ha già parlato questa mattina il
collega Aggravi.
Come dicevo, ancora una volta il DEFR arriva in ritardo, con un
bilancio di previsione già approvato che la stampa ha potuto
vedere, ma che noi Consiglieri non abbiamo ancora, quindi
sicuramente uno si chiede: "Ma perché interveniamo? Perché portiamo
degli ordini del giorno?". Chissà mai che magari non adesso, ma
visto che in assestamento sembra ci siano delle risorse, non
rimanga qualche risorsa anche per qualcosa che abbiamo accennato
durante questa discussione.
Come dicevo, ancora una volta questo documento non dà risposta
ai Valdostani, non affronta quei problemi gravi di cui abbiamo
parlato tutti noi colleghi della minoranza: l'aumento
dell'inflazione, l'aumento dei costi delle materie prime, dei
prezzi non solo alimentari ma anche energetici per le famiglie, una
lenta ripresa, la diminuzione anche dei turisti stranieri, il
peggioramento del quadro demografico che rileva poche nascite e la
crescita della popolazione anziana. La quota più elevata di persone
con al massimo la licenza media, un altissimo abbandono scolastico.
Non prende poi in considerazione delle emergenze come l'aumento
della povertà, le liste d'attesa in sanità che stanno creando una
gravissima disparità all'interno della popolazione.
Posso dire che questo DEFR è il peggiore che io abbia analizzato
dall'inizio di questa legislatura. Ancora una volta la parte
dell'analisi sembra scritta da una mano diversa rispetto a quella
che individua gli obiettivi e alcuni obiettivi, a seconda delle
parti, sembrano addirittura essere in contrasto fra loro. Parliamo,
ad esempio, di strategie di adattamento ai cambiamenti climatici e
poi cementificheremmo anche la Dora se potessimo, evidenziamo
problemi nella pianificazione urbanistica e poi proponiamo
incentivi urbanistici per case da occupare stagionalmente. Di
fronte a crisi economiche, sociali e demografiche, poi manca una
programmazione coerente che vada al di là dei soliti investimenti
sulle funivie. Manca un'individuazione delle priorità.
Il totale abbandono della strada progressista ora è
assolutamente lampante e nei diversi ordini del giorno, emendamenti
che porteremo come gruppo, lo evidenzieremo. A livello nazionale il
PD si scaglia contro l'autonomia differenziata, deposita una
proposta di legge sul salario minimo, scende in piazza per chiedere
risorse aggiuntive alle persone a cui è stato ridotto il reddito di
cittadinanza, ma ad Aosta non si sa che cosa pensino, eppure stanno
governando. Riscontriamo anche una distanza dalla visione
autonomista, anche laddove abbiamo competenza primaria, nel DEFR
alcune volte rinviamo le scelte a Roma e diciamo: "Aspettiamo Roma
e poi decideremo". Un'autonomista come me, perché mi ritengo tale,
non può leggere nelle righe di un DEFR di una maggioranza
autonomista quelle parole.
Abbiamo poi deciso di presentare emendamenti e ordini del giorno
solo sulle tematiche che ci vedono lontanissime da questo DEFR;
sono solo quattordici ordini del giorno e dieci emendamenti, perché
molto probabilmente sarebbe stato quasi completamente da
riscrivere, ma soprattutto siamo lontanissime rispetto a quello che
il nostro programma elettorale diceva e che qualcuno, oltre a noi,
aveva portato in campagna elettorale, quindi ci chiediamo com'è
possibile sostenere questo DEFR, ma vedremo poi negli ordini del
giorno come voteranno di volta in volta.
Partiamo da alcune tematiche che la mia collega non ha
affrontato, a partire dal sistema degli Enti locali e dalla
macchina amministrativa regionale, poi affronterò alcuni temi
ambientali, gli aspetti demografici, l'istruzione, la sanità, il
lavoro e l'inclusione sociale.
Sistema degli Enti locali: il DEFR ancora una volta delinea gli
stessi obiettivi dell'anno scorso, parliamo di nuovo di revisione
del sistema della finanza locale e armonizzazione del quadro
normativo dei segretari degli Enti locali. Prima di fare alcune
considerazioni nel merito di questi due obiettivi, evidenzio che
l'articolo 5 della legge 15/2020 prevedeva: "Entro il 31 dicembre
2021, si provvede alla revisione organica della disciplina
regionale vigente in materia di esercizio associato di funzioni e
servizi comunali e di segretari degli Enti locali". Siamo a
novembre 2023 e l'obiettivo del Testo unico si è trasformato in una
revisione che dovrebbe essere semplicemente togliere l'obbligo
pensando di risolvere qualche problematica in quel senso. Allo
stesso modo l'obiettivo dell'Albo unico della dirigenza si è
ridotto a un concorso/corso di cui abbiamo evidenziato prima i vari
limiti. Sulla revisione del sistema di finanza locale invece dubito
vedremo qualcosa, nonostante questo sistema sia ormai datato e
soprattutto nel tempo fortemente snaturato, diventato sicuramente
Regione-centrico, non credo che di qui a fine legislatura vedremo
grandi cose. Non è arrivato il momento di parlare anche di fusione
dei Comuni? E ringrazio il consigliere Aggravi che l'ha posto
all'interno di uno dei suoi ordini del giorno. Non avrebbe senso
che questo Consiglio regionale iniziasse ad affrontare questo
tema?
Nel DEFR poi si pone importanza al percorso di revisione
organizzativa dell'Amministrazione che punti alla valorizzazione
della qualità delle risorse umane e agli sviluppi di carriera, ma,
nonostante l'approvazione delle linee guida che individuano le
varie azioni da mettere in campo per supportare questo processo di
cambiamento organizzativo proposte dallo studio Bocconi, vediamo
che l'ente continua a comportarsi in modo differente. Oggi viene
annunciato un nuovo concorso per dodici funzionari, ma per coprire
che posti? Non avverrà, come è avvenuto per la graduatoria
precedente, che poi ne spuntano cinque a un certo punto che sono
definiti prioritari e quindi, sotto questo punto di vista, non
andremo a coprire invece i posti messi a concorso? La promozione di
maggiori opportunità di mobilità interna per il personale
dell'ente, che viene evidenziata nelle linee guida dello studio
Bocconi, perché non viene portata avanti?
Oltre alle problematiche sugli Enti locali e sul restante
personale del comparto, con questo DEFR si apre un nuovo capitolo
molto delicato: quello della creazione di un nuovo ente strumentale
dedicato al personale della Società dei servizi e del personale che
si occupa dei servizi alla persona, proprio quel personale che si
occupa delle persone svantaggiate. Tale percorso non può essere
affrontato senza la garanzia della tutela del passaggio del
personale attualmente in servizio nella Società dei servizi e il
fatto che il tavolo di lavoro non verbalizzasse le sue riunioni non
ci permette nemmeno di comprendere qual è stata la posizione,
perché poi sono arrivate note dai sindacati che ci dicono
tutt'altro: "Noi appoggeremo un percorso di quel tipo solamente nel
caso di tutela dei lavoratori", ecco che sarebbe molto importante
capire dove si sta andando.
Completamente assente la problematica dell'equiparazione
previdenziale tra vigili del fuoco e Corpo forestale con i loro
colleghi nazionali, evidentemente ci è sfuggito ma la norma di
attuazione deve essere già passata e quindi, sotto questo punto di
vista, sarà per quello che non c'è nel DEFR. Su questo, anche
rispetto alla copertura dei posti vacanti, definita puntualmente
per il Corpo forestale, la stessa cosa non avviene per i vigili del
fuoco; anche su questo sicuramente torneremo con delle prossime
iniziative ispettive.
Grande risultato invece e grande risalto sembra esserci rispetto
ai cambiamenti climatici ma, a fronte di annunci che troviamo nel
DEFR, quindi le importanti ricerche di Fondazione Montagna Sicura
sulla tutela dei ghiacciai, ci si comporta in modo opposto tanto da
far sollevare non solo gli ecoterroristi, come ha definito oggi
Cognetti nelle pagine nazionali, ma anche guide alpine molto
conosciute nel panorama valdostano e il Comitato glaciologico
italiano. A meno che la maggioranza che è uscita con un bel
comunicato non pensi che anche loro siano miopi, molto
probabilmente forse quei ricercatori e quegli scienziati andrebbero
ascoltati. A fronte poi non solo delle ricerche di Fondazione
Montagna Sicura, ma anche di una strategia regionale di adattamento
ai cambiamenti climatici che indica veramente delle azioni
importanti, fornisce in qualche modo delle indicazioni anche per
quello che riguarda la politica. Anche qui le risposte sembrano non
esserci e tale strategia sembra proprio non essere presa nemmeno in
considerazione. In questo DEFR si continua invece la programmazione
a compartimenti stagni senza visione e prospettiva.
Dopo il mega ristorante del Couis, che adesso è diventata anche
"Piramide di Cheope", avevamo chiesto di conoscere le strategie nel
settore di sviluppo delle stazioni sciistiche e votato un ordine
del giorno all'unanimità. Nonostante le molte sollecitazioni,
questo non è mai avvenuto, e ci ritroviamo nel DEFR sei interventi
prioritari, di cui non si conoscono i costi, perché è stato chiesto
in Commissione ma non abbiamo neanche un minimo di idea dei costi,
ma soprattutto non sappiamo nemmeno qual è la logica che sta alla
base e naturalmente la cosa più interessante è che si parla
dell'avvio dell'iter autorizzatorio di fattibilità
tecnico-economica per il collegamento intervallivo di Cime Bianche.
Mi fa piacere che il Presidente abbia preso quello che io avevo
sostenuto in questo Consiglio regionale, chi di noi penserebbe mai
di fare un progetto della propria casa in una zona che sa non
essere edificabile? Io credo che nessuno lo farebbe, ma
sinceramente a quel punto lì qualcuno direbbe: "Lo faccio lo
stesso" se non sa nemmeno se lo può fare? E lo mettiamo in un
documento di economia e finanza regionale quando ancora la
percorribilità giuridica di quell'opera non è stata definita? Nello
studio della Monterosa che noi abbiamo analizzato non c'è mezza
riga di tutto questo. Mi sembra anche sotto questo punto di vista
che si cerchi di forzare una situazione tanto per dire: "Va beh,
noi lo abbiamo messo lì, poi se si farà, si farà, ma intanto lo
abbiamo messo". Sotto questo punto di vista, credo che sia anche
corretto che chi si mette a scrivere determinate frasi all'interno
del DEFR forse abbia anche a cuore quello che può fare, quello che
la legge gli permette di fare. Dopodiché sui bacini non troviamo
praticamente nulla, a parte i bacini che riguardano l'innevamento
artificiale, e anche su questo forse l'attenzione all'uso
dell'acqua e a tutto quello che riguarda l'acqua non perché
quest'anno siamo meno in siccità dell'anno passato non deve essere
presa in considerazione e continua a essere per noi importante
quello studio per avere una visione anche in prospettiva rispetto
alle politiche da portare avanti.
Rispetto all'istruzione, per due anni definitivi nel DEFR -
perché forse Caveri è una persona molto decisa - c'era una frase
lapidaria che diceva che risolverà la difficile situazione del
precariato. Al terzo anno in modo più cauto si faceva notare che
forse la situazione si cercava di risolvere, quest'anno proprio non
troviamo neanche una parola sul precariato della scuola, come se
questo fosse scomparso. Anche su questo e sulla grave emergenza
rispetto agli insegnanti di sostegno entreremo con un ordine del
giorno.
Passo indietro anche sull'edilizia scolastica dove la visione
d'insieme prospettata nei primi DEFR adesso non solo non pare
chiara, ma non si comprende neanche la programmazione, eppure
abbiamo edifici che cadono a pezzi, abbiamo edifici nuovi in cui
bisogna fare lezione con i catini, abbiamo edifici sotto un certo
punto di vista che molto probabilmente andrebbero attenzionati in
maniera diversa visto che lì dentro ci stanno poi i giovani della
Valle d'Aosta. Direi quindi che anche sotto il punto dell'edilizia
scolastica ben pochi passi avanti sono stati fatti.
Scompare totalmente la problematica delle segreterie
scolastiche, non so se aver coperto due posti di capi di segreteria
può avere in qualche modo risolto la situazione ma non mi sembra
che sia questo il caso. In più sulla questione dell'abbandono e
sulla crisi della formazione forse andrebbe investito molto di più.
Si sarebbe poi dovuto anche prevedere forse un aumento di
trasferimenti ma, sotto questo punto di vista, lo vedremo nel
bilancio che affronteremo più avanti.
L'Università invece resta ancora una scatola in via di
completamento ma anche qui la visione sulla sua missione, su cosa
ci mettiamo dentro a quella scatola ci sembra piuttosto vaga e sul
DEFR si rimanda ancora la questione dello studentato che chiedo
venga messa invece come priorità da questa maggioranza regionale
perché proprio in un momento in cui non vi saranno trasporti a
livello regionale molto probabilmente la questione degli affitti e
la questione se vogliamo mantenere degli studenti che arrivano da
fuori Valle molto probabilmente andrebbe posta all'attenzione in
maniera più importante. Lo studentato previsto al CRAL Cogne
sappiamo che ci metterà del tempo a essere portato avanti. Nulla si
dice della Collegiata di Saint-Bénin, abbiamo visto un bellissimo
progetto, non ne sappiamo nulla, magari nelle repliche qualcuno ci
dirà qualcosa.
Poi avevamo trovato un obiettivo che era quello
dell'accorpamento delle istituzioni scolastiche; anche questo,
prima dell'approvazione del DEFR, è stato affondato dai Sindaci nei
giorni scorsi che hanno detto: "Nessun accorpamento delle
istituzioni scolastiche".
Rispetto alla tutela della salute, sicuramente la voce più
importante, anche qui non vediamo effettivi cambiamenti. Il declino
della sanità è sotto gli occhi di tutti e troviamo gli obiettivi
proposti un nuovo libro dei sogni, più che un obiettivo concreto da
portare avanti. Si riporta sostanzialmente gran parte del piano
della salute e del benessere dove mettiamo i vari obiettivi, ma qui
la programmazione di quegli interventi proprio non la si capisce
nemmeno, manca totalmente e questo ci preoccupa fortemente. Dopo
aver erogato un'indennità per non far scappare medici e infermieri,
sappiamo se questa ha funzionato? Sappiamo se nell'ultimo anno
altri medici e infermieri se ne sono andati? E cosa pensiamo di
fare rispetto alle altre figure professionali operanti nel sistema
sanitario e socio-sanitario? È interessante l'intervista di qualche
settimana fa a "Il cavallo e la torre" dove due infermiere
valdostane che si sono dimesse hanno fatto notare come non era
legato a una questione di soldi, non sono andate in Svizzera come
tanti fanno credere in questa regione, ma una addirittura ha
cambiato lavoro, nonostante una laurea, l'altra lavora nel settore
privato e le motivazioni delle loro dimissioni sono legate
solamente alla qualità del lavoro, perché essere spostati da un
reparto all'altro dall'oggi al domani sappiamo bene che per un
infermiere non è proprio una passeggiata, perché vuol dire
affrontare malati completamente diversi. Ecco quindi che, oltre ai
riconoscimenti economici, ripeto, che devono essere previsti per
tutti, bisogna prevedere altre azioni che a breve e a lungo termine
rendano migliore il lavoro di chi già opera, pensando poi sì anche
di attrarre gli altri, ma intanto non facciamo scappare quelli che
sono qui.
Si erano poi annunciati nel mese di gennaio i lavori per le
centrali del Parini e soprattutto quello che avevo evidenziato
all'interno del Consiglio regionale, perché era una forte
preoccupazione: lo spostamento delle camere mortuarie dall'attuale
posizione al cimitero di Aosta.  Io non so tutto questo perché
io al cimitero di Aosta non ho visto grandi lavori, quindi non so
cosa si pensa di fare e soprattutto anche su questo non ho ancora
compreso - e spero che l'assessore Marzi magari ci porterà delle
delucidazioni - rispetto a cosa sarà anche delle persone che
purtroppo ci devono lasciare. Per evitare di prendere ancora in
giro i Valdostani, forse sarebbe meglio evitare i continui annunci
e dire: "Stiamo facendo, stiamo iniziando i lavori". Magari fatelo
quando li avete iniziati e sinceramente invito tutti ad andare a
vedere quell'
Info Point
all'Ospedale Parini. A parte la
parte fatta molto bene rispetto agli scavi, rispetto alla parte
dell'opera sanitaria, non troviamo né costi, né termini e, ripeto,
quell'opera noi non l'abbiamo ancora vista in Commissione.
Come dicevo, poi manca totalmente un'attenzione alle persone
fragili, manca un'attenzione ai diritti, manca tutta quella parte
che forse i progressisti dovrebbero portare all'interno di un DEFR,
ma evidentemente, come abbiamo fatto notare, forse i progressisti
non ci sono più. Questo documento forse è peggiorativo e non
possiamo che portare ordini del giorno ed emendamenti per cercare
di dare un apporto a questa maggioranza.
Presidente -
Consigliere Marquis, a lei la parola.
Marquis (FI) -
Siamo oggi in aula a discutere quello che
dovrebbe essere il documento per eccellenza, più importante della
programmazione economica e finanziaria della Regione. La modalità
con cui avviene la discussione quest'anno svilisce un pochettino il
peso e il ruolo di questo documento, così com'è stato anticipato
già da alcuni colleghi che sono intervenuti prima di me; il fatto
che negli scorsi giorni sia stato presentato il bilancio
all'esterno della Regione non è un atto sicuramente di buon gusto
rispetto al Consiglio regionale, ma trovo che non sia neanche utile
poi per il soddisfacimento del bene comune perché il Consiglio
regionale potrebbe contribuire a migliorare quest'atto e tutti
sanno che poi il bilancio dovrebbe assorbire gli indirizzi che sono
individuati dentro questo documento.
Detto questo, sotto il profilo sostanziale, come sempre guardo
con attenzione anche la sezione 1 del documento di economia e
finanza regionale e devo sottolineare che non è sicuramente
semplice farsi un'idea complessiva della situazione finanziaria
rispetto anche ai
trend
economici rapportati a anche le
risultanze delle altre Regioni sia perché vengono mescolati diversi
indici, sia perché la questione è parecchio articolata, però c'è
una tabella su tutte che credo dia conto della situazione sotto il
profilo strutturale anche della nostra Regione, perché rapportare i
dati un anno sull'altro non è sicuramente facile per ottenere il
significato che può avere un
trend
economico complessivo. Se
noi guardiamo i dati del PIL del 2007, fatto valore 100, quelli di
Bolzano oggi valgono 128%, Trento 110, nord-ovest Italia 102, la
media italiana 97, la Valle d'Aosta 90. Questo è un dato
significativo che ci dice che dal 2007 ad oggi la Valle d'Aosta ha
perso terreno rispetto a tutte le altre realtà, si sta allontanando
e questo credo che dovrebbe darci un po' di preoccupazione a tutti,
perché c'è un problema di natura strutturale.
Altro dato estremamente significativo è l'indice dei prezzi al
consumo per le famiglie di operai e impiegati, FOI, per voci di
spesa e sostanzialmente guardando questa tabella, si vede molto
chiaramente come negli ultimi tre anni è cresciuto a dismisura
all'interno di questo paniere il costo che devono sostenere i
cittadini per l'abitazione, l'acqua, l'elettricità, il gas, altri
combustibili e anche per il settore dei trasporti. Probabilmente è
questo il significato per cui anche tanti cittadini valdostani
entrano in una fascia di difficoltà che non possono più garantirsi
i livelli di vita precedenti al periodo del Covid. Questi, secondo
me, sono dei dati che creano delle grosse riflessioni.
Anche in Valle d'Aosta, così come nelle altre Regioni, siamo
chiamati a gestire le grandi sfide, le grandi transizioni, dalla
transizione digitale alla transizione del cambiamento climatico, la
transizione ecologica e sicuramente queste grandi sfide forse hanno
anche un'intensità superiore di difficoltà rispetto ad altre
Regioni perché siamo una piccola regione con una demografia
particolare, soprattutto una regione di montagna. Come contraltare
a questa situazione di difficoltà possiamo evidenziare che crescono
le risorse a disposizione per far fronte alle esigenze dei
Valdostani. Così come è stato detto dal Presidente nella
presentazione, che le maggiori risorse dovrebbero dare
sostenibilità alla spesa, credo che questo possa essere un elemento
di condivisione, ma il problema che riteniamo che sia difficile da
affrontare è il fatto che non si riesca a crescere più di tanto
perché non abbiamo un'adeguata capacità di spesa; è vero che, da
una parte, crescono le risorse, ma, dall'altra, abbiamo una grossa
difficoltà a gestirla, una difficoltà dimostrata dato che crescono
gli avanzi di amministrazione negli anni sempre in modo più
significativo.
Credo che sia comune da parte di tutti l'aspettativa che bisogna
cercare di affrontare le questioni che ci connotano un livello
strutturale, il problema dei giovani a partire dalla nascita -
perché abbiamo pochi ragazzi, pochi parti, quindi una società che
invecchia -, i giovani nell'accompagnamento al periodo
dell'educazione nelle scuole, per arrivare al lavoro, a sognarsi un
futuro, rimanere in Valle d'Aosta.
Ci sono nel DEFR vari richiami di iniziative puntuali che
vengono prese e che potrebbero essere lette in un'ottica di
approccio sistematico, però, a nostro avviso, manca la visione
complessiva perché queste problematiche meriterebbero senz'altro un
approccio un po' diverso, un po' più strutturato, perché sono dei
problemi effettivamente significativi che se non affrontati per
bene con la dovuta attenzione, creeranno delle problematiche ancora
più elevate negli anni a venire. Non solo i giovani ma anche il
lavoro, dove si parla di lavoro si dice che l'offerta del lavoro è
cresciuta, però se si vanno a leggere bene i dati, si tratta di
lavoro a tempo determinato, di lavoro sottopagato rispetto alle
aspettative dei lavoratori. È stato richiamato prima dal mio
collega il rapporto della CGIA di Mestre dove ha evidenziato questi
aspetti che devono comunque far riflettere, un lavoro che si sta
concentrando sempre di più sui servizi, quindi sulla stagionalità,
che porta comunque l'utenza, i lavoratori, a non avere delle grandi
certezze, a vivere nell'incertezza, quindi tutto questo porta a
delle grandi difficoltà a disegnarsi il proprio percorso di
vita.
Al netto di queste considerazioni un po' di carattere generale,
credo che sia utile passare a fare alcune considerazioni rispetto
alla sezione 3 del DEFR, dove vengono evidenziate le iniziative e
gli approcci che il Governo regionale intende porre in essere per
dare le risposte ai vari settori.
La sanità assume un ruolo sempre più importante, anche a livello
di peso specifico, anche in termini di spesa, crescono le risorse
che vengono messe a disposizione, però proporzionalmente non si
hanno delle soluzioni ai problemi, le liste d'attesa permangono
quelle che sono, il cittadino che malauguratamente vive delle
situazioni di difficoltà tocca con mano tutta una serie di problemi
e non dà spesso e volentieri dei riscontri molto favorevoli
rispetto alle aspettative che quando si trova in difficoltà viene
ad assumere.
Altro tema di grande impatto credo che sia quello dei trasporti.
I trasporti dovrebbero assicurare la capacità di muoversi lungo il
territorio valdostano e assicurare anche la competitività della
nostra Regione, perché sostanzialmente chi vive di turismo deve
avere la facilità di accesso. In questi mesi si parla molto di
quest'argomento, si è iniziato a parlare di nuovo del Tunnel del
Monte Bianco, a seguito della frana della Maurienne dove è stata
determinata una situazione di oggettiva difficoltà nell'ambito dei
trasporti, che ha portato alla chiusura del Fréjus, e questo ha
evidenziato che il settore dei trasporti non può essere solo
considerato come un problema per chi vive la situazione specifica
lungo il proprio asse viario coinvolto ma la questione va ormai
affrontata in termine di sistema. Credo che questa piccola grande
esperienza negativa che si è vissuta in questi mesi abbia posto in
essere tutta la fragilità del sistema dei trasporti soprattutto per
quel che concerne le regioni di montagna, regioni come la nostra.
Forse anche su questo tema un po' di autocritica bisognerebbe farla
a livello politico perché per troppi anni si è stati timidi anche
in quest'aula a sostenere o a vedere con chiarezza all'esigenza che
occorre avere certezza della mobilità a livello internazionale e
soprattutto a garantire il collegamento con la Francia. Siamo
l'unica Regione che possiede due tunnel alpini che non hanno una
seconda canna o non hanno in corso la progettazione della seconda
canna. Questo dovrebbe far riflettere. Tutti gli altri tunnel
alpini sono a doppia canna o sono in fase di realizzazione. Proprio
per questa ragione nello scorso DEFR avevamo presentato un ordine
del giorno che nella sua impegnativa diceva: "Si impegna il Governo
regionale a esprimere formalmente al Governo nazionale, anche
tramite i Parlamentari, la richiesta di farsi carico della
sensibilizzazione del Governo francese circa il raddoppio del
Tunnel del Monte Bianco". Quest'iniziativa l'abbiamo dovuta
ritirare dalla discussione dell'aula per trovare un'iniziativa che
fosse condivisa da tutta l'Aula, era un'iniziativa che è stata
approvata molto più annacquata rispetto a questa. Oggi siamo
particolarmente soddisfatti perché sostanzialmente sul DEFR di
quest'anno viene ripresa integralmente l'impegnativa di
quest'ordine del giorno dove si dice: "Bisogna prendere in carico
la realizzazione della seconda canna nell'ambito di un continuo
dialogo politico e costituzionale con il Governo italiano". Io
credo che questa mancanza di coraggio che c'è stata sino adesso sia
frutto del fatto che si è un po' sotto scacco delle politiche
ambientaliste, di coloro che si oppongono sempre a realizzare
qualcosa, che sono per la linea del "no". Probabilmente se si fosse
stati più determinati a portare avanti questo tema, magari qualche
passo avanti rispetto a dove siamo oggi sarebbe già stato fatto e
per questo noi non possiamo che ringraziare il vice premier Tajani,
che si è fatto carico in questi mesi di attivare un serio confronto
con la Francia e anche con la Svizzera per riuscire a trovare una
soluzione non facile a questa problematica.
Così come il Tunnel del Monte Bianco, anche il sistema
ferroviario presenta grandi situazioni di oggettiva difficoltà e
sicuramente non invidiamo l'assessore Bertschy che si trova
costretto a dover gestire delle situazioni che non ha creato lui ma
che, di fatto, oggi sono sulla sua scrivania. Sicuramente oggi
varrebbe la pena di interrogarsi se vale la pena stare chiusi tre
anni, creare disagio a tutti i cittadini per di fatto cambiare il
mezzo di alimentazione del treno. Non è che cambia poi la qualità
del servizio, non c'è velocizzazione rispetto alla situazione
attuale; adesso si dovranno vivere dei profondi disagi per tre anni
perché verrà messa a dura prova la funzionalità della mobilità
pubblica in Valle d'Aosta, verrà messa a durissima prova, per
ottenere non so poi quali benefici, ma si vedrà dopo. Sicuramente
in questi tre anni la Regione perderà di competitività, perché sarà
meno accessibile e darà minore possibilità di mobilità da parte di
tutti coloro che non utilizzano il mezzo privato, quindi staremo
poi a vedere dopo se ci sarà un recupero di quello che si perde in
questa fase. Così come abbiamo posto sul tavolo, e verrà poi
discusso con un ordine del giorno, il tema del tram-treno, che
riteniamo che sia un argomento di assoluta importanza per la
mobilità sul quale occorre prendere delle decisioni.
A livello più generale devo dire che nel DEFR sono contenuti
tanti piani. Sarà sicuramente un anno difficile per chi li deve
predisporre, perché ogni settore sostanzialmente, se si va a
leggere bene gli indirizzi, si dice che ha la necessità di
autoriformarsi, di aggiornarsi, di modificarsi, sostanzialmente è
previsto un aggiornamento generale di tutti i settori. Faccio un
esempio: i lavori pubblici si devono dotare del piano di tutela
delle acque, si discute tanto di acque in questo periodo, c'è da
far partire il discorso del sistema idrico integrato, ci sono
decine di milioni a disposizione e risulta che ci sono pochi
progetti pronti per essere appaltati, quindi delle oggettive
difficoltà da gestire, perché la pianificazione impone poi anche
un'attualizzazione degli impegni. Sempre questo settore si deve
occupare della revisione del PTP, di tutta la legge
urbanistica.
Sarebbero già questi temi che ho citato adesso che richiedono
l'impegno e l'attenzione di tutto il Governo regionale e di tutto
il Consiglio regionale per un'annualità, perché sono temi di grande
importanza, così come quello di migliorare l'efficienza nella
realizzazione delle opere pubbliche è un tema che ho
particolarmente apprezzato che è indicato nel documento di economia
e finanza regionale.
Veniamo al turismo, anche qui si parla di progetto di riforma
dell'organizzazione turistica, di piani di
marketing
, di
marchio ombrello, di creare l'Osservatorio del turismo rinnovato
rispetto a quello che c'era in passato; sono sicuramente delle
sfide di grande ambizione che non possiamo che condividere sotto il
profilo concettuale, il problema però sarà la loro attuazione. Il
nostro giudizio oggi non è tanto su quello che viene indicato, ma
su quello che riteniamo che possa essere fatto di quello che è
scritto, perché sicuramente se tutto quello che è scritto venisse
fatto, potreste trovare anche qualche condivisione da parte nostra
su questi argomenti.
I giovani... si dice che il sistema educativo deve essere
aggiornato, deve essere rivisto, il lavoro è un tema di grande
importanza, è un tema che meriterebbe delle grandi attenzioni.
Leggiamo lo sforzo che viene fatto, però effettivamente sono
tematiche che dipendono da delle dimensioni che non sempre si
riescono a controllare.
Il mio collega ha parlato di sociale, del tema della casa, sono
temi che andrebbero affrontati a livello strutturato, non con delle
singole iniziative.
Un altro problema che riteniamo che sia fondamentale e
trasversale a tutto il DEFR è la riforma della Pubblica
Amministrazione, prima il collega Baccega è entrato nello specifico
di quest'argomento. È un argomento che forse è centrale rispetto
alla gestione poi del documento di economia e finanza regionale,
perché senza una performante macchina amministrativa diventa
difficile mettere a terra tutte queste ambizioni che sono state
indicate e che trovano descrizione in questo documento. Abbiamo
ascoltato anche noi le audizioni del docente della Bocconi che è
venuto a illustrare il documento e ha dato delle suggestioni che
destano anche preoccupazione, perché solo una parte delle
considerazioni e degli indirizzi che sono dati vengono recepiti in
questo mandato, ma direi che è una parte piccola rispetto
all'entità e alla rilevanza del problema che è stato sottolineato.
Una cosa mi aveva colpito più di tutti da parte del professore
quando era venuto a relazionare, che diceva che sono proprio le
Regioni a Statuto speciale quelle che hanno una resistenza più
grossa al cambiamento, una resistenza maggiore rispetto a quelle di
natura ordinaria. Sicuramente i temi potrebbero essere tanti sui
quali potremmo intervenire ed evidenziare una serie di criticità;
ci sarà modo nella discussione degli ordini del giorno che verranno
presentati per entrare nel dettaglio delle singole iniziative ed
eventualmente anche in fase di replica nel secondo intervento.
Presidente -
Sono le ore 17:10, proporrei di sospendere
brevemente per arieggiare i locali. Riprendiamo fra 10 minuti.
Prendiamo nota della prenotazione del consigliere Lucianaz e
riprendiamo da quest'intervento. Il Consiglio è sospeso.
La seduta è sospesa dalle ore 17:10 alle ore 17:29.
Bertin (Presidente) -
Riprendiamo i lavori, si era
prenotato il consigliere Lucianaz a cui passo la parola.
Lucianaz (RV) -
Un fatto tecnico: ne parlavo con i
colleghi, sarebbe stato utile e anche interessante che qualche
collega della maggioranza fosse intervenuto in questa sequela di
monologhi, in ogni caso continuo.
E, comme no sen eun Val d'Outa, tsandzen de registre,
euntervegno eumpleyen trei lenve, perqué no, di groupe de
Rassemblement Valdôtain, no sen pa de bilenguiste, no sen de
trilenguiste, aveitsa tseucca; no sen dza pi eun devan de cen que
l'è lo bilenguisme.
Dze eungnouvo predzen la lenva de no Valdoten, la lenva de
papagran, la lenva di meinoù de mè, e de ma fenna.
Pe
quarquen predzì mon patoè pou étre de folklore tanpì, mè me beutto
avouì totte me force pe ma lenva, a l'afiermé. I contréro, céce que
son des ipocrite que se feussan l'ésamen de conchence.
Dze euncomencho eun recognéssen. pe eun cou adé. l'effor que
l'assesseur Caveri l'a fé pe dedié i lenve minoritere; eun de se
sat poueun di documan oueu eun disquechon predze fran de la lenva
minoritera e n'i etò aprechà son eunteressemen belle deun sa
euntervenchon eun comechon quan n'en afrontò lo poeun di
DEFR.
Toteun pouì pa m'ésenté de porté de pontuelle
creteque.
[Traduzione dal patois:
Et, comme nous sommes en Vallée
d'Aoste, on change de
registre
,
j'interviens en
utilisant trois langues, pour la simple raison que nous, du groupe
de Rassemblement Valdôtain, nous ne sommes pas des bilingues, nous
sommes des trilingues, tiens là! Nous sommes déjà plus en avant de
ce que c'est le bilinguisme.
Je commence en parlant la langue de nous Valdôtains, la langue
de mon grand-père, de mes fils et de ma femme. Pour quelqu'un le
fait d'utiliser mon patois pourrait être considéré comme du
folklore... tant pis. Moi, je me bats avec toutes mes forces pour
ma langue, pour l'affirmer. Au contraire, ceux qui se démontrent
des hypocrites, qu'ils se fassent un examen de conscience.
Je commence donc en reconnaissant, au moins pour une fois,
l'effort que l'assesseur Caveri a voulu faire à faveur des langues
minoritaires ; en effet, un des sept points du document aujourd'hui
en discussion parle expressément de la langue minoritaire et
j'avoue que j'ai aussi bien apprécié l'intéressement de l'Assesseur
à l'occasion de son intervention en Commission, quand on a débattu
le point du DEFR de toute façon je ne peux pas m'exempter d'avancer
des critiques ponctuelles]
.
Je traduis pour les Valdôtains qui ne possèdent encore pas la
compétence passive de notre langue arpitane. J'ai affirmé en
arpitan que Rassemblement Valdôtain est décidément trilingue étant
bien supérieur au concept du bilinguisme, comme le temps est venu
pour que nos langues millénaires, considérées minoritaires par les
pouvoirs supérieurs, soient considérées finalement des langues
officielles en Vallée d'Aoste. Si quelqu'un parmi nous ou à
l'extérieur dit que cela ressemble à une fête folklorique et bien,
Messieurs, sachez bien que je me battrai avec toutes mes forces
pour le temps que je suis ici à l'intérieur et même à l'extérieur
pour ma langue, ce patrimoine immatériel que mes grands-parents ont
voulu me transmettre et que moi aussi j'ai transmis à mes fils et
aux fils de ma femme bien sûr. Au moins pour une fois j'affirme
d'avoir bien apprécié l'engagement que l'assesseur Caveri porte sur
les langues minoritaires, à faire père de la loi, père putatif, ou
quoi sur les minorités linguistiques et historiques d'Italie :
comme l'affirme l'Assesseur, il a voulu dédier à cela un des sept
objectifs du document en discussion aujourd'hui. Mes remarques
quand même ne manquent pas, à commencer de l'engagement financier
pas formidable, ces minables 25.000 euros par année sur les trois
années font 75.000 euros pour "Proseguire la cooperazione con le
altre autonomie speciali per salvaguardare e valorizzare la
specificità valdostana". Et bien, 75.000 euros pour ce projet
ambitieux, Messieurs de la majorité, ce n'est pas grand-chose. Si
vous rapportez cela à 5.000.000 d'euros pour réaliser un dépôt à
côté de Maison Caravex, ça vous donne l'idée de la proportion. Mais
je me demande si ce projet comprend même les communautés qui
parlent encore le franco-provençal dans les vallées piémontaises ou
pas. En outre on ne parle plus de la traditionnelle rencontre
internationale du franco-provençal: c'est une fête importante qui
donnait de la visibilité et du prestige à notre langue. C'est le
cas - et je le répète pour l'énième fois - de la reproposer.
Donc merci pour l'effort au collègue Caveri, mais, pour ce qui
me concerne, votre effort n'a pas encore joint la suffisance. À
page 125 seulement trois petites lignes sont dédiées aux " Rapporti
con le altre minoranze linguistiche". Je traduis de l'italien:
"l'objectif stratégique est totalement cohérent avec le programme
du Gouvernement. Notre Région doit utiliser au mieux le
particularisme linguistique qui la caractérise". Bravo! Ce sont des
mots forts sans retentissant, mais est-ce que cela correspond à la
réalité? Je dirais que non. Ce n'est pas exactement ce qui est en
train de se passer chez nous. Plus en bas l'assesseur Caveri fait
affirmer: "La tematica della salvaguardia del particolarismo
linguistico è da sempre tema cardine a sostegno dell'autonomia
valdostana, elemento di riferimento...", et cetera. Là je réfute
radicalement ces déclarations pour la simple raison que, même s'il
s'agit de votre espoir comme du mien, Monsieur l'Assesseur, la
vérité est dramatiquement différente. Ce n'est pas vrai que le
particularisme linguistique a été le
t
ema cardine a
sostegno dell'autonomia valdostana
au moins pour ce qui
concerne les deux langues minoritaires. Heureusement pour le
français on n'a pas encore tout rayé
.
Il est bien évident
qu'au long de ces 75 ans du Statut d'autonomie aucun Gouvernement
valdôtain, que ce soit la vieille Démocratie Chrétienne, soit les
partis de Gauche, soit les autonomistes, l'Union Valdotaine ou pas,
n'a jamais soutenu l'introduction du franco-provençal dans le
Statut. Depuis 75 ans il n'a jamais été utilisé. Encore une fois ce
sont les élus de l'Union Valdôtaine qui sont contraires à tous les
patois arpitans. Ils s'opposent à une grande partie de notre
culture et à la valorisation de notre langue et qui est l'esprit
profond de nombreux Valdôtains depuis 1945. Encore aujourd'hui,
aussi ici à l'intérieur de cette Assemblée, je dois me battre comme
un fou pour me voir reconnaitre un droit prévu par la loi d'État
et, je le répète, un droit que surtout l'Union Valdôtaine et le PD
ne veulent pas respecter, pire que les Fascistes qui au moins
obéissaient à une loi, vous le contraire.
Il y a presque un an que j'ai demandé l'application du droit
d'utiliser la langue des Valdôtains dans cette Assemblée. Au
contraire, non, jamais j'aurais imaginé de voir des fils de
Valdôtains me le refuser, on dirait plutôt des fascio-autonomistes.
Monsieur le président Bertin, naturellement ces messages sont
adressés même à vous. Tous les Valdôtains désormais savent bien que
tant soit les soi-disant progressistes, que j'appelle le PD, soit
la nouvelle et autoréférentielle Union Valdôtaine qui est en train
de se recompacter de quelque façon ne feront jamais des grosses
normes pour notre langue.
Et je passe à l'assesseur Guichardaz. Là ça va être encore plus
corsé. Lors de la votation du Gouvernement Testolin le printemps
passé j'avais avancé mes doutes quant au choix de vous nommer à la
charge d'Assesseur à la culture et à l'instruction; vous vous
rappelez bien? J'étais en effet convaincu que vous n'étiez pas le
bon administrateur au bon endroit. Rien de personnel avec vous,
mais sachez que vous êtes l'Assesseur à la culture valdôtaine et à
l'instruction. Notre culture a terriblement besoin d'être soutenue
et valorisée, alors que mon impression est que vos décisions ne
vont pas dans la direction souhaitée par les Valdôtains et par moi
en premier. J'ai eu la possibilité, samedi passé, de bien écouter
votre intervention de salutation à l'occasion du salut aux nombreux
petits Valdôtains qui ont célébré l'anniversaire des dix ans du
groupe folklorique des jeunes du Comité des traditions valdôtaines
d'Aoste. Des mots de forte appréciation de leurs performances, des
pompeux louanges adressés à une belle réalité de jeunes. Tout
parfait. Ces jeunes justement s'attendaient des mots
d'encouragement et de soutient et c'est ce que vous avez fait, mais
tout simplement en parlant uniquement en italien. Vous avez été le
seul parmi les dizaines de Valdôtains qui se sont présentés sur
scène à ne pas dire un seul mot ni en français ni en patois. Tant
pis pour moi que je vous connais, je peux connaître bien vos
positions et votre capacité de passer d'une partie à l'autre des
thématiques, mais c'est à la sortie du spectacle que j'ai entendu
dire: "
T'a sentù l'Assesseur?
Maque llu l'a predjà
italièn
" ["Hai sentito l'Assessore? Soltanto lui ha parlato in
italiano"]. Ce sont les petits Valdôtains qui l'ont remarqué, donc
vous pouvez imaginer quel désespoir. Les enfants valdôtains
regardent. On peut leur raconter n'importe quoi mais eux regardent
aux exemples et votre exemple, à mon avis, n'a pas été un grand
exemple. Un petit effort pour ce qui est de l'épanouissement de
notre langue serait nécessaire.
Passons à l'école valdôtaine. Dans votre programme j'ai lis à
page 137: "consentendo ai giovani di vincere le paure e incertezze
potenziando i servizi di ascolto e supporto psicologico nelle
scuole al fine di tutelare al meglio il benessere degli studenti e
del personale scolastico". La cosa mi inquieta, perché cosa
significa? Sostiene anche lei quella schiera che io definisco
paranoici plurilaureati, che propongono di somministrare gli
antidepressivi ai bimbi da 0 a 6 anni se per caso non seguono
conformemente le direttive prestabilite da qualche funzionario
romano? L'ho letto su diversi intendimenti scolastici. Questo
supporto psicologico comincia a preoccuparmi, che i bambini
valdostani, quando entrano in una scuola valdostana, sentano
parlare la loro lingua questo sicuramente è un supporto psicologico
e non la considerino una barriera com'è successo a me, com'è
successo a tanti Valdostani, che, entrando in una scuola, si sono
trovati un sistema allofono. I bimbi valdostani hanno bisogno di
sentirsi a casa propria perché sono a casa loro, sono in Valle
d'Aosta e qui a casa loro ed è bene che le strutture pubbliche
utilizzino anche la loro lingua.
Stesso discorso vale per lo sviluppo del sistema integrato 0-6
anni, sempre a pagina 137 si riporta: "Garantire pari opportunità
di accrescere le proprie potenzialità di relazione, autonomia,
creatività", eccetera. Questa è la famosa legge delega 107/2015 del
decreto delegato 65/2017, quella legge di riforma del sistema
educativo scolastico italiano voluta dal mai sufficientemente
maledetto Governo Renzi, a mio avviso, e prevista dalla legge 107.
Io le ricordo però che la legge 107 al comma 6 dell'articolo 14
prevede che: "Le disposizioni del presente decreto si applicano
alle Regioni a Statuto speciale compatibilmente con i rispettivi
Statuti speciali e le relative norme di attuazione, sempre nel
rispetto della legge del 2001", ad esempio, addirittura, le
modalità di attuazione di questo decreto valgono per i servizi
educativi e le scuole dell'infanzia per l'insegnamento della lingua
slovena e bilingue sloveno-italiano nel Friuli-Venezia Giulia,
quindi ripeto l'invito a utilizzare le nostre lingue storiche anche
in questi nuovi istituti. 0-6 anni: la cosa mi preoccupa parecchio,
ne parla anche l'Assessore alla sanità ma ci ritornerò.
Io mi chiedo: ma questi Enti locali? Volete proprio farmi
scoppiare? Abbiamo uno Statuto speciale, abbiamo un Consiglio che
può esprimersi su competenze concorrenti, ma è il caso che i
Sindaci valdostani, con tutto quello che hanno da fare, con i
limiti del personale e tutto quanto abbiamo sentito recentemente,
si debbano occupare di gestire i servizi educativi per l'infanzia
da 0 a 6 anni? Di vigilare, di monitorare e verificare il
funzionamento, attivare, coordinare la pedagogia, coordinare la
programmazione dell'offerta formativa, promuovere le iniziative di
formazione, definire le modalità di coinvolgimento e di
partecipazione alle famiglie, facilitare altre iniziative; ma è il
caso che siano i Sindaci ad occuparsene? Non è forse meglio e bene
che rimangano le maestre, che finora hanno fatto un lavoro
formidabile con questi bambini, a organizzare il loro lavoro? Sono
state formate, hanno anni di esperienza, sapranno pur come si
trattano questi bambini, è necessario che anche lì la politica e
gli Enti locali debbano mettere il naso? Io mi immagino il mio
Sindaco di Charvensod che va ad attivare un coordinamento
pedagogico del nido, ma anche no, grazie.
Rimango sul tema, Edelweiss, quindi, assessore Marzi, con tutte
le criticità del sistema sanitario valdostano lei deve proprio
occuparsi - leggo l'obiettivo - MA 4.14 di pagina 172: "Dell'avvio
della concertazione con gli Enti locali al fine di definire
obiettivi e modalità per promuovere l'implementazione delle linee
guida pedagogiche per il sistema integrato 0-6 anni e avvio della
sperimentazione". Ma non ha altro di cui occuparsi? Mi permetta.
Lei lo sa che i Valdostani devono andare in Piemonte a curarsi e
devono attendere anni prima di essere operati o comunque ricevere
visite diagnostiche? Per favore, mi rivolgo anche a lei, lasci da
parte queste schiere di psicologi, sessuologi e para-insegnanti,
lasci i bambini ai loro insegnanti, lasci i bambini dove fino ad
ora sono cresciuti e stati seguiti in modo più che degno. Io non
riesco a capire perché dovete... questa malattia di essere
immanenti... non ho parole, sulla sanità ci tornerò.
Stemperiamo il clima, parlo di demografia. I residenti in Valle
d'Aosta al 1° gennaio 2023 leggo che sono ridotti per il nono anno
consecutivo sotto le 123 mila unità. I decessi nel 2022 sono
inferiori a quelli del 2020 ma superiori a quelli del 2021. Dal
2014 abbiamo perso in pratica 5.300 persone, con meno di 800
nascite all'anno. Sono dati impressionanti. 123 mila abitanti,
ricordo, è il Comune di Monza o di Giuliano in Campania. Noto che
questo DEFR si occupa di neologismi, ad esempio, ho imparato il
termine "femminizzazione", il termine "degiovaninamento", il
problema invece è che nel DEFR c'è poca attenzione per una grande
categoria: i Valdostani. Tanti sono i Valdostani in difficoltà,
l'abbiamo sentito più volte oggi, forse questo Governo non se ne
rende conto, è chiuso nel Palazzo, io non riesco a capire; sono in
difficoltà anche quelli che lavorano, perché hanno ogni giorno da
scontrarsi con un sistema burocratico impossibile che questo
Governo non ha certo contribuito a semplificare. Il malcontento è
generalizzato, ai Valdostani non serve - lo dico chiaro - un
surrogato del reddito di cittadinanza, non è nella nostra cultura,
noi vogliamo lavorare, ma vogliamo essere messi in condizioni di
poter lavorare. Devo fare un accenno alle condizioni disastrate di
Aosta per esempio? Non la faccio più lunga, al limite ci ritorno
più tardi.
Questo Governo naturalmente è organizzato, abbiamo tavoli
tecnici, coordinamenti, tavoli di lavoro,
task force
, cabine
di regia e quant'altro ancora, però le risposte ai Valdostani, da
cosa si legge e da cosa si sente, sono, a mio avviso, direi scarse.
Leggo sul foglio A3 che mi sono fatto stampare, perché non riuscivo
a leggerlo sul DERF, ad esempio, che questo Governo sta studiando
d'impegnare una montagna di soldi e da notizie giornalistiche pare
che sia ancora cresciuta questa montagna di soldi: 2 milioni e 600
per un sentiero a Cignana, 3 milioni e mezzo per potenziare la
capacità digitale sui fondi PNRR, 4 milioni di euro per un
consolidamento strutturale della Biblioteca regionale, con la
speranza che non buttino giù un altro pezzo di mura romane, come
era già successo, qui però il finanziamento è ancora da definire.
Abbiamo 856 mila euro per pavimentare la piazza antistante l'area
megalitica, vedremo i prossimi giorni di cosa si tratterà, sarà
marmo, non lo so, 1 milione per la Villa romana della Consolata, 1
milione e 900 mila euro per riallestire il Museo archeologico, 1
milione e mezzo ancora al Castello de La Tour, 3 milioni e 700 mila
euro per il Monastero della Visitazione ad Aosta, 5 milioni e 700
mila euro per un parcheggio al Castello di Aymavilles, 1 milione e
600 mila euro per lavori di realizzazione di sondaggi geognostici
in diverse parti, quindi per più volte, qui si va a cercare
l'acqua, può essere anche utile. Sui 18 milioni di euro di
pavimentazioni stradali regionali chiedo all'Assessore, sempre che
non mi dica che anche qui non è di sua competenza, come gli è stato
chiesto durante un'interpellanza, se si occupano anche di quei
famosi dossi che avevo chiesto di occuparsene; qui si continua a
rimpallare la competenza tra Comune e Regione, i dossi sono ancora
lì, mi pare che in questi giorni il Sindaco di Gignod abbia tolto
quegli impossibili dossi al Cré, però abbiamo dei dossi che non
sono regolamentari perché non rispettano il Codice stradale, glielo
ho fatto evidente, non ho visto un dosso che è stato toccato,
quindi, visto che asfaltate, almeno dove asfaltate vedete di
sistemarli. 11 milioni per l'Ospedale di Verrès ma ben 35 milioni
per il secondo lotto dell'Università, senza parlare dei 37 milioni
per l'ex Maria Adelaide. Io mi chiedo che cosa si può fare con 37
milioni per recuperare una scuola che, a detta di tanti, era una
delle belle scuole valdostane; sinceramente demolirla per spendere
tutti quei soldi mi chiedo se, secondo voi, è una scelta oculata,
proprio perché stiamo parlando di difficoltà economiche per tanti
Valdostani.
Nel DEFR si mettono le mani avanti per quanto riguarda i dati
economici, al momento non sono ancora disponibili per il 2022 i
dati consolidati della contabilità statale, dati relativi alle
dimensioni macro-economiche regionali, quindi si continua a
ragionare su questo DEFR con i dati del 2021, e qui vengo in
risposta alla collega Minelli, che dice: "Ma perché arriva così
tardi questo DEFR?". Probabilmente stavano aspettando i dati
macroeconomici regionali che non abbiamo ancora, parlo di pagina 18
per chi va a cercarlo. La logica sarebbe che lo scorso anno
l'economia regionale aveva avuto una crescita del 3,2%, dopo il
rimbalzo del 5% del 2021, ma in seguito al 9,8% di recessione del
2020. Tutto questo per dire che siamo ancora sotto i livelli del
2019. Sta di fatto che l'economia valdostana non gode di ottima
salute, però il Palazzo ha tanti soldi, e questo l'abbiamo capito.
L'elaborazione O.S. su dati Istat e
(incomprensibile)
dicono
che anche per i prossimi tre anni la Regione avrà un tasso di
crescita inferiore a quello della Provincia di Bolzano o dell'area
nord-ovest.
Mi fermo al benessere economico un attimo e mi soffermo sul
reddito medio disponibile pro capite delle famiglie valdostane, il
dato più recente del 2020 attestava 21.200 euro, inferiore a quello
dell'area nord-ovest del 3,5%. Nel 2021 in Valle si stimava che gli
individui in condizione di povertà relativa fossero il 3,8% del
totale, sebbene sia un dato inferiore a quello della media
italiana, però è importante l'indicatore del benessere economico,
ovvero la percentuale di famiglie che dichiarano la propria
situazione economica peggiorata o molto peggiorata rispetto
all'anno precedente; circa un terzo delle famiglie valdostane
l'anno scorso sosteneva di avere una situazione economica peggiore
e con gli aumenti dei prezzi che abbiamo avuto, non parliamo poi
delle tasse, non immagino che sia migliorata questa situazione, ma
per il 2022 - ripeto - non abbiamo i dati, sono solo
previsioni.
Vado oltre, non ho trovato sul DEFR quest'anno nessuna analisi
delle condizioni economiche dei Valdostani, ma quel che è certo è
che la situazione preoccupante dell'anno scorso non può essere
migliorata. A pagina 60 leggo che: "Il rischio di povertà
percentuale di persone che vivono in famiglia con un reddito netto
equivalente o inferiore a una soglia di rischio povertà fissata al
60% della mediana della distribuzione individuale del reddito netto
equivalente..." e non ve lo traduco in italiano, questo
rischiosissimo dato in Valle d'Aosta è salito dal 6,1% del 2019
all'8% del 2021, e questo dato è preoccupante.
Continuo a ribadire che bisogna occuparsi anche dei Valdostani e
non soltanto delle strutture pubbliche regionali e di quelle
comunali. Ho sentito dire che il bilancio ammonterà a 1 miliardo e
800 milioni, diviso 123 mila abitanti mal contati, siamo a 14.630
euro pro capite, compresi i bambini e anziani, 60 mila euro in una
famiglia media. Sono già cifre grandi per i piccoli numeri che
abbiamo.
Qui la mia considerazione è che forse per 123 mila abitanti
cominciamo ad avere delle strutture un po' troppo ingombranti,
abbiamo forse troppe strutture, troppi enti; forse una gestione più
dinamica di questa piccola comunità di 123 mila abitanti sarebbe un
vantaggio non solo per i costi pubblici, non solo per la macchina
burocratica, ma per la vita quotidiana di ogni cittadino. Forse
seguire federalismo e autonomie è stata sicuramente la nostra
traccia, la nostra stella polare io la considero, però i tempi sono
cambiati, sono passati 75 anni, forse parlare di sussidiarietà con
i carichi attuali burocratici, come sta già praticamente avvenendo
in tanti reparti per i Comuni, forse è il momento di fare una
considerazione a tutto tondo.
Della sanità non parlo, ci ritorneremo, nonostante i
bizantinismi dell'assessore Marzi non si riesce neanche più a
giustificare questa situazione imbarazzante.
Sui trasporti non sto a infierire, preoccupati come siamo di
raggiungere il
fossil fuel free
, questa nuova religione,
questa setta di nuovi Ministri del culto che viaggiano con
elicotteri privati sulle nostre montagne, però giustamente lanciano
messaggi ecologisti o adepti che si immolano sulle strade e si
fanno investire dalle auto pur di bloccare lo sviluppo o imbrattare
opere d'arte uniche al mondo, è meglio non occuparsene troppo.
Sappiamo che ci sono dei grossissimi disservizi sui trasporti
pubblici, non la faccio più lunga.
Della sicurezza non se ne parla quasi mai, continuo a chiedere
al Presidente di Commissione competente di ricevere in Commissione
sia l'Osservatorio della criminalità, sia, come prevede l'articolo
del regolamento, di affrontare questo tema della criminalità, pare
che sia un argomento tabù, eppure vi garantisco che per tanti
Valdostani la sicurezza è un punto importante e affrontarlo qui,
all'interno della nostra Assemblea, mi pare una cosa logica e
doverosa.
Sulla raccolta rifiuti leggo una riga in mezzo sul DEFR, che
cito: "La produzione di rifiuti urbani prodotti in termine pro
capite eccede in misura significativa al dato medio italiano: 600
chili/abitante contro i 500 della media statale" e qui finiscono
gli studi e le proiezioni sull'argomento rifiuti. Io mi chiedo se
di questi 600 chili/abitante contate anche i turisti o no, perché
probabilmente può cambiare, un po' come quando le bottiglierie di
Courmayeur vendevano alcolici a go-go e si diceva che gli abitanti
di Courmayeur erano i maggiori consumatori di alcolici, se
vendevano alcolici a ogni pullman che passava... Qualche
rassicurazione su questo dato dei rifiuti ma ci ritorneremo sui
rifiuti.
Vado alla conclusione,
digital divide
, vi parla un
tecnofobo come me, che ho veramente poca dimestichezza con le
tecnologie, però i dati dell'anno scorso erano che tre famiglie
valdostane su dieci non hanno ancora la disponibilità di un PC e
una connessione da casa. La Regione ha fatto un investimento folle
con i soldi del PNRR sullo sviluppo della rete pubblica immagino,
sarebbe utile, visto che l'
e-commerce
delle imprese è
passato dal 17% nel 2019 al 20% e nel 2021 al 30,9%, quindi vedo
che la volontà di seguire gli sviluppi tecnologici c'è in Valle
d'Aosta... nonostante le mie difficoltà, però sarebbe utile capire
se l'Amministrazione regionale vuole occuparsi anche dei
Valdostani, delle imprese valdostane e non solo del suo circuito
interno.
Termino con la qualità della vita: Aosta è una vergogna, io da
bambino crescevo in via de Tillier quando passavano le macchine e
il caos che c'è adesso non l'ho mai visto, è un caos impresentabile
e non basta che l'Amministrazione regionale dica che non è di sua
competenza.
Presidente -
Ha chiesto la parola il consigliere Restano,
ne ha facoltà.
Restano (GM) -
Effettivamente è difficile intervenire
dopo tanti interventi così sempre di mezz'ora da parte dei
componenti della minoranza, senza poter confrontarci con i colleghi
di maggioranza; cercherò però di esprimere le mie considerazioni
sul DEFR.
Se dovessi dare un titolo a questo DEFR, lo intitolerei: "Nulla
di nuovo sul fronte valdostano", perché obiettivamente,
rivolgendomi per primo al Presidente del Consiglio, Signor
Presidente, dopo otto anni credo di discussione di DEFR, non siamo
ancora arrivati a convocare una seduta apposita. Prenderemo due
giorni a confrontarci sul DEFR, come oramai è consuetudine,
rinviando tutto il resto dell'ordine del giorno del Consiglio.
Parliamo degli atti ispettivi e delle nostre proposte che sono
quelle di una parte dei Valdostani che sono degne di essere
ascoltate quanto meno e considerate. Io chiederei a lei e a tutti i
Capigruppo di prendere in considerazione questa suggestione. D'ora
in poi, quando ci sono delle sedute importanti, convochiamole a
parte, è una nostra opportunità. Niente di nuovo perché continuiamo
a discutere il DEFR qualche giorno prima del bilancio. Guardi,
presidente Testolin, secondo me, era più corretto discuterlo
insieme al bilancio, perché discuterlo pochi giorni prima... non
aggiungiamo niente di più. Prendo a spunto le considerazioni del
collega che mi ha preceduto e che ha detto che siamo come il Comune
di Monza, molto probabilmente lì lo discutono a giugno il DEFR se
c'è; però mi sono preso la briga di guardare altre Regioni più
importanti della nostra e riescono a discuterlo a giugno e in
questo periodo discutono già la variazione al DEFR prima del
bilancio. Ci siamo passati tutti, sappiamo che anticiparlo a giugno
è difficile, perché in quel periodo siamo occupati con
l'assestamento, o perlomeno siete occupati con l'assestamento, però
sarebbe cosa corretta nei confronti di questo Consiglio, al nono
anno d'applicazione, provarci. Questa è un'altra suggestione che
voglio lasciare al presidente Testolin.
Devo dire, signor presidente Testolin, che dal suo pragmatismo,
dal suo dinamismo, mi aspettavo qualcosa di più, nei contenuti e
nella forma; come mi ricorda qualche collega, in politica a volte
la forma è sostanza, però, a differenza delle colleghe di PCP, in
questo DEFR io vedo la fotografia del programma di governo e delle
persone che interpretano questo ruolo, anche perché è detto tutto
sul DEFR e chi oggi vi parla dai banchi della minoranza può anche
dire il contrario di tutto, fa parte dei ruoli.
Come in tutti i DEFR, ci sono delle cose giuste, delle cose
sbagliate, ma una cosa che ritengo opportuno lasciare all'Aula è
una considerazione sull'impostazione del DEFR, si ragiona in
maniera verticale, per silos, per Assessorati. A volte è opportuno
anche ragionare e cogliere l'opportunità di ragionare in maniera
trasversale e vi faccio degli esempi: l'acqua viene trattata
dall'Assessorato dell'ambiente e lavori pubblici, viene trattata
dalla sanità e viene trattata dall'agricoltura. Le recenti norme
approvate a livello europeo, a livello statale e anche parte dalle
norme che abbiamo discusso qua la trattano come un tutt'uno e
riguarda tutti questi Assessorati. Faccio la diagnosi e non vi do
la ricetta, perché compete a voi fare la ricetta o perché forse non
mi sento in grado di darla... però è un'altra considerazione che
vale la pena di tenere daccanto per la prossima volta.
Devo dire invece che il ragionamento per obiettivi strategici ha
portato una certa novità all'interno del documento
economico-finanziario, anche la parte che riguarda gli obiettivi
degli scorsi anni e i nuovi obiettivi. Questo però ci permette di
fare una considerazione: il 33% circa degli obiettivi riguarda
nuovi obiettivi, gli altri sono obiettivi che ci trasciniamo
dall'anno precedente, quindi dobbiamo valutare se è un aspetto
positivo o meno. Sicuramente ci porta a dire, soprattutto dopo aver
ascoltato la conferenza stampa di presentazione del bilancio, che
il DEFR e il bilancio sono forse un po' carenti di idee, di
fantasia, ma si limitano ad allocare risorse nei singoli
Assessorati e a distribuirle e di risorse dobbiamo dire che ce ne
sono parecchie, ce ne sono tante e forse si riesce ad accontentare
una parte dei Valdostani, una parte degli Assessorati ma, in
mancanza di un reale progetto di governo, di un ragionamento
strutturato, non si riesce a fare quel cambio di marcia che tutti
ci aspettiamo. Il cambio di marcia lo vediamo poi forse prima dalla
corretta e giusta analisi del contesto europeo, nazionale e
regionale, dall'elaborazione di questi dati e anche dalle analisi
che non sono state fatte e nell'analisi - perché mi sono
confrontato con l'Assessore competente allo sport - non c'è un dato
sullo sport. Devo ringraziare la dirigente che, dopo la mia
richiesta in audizione, si è premurata di chiamarmi e di fornirmi
alcuni dati.
Quello che volevo lasciare all'Assessore durante l'audizione, a
tutti colleghi e oggi all'Aula è che i dati servono per essere
analizzati e poi per fare delle proposte, che non sono quelle che
noi necessariamente ci limitiamo a raccogliere dalle parti
interessate, dagli
stakeholder
e quindi dalle federazioni
sportive in questo caso, perché la politica è lì per dare delle
opportunità, quindi deve creare gli uffici preposti, fare analisi e
creare quelle situazioni per indurre, nel caso sportivo, le singole
federazioni che chiederanno sempre soldi ma a fare delle
riflessioni diverse, per capire - e faccio sempre l'esempio dello
sport - che non si guarda solo il risultato, ma parlando di sport
si guarda la salute/sanità, si guarda i corretti stili di vita, ci
interessa la scuola. Anche questo è un ragionamento più trasversale
che verticale, quindi l'analisi è una componente importante che ci
permette a tutti di fare delle riflessioni e di avanzare delle
proposte corrette. L'analisi del contesto ci dice che la Valle
d'Aosta, per certi aspetti, cresce ma meno di altre realtà, ma
soprattutto ci consegna una fotografia della situazione della
popolazione valdostana. Ci sono sempre meno nascite, come hanno
ricordato i colleghi che hanno parlato prima di me, ma soprattutto
abbiamo una popolazione di anziani che aumenta in maniera notevole.
Il 25% dei Valdostani è sopra i 65 anni, abbiamo un saldo negativo
per quanto riguarda le nascite e abbiamo una situazione di
stranieri che parla del 27% di Rumeni, 19% circa di Marocchini e
così via pian piano. La domanda che ci dobbiamo fare, secondo me,
come prima cosa è chiederci: ma tra 15 anni chi sarà la forza
lavoro in Valle d'Aosta? Chi produrrà? Dovremo ricorrere, come già
sta avvenendo, a manodopera proveniente da fuori Valle, magari a
ditte con sedi fiscali fuori Valle, quindi non porteranno neppure
soldi alle nostre casse? Il ragionamento che dobbiamo fare insieme
è quello, come già detto da qualcuno, di incrementare le nascite,
ma forse, colleghi, la popolazione autoctona non è più sufficiente
e il ragionamento va esteso, bisogna capire il fenomeno e cercare
di gestirlo prima di doverlo subire. Forse abbiamo già iniziato a
subire questo fenomeno e nulla è stato scritto se non qualche
piccolo accenno su questo, per risolvere questa questione, che
invece meriterebbe molta attenzione da parte dell'organo
politico.
Altro aspetto che dovremmo tenere in considerazione per quanto
riguarda le proposte future riguarda i singoli Assessorati. Come
prima cosa verrebbe da parlare della sanità, ma in questo caso
abbiamo trattato da poco il piano della salute e del benessere
sociale, direi che il DEFR è un perfetto Bignami del piano della
salute e del benessere sociale e l'Assessore ha riportato nelle
dovute maniere tutto quanto indicato nello stesso piano della
salute e del benessere. In occasione di quella discussione mi
permisi di segnalare delle questioni, segnalai attraverso un ordine
del giorno la mancanza di un punto riguardante l'igiene degli
alimenti, veniva trattata solo l'igiene degli alimenti di origine
animale. Ahimè e mi piacerebbe non dover dire: "Ve l'avevo detto",
la situazione delle mense valdostane oggi ci porta l'attenzione
sull'igiene degli alimenti e noi ci siamo dimenticati di segnarlo
sul piano della salute e del benessere sociale, si tratta di
prevenzione in questo caso, ma anche sul DEFR. Ho predisposto un
ordine del giorno per cercare di correggere quest'anomalia.
Sempre per quanto riguarda la parte della sanità, si parla
dell'ente strumentale che interessa la riorganizzazione da parte
dei servizi socio-assistenziali, si parla di attrattività; direi
che negli ultimi mesi siamo stati un po' latenti su
quest'argomento, ci sono delle norme, abbiamo fatto l'assestamento
di bilancio, sono state allocate delle risorse e delle norme che
attendono di essere discusse, predisposte e modificate in sede di
Commissione. Per quanto riguarda la revisione del Dipartimento di
prevenzione, viene posto come uno degli argomenti cardine, anche
qui interverrò con un ordine del giorno specifico, sarebbe
opportuno confrontarsi su questo tema che è ritenuto dal Governo di
fondamentale importanza, quindi necessita, a nostro modo di vedere,
di un confronto in Commissione per capire se vi sono delle
differenze interpretative tra il piano della salute e il documento
economico-finanziario e come intende l'Azienda sanitaria
interpretare questa riforma che non riguarda solo argomenti
attinenti il Covid o altre patologie di questo tipo, ma riguarda a
tutto tondo la prevenzione primaria. Abbiamo già parlato del
personale, dell'ente strumentale in altra occasione; non ho
predisposto un ordine del giorno apposito perché ritengo che
l'Assessore competente e il Presidente abbiano preso nota delle
suggestioni che abbiamo lasciato loro e dell'elevata
professionalità di tutto il personale, dalle OSS agli educatori che
dovrebbero avere la possibilità di scegliere, dopo tanti anni di
lavoro, sotto quale organismo andare a lavorare, se l'ente
strumentale o rimanere personale dell'Ente Regione.
Per quanto riguarda la scuola, quindi la trasversalità degli
argomenti che vengono trattati, vi segnalo che nel DEFR si poteva
forse porre un pochino più di attenzione sulle recenti notizie, mi
aspettavo un emendamento al DEFR da parte della maggioranza. Le
notizie, leggendo anche delle riviste specializzate, ci dicono che
la scuola più severa d'Italia si trova in Valle d'Aosta, il doppio
dei bocciati rispetto alla media nazionale. Sarebbe interessante
capire l'interpretazione di questo dato, se è una questione di
eccellenza o se dobbiamo imputare a questo anche il tasso di
abbandono scolastico. Queste notizie sono del 19 e 20 ottobre, si
poteva inserire nel DEFR qualcosa di apposito, invece vi è una
frase e guardo l'Assessore... che bisogna riflettere sull'abbandono
scolastico. Si pone l'accento sulla formazione e l'aggiornamento
del corpo insegnante, non si dice che probabilmente, come mi è
giunta informazione da alcuni insegnanti, gli insegnanti oggigiorno
sono impegnati molto nelle pratiche amministrative, che hanno
rinunciato a dei progetti perché troppo pesanti e non sono in grado
di portare avanti le pratiche amministrative e torno su un cavallo
di battaglia delle colleghe di PCP: forse manca personale
amministrativo, dobbiamo provvedere e permettere al personale
insegnante di svolgere il proprio ruolo naturale.
Ripeto: la problematica dei pasti nelle scuole del Comune di
Aosta. L'Assessore competente del Comune di Aosta ha annunciato
tante cose, ma la competenza è dell'Assessorato della sanità, che
deve dare gli indirizzi di controllo, può vedere magari a
predisporre degli appositi
audit
, questo a tutela di tutte
le parti, io non sto a sindacare le responsabilità, dico che ci
sono dei contratti e che le parti hanno il diritto di far valere le
proprie ragioni, ma soprattutto abbiamo il dovere di tutelare la
salute dei giovani ragazzi e studenti ospitati all'interno delle
mense scolastiche, un altro argomento, se vogliamo,
trasversale.
Si parla, per quanto riguarda l'agricoltura, di adeguamento al
decreto legislativo 34/2018 al riguardo della filiera legno; mi
aspettavo qualcosa di più, perché la Valle d'Aosta su questo tema è
fortemente penalizzata rispetto ad altre Regioni, e se vogliamo
incrementare la filiera legno, dobbiamo avere il coraggio di
cercare di stimolare le aziende private a impegnarsi su un
territorio che è molto impegnativo rispetto ad altre realtà
regionali e che oggi, non avendo delle aziende di questo tipo, non
essendo incentivate, vedono nell'ente pubblico l'unica risorsa che
può permettersi di andare a curare il nostro patrimonio
boschivo.
Leggo con piacere e in dirittura d'arrivo la norma che riguarda
la mobilità ciclistica nei nostri sentieri; sarebbe opportuno,
Assessore, che spontaneamente si presentasse in Commissione per
dirci qual è la soluzione che avete trovato. È un argomento che
abbiamo trattato per lungo tempo, che è stato dibattuto all'interno
di quest'aula, forse con molta modestia se ci si confronta in
Commissione, potremmo fornire qualche suggestione, guardando anche
quello che avviene in altre Regioni.
Per quanto riguarda il turismo, il contenuto della proposta di
DEFR riprende quello che era il programma, quello che è stato
scritto va in continuità con quanto portato avanti dal collega che
l'ha preceduta, assessore Grosjacques. Ho già detto della parte che
riguarda lo sport, se riuscissimo a capire sul territorio quanti
ragazzi svolgono attività sportiva e che tipo di disciplina,
potremmo orientare anche degli investimenti strutturali, nell'Alta
Valle mi sembra che manchi un poligono di Biathlon, che manchi una
pista di Skiroll. Leggo con piacere che si pensa di allungare la
pista ciclabile, che sono messi dei fondi, interverrò anche in
questo caso con una specifica suggestione e con un ordine del
giorno, le nostre piste vengono utilizzate da chi pratica gli sport
invernali, da chi pratica la corsa, da chi passeggia, da chi porta
a spasso il cane e forse tenerla con le larghezze minime previste
dalla legge può diventare un pochino pericoloso se sono intese come
piste ciclo-pedonali; d'altro canto i nostri giovani e turisti
devono poter praticare lo sport o percorrere la Valle d'Aosta come
meglio a loro aggrada.
Altra questione che ci può interessare e che riguarda l'aspetto
più turistico, e che ho letto con piacere, è quella del piano di
marketing
. Sarebbe interessante sapere gli indirizzi che la
parte politica vuole dare o ha dato a chi dovrà predisporre il
piano di marketing, anche in questo caso, per poter lasciare delle
suggestioni ma per non subire gli indirizzi dati dai dirigenti
piuttosto che da un'azienda privata, poter indicare le nostre
volontà, qual è la parte di turismo che noi vogliamo sviluppare.
Dico questo perché dall'analisi del contesto emerge che gli
stranieri in questo momento, probabilmente causa Covid, non sono
numericamente alla pari del turismo da parte degli Italiani. Una
volta eravamo a circa il 50%, politicamente la Regione potrebbe
prendere una decisione se è il caso di incrementarli, di non
incrementarli, stiamo ragionando sull'aeroporto. In virtù di tutte
queste scelte strutturali, dobbiamo orientare anche le nostre
strategie turistiche, quindi sarebbe opportuno in tal senso avere
l'opportunità di confrontarci in seno alla Commissione.
Devo però sottolineare, quando ci siamo confrontati sul piano
della salute e del benessere sociale, come tutti i Consiglieri
abbiano lasciato delle suggestioni al riguardo di audizioni da fare
in Commissione senza poi trovare corrispondenza rispetto a quello
che si era detto, cioè le Commissioni non hanno dato le risposte
che ci si aspettava dalle suggestioni che abbiamo lasciato.
Detto questo, non sono in grado di dare dei voti o delle
pagelle, però posso dire che non mi soddisfa del tutto questo
documento economico-finanziario. Come ho detto in apertura, da un
Governo che basa sull'esperienza e sulla praticità il proprio modo
di agire, si poteva avere qualcosa di più.
Presidente -
Ha chiesto la parola il consigliere Ganis,
ne ha facoltà.
Ganis (LEGA VDA) -
In un momento storico così importante
il DEFR 2023-2026 dovrebbe delineare un percorso di ripresa e
sviluppo per i prossimi tre anni e porre le basi per la Valle
d'Aosta del futuro. Per fare questo, occorre individuare le
priorità su cui investire, facendo tesoro dell'esperienza maturata
nei momenti di difficoltà, vedi la pandemia, il "Caro energia", le
guerre ancora in corso, ma anche prendendo spunto dalle istanze
portate in aula dall'opposizione, al fine di consolidare i
risultati ottenuti da una fattiva collaborazione tra i vari gruppi
politici. È necessario dunque una strategia complessiva, usare
tutte le forze disponibili, al fine di raggiungere degli obiettivi
condivisibili attraverso una programmazione rigorosa e puntuale,
vedi il settore dei trasporti messo in grande difficoltà.
Occorre mettere in atto una gestione efficiente delle risorse
provenienti da fondi legati al PNRR, porre particolare attenzione
al tema dell'innovazione e della transizione digitale, con occhio
di riguardo allo sviluppo sostenibile, non soltanto astrattamente
ambientale ma anche in veste economico e sociale. È necessario, a
nostro avviso, individuare i bisogni emergenti dal territorio e
quelli primari dei cittadini, il diritto al lavoro, il diritto allo
studio, il diritto alla casa - credo che il collega Manfrin ne
abbia fatto una battaglia personale -, il diritto di potersi curare
presso le nostre strutture sanitarie, poter accedere ai servizi
socio-sanitari e socio-assistenziali, bisogni finalizzati a rendere
migliore la vita dei nostri cittadini. Importante sarà semplificare
e di rendere più facili i canali di interazioni e di comunicazione
tra cittadini e imprese.
Altro tema sarà quello di rendere più sicuro il nostro
territorio da rischi idrogeologici, come spesso abbiamo evidenziato
in questo Consiglio; un esempio potrebbe essere quello di
effettuare una pulizia straordinaria dei nostri torrenti.
Per quello che riguarda il rilancio del sistema economico,
produttivo e commerciale valdostano, occorrono interventi mirati al
sostegno delle attività economiche, non soltanto attraverso
contributi a fondo perduto, ma cercando di mettere in campo vere e
proprie strategie commerciali. Noi un piccolo input l'abbiamo dato
attraverso la presentazione di una proposta di legge: quella sui
distretti del commercio. Questo a dimostrare che, come gruppo
politico di minoranza, abbiamo lavorato intensamente attraverso
un'opposizione costruttiva e propositiva, mettendo sempre al centro
il benessere dei nostri cittadini.
Ringrazio il gruppo Lega, il nostro Capogruppo e il
Vicecapogruppo, sempre pronti e disponibili a collaborare,
ringrazio tutti i colleghi che sono intervenuti per dare a questo
DEFR la giusta importanza.
A nostro avviso, c'è ancora tanto lavoro da fare e per questo
motivo, come gruppo, abbiamo portato in Consiglio un numero
importante di ordini del giorno, con la finalità di migliorare la
vita della nostra comunità.
Presidente -
Ha chiesto la parola il consigliere
Chatrian, ne ha facoltà.
Chatrian (AV-VdA Unie) -
Qualche considerazione sul
documento più importante di natura politica che questo Consiglio
ogni anno si accinge ad approvare. Ho ascoltato attentamente il
dibattito avvenuto in aula, prima l'illustrazione da parte del
Presidente della Regione e poi i vari interventi dei colleghi,
soprattutto dai banchi dell'opposizione.  Nel momento in cui
si affronta un documento tutto politico, penso che sia fondamentale
inquadrare qual è lo stato dell'arte, la temperatura del nostro
termometro socio-economico, prima di passare indubbiamente alla
strategia e, di conseguenza, agli obiettivi che gradiremmo
intercettare, cogliere e soprattutto raggiungere. Sintetizzerei
così l'inquadramento, non so se avete avuto modo di leggere le
prime 30 pagine del documento, dove la Valle d'Aosta si posiziona
nella fascia alta all'interno del sistema statale, ci sono degli
spazi di miglioramento, ma l'asticella è posizionata nella prima
parte legata alle Regioni dove gli indicatori danno dei risultati e
mettono in evidenza dei risultati discreti/positivi. Questa è la
prima considerazione.
La seconda è sicuramente una Regione che è a macchia di
leopardo, che ha delle velocità diverse, anche perché la comunità
valdostana ha delle esigenze diverse. La parte delle vallate
laterali ha delle esigenze diverse e la vallata centrale, che è
erogatrice principalmente di servizi, da una parte, eroga dei
servizi a tutta la comunità, dall'altra parte si gioca delle
partite nel terziario e nella Bassa Valle nel settore più
industriale.
Questo contorno è importante nel momento in cui si affrontano
temi di natura programmatica e soprattutto di divisione, di
conseguenza vorrei fare con voi qualche passaggio importante che
troviamo proprio all'interno di questo documento. Il primo è il
tessuto produttivo che ci dà una prima immagine che è legata
sicuramente alla fine del 2021-inizio 2022 dove il registro delle
imprese aumenta, questo è il primo dato, poi possiamo mettere in
evidenza le criticità, ma dobbiamo magari ogni tanto anche mettere
in evidenza i punti di forza e i punti dove i tassi comunque e le
iscrizioni superano gli abbandoni. Il secondo tassello su cui
vorrei soffermarmi è quello del mercato del lavoro; nel corso del
2022 è proseguita l'evoluzione positiva del
trend
occupazionale, quindi in tutta l'analisi noi ci posizioniamo nella
parte alta della classifica, ma non siamo i più bravi. C'è
sicuramente lo spazio di miglioramento ma i dati del mercato del
lavoro ci mettono in evidenza che si va comunque a rafforzare nel
corso dell'anno gli occupati, che il livello medio degli occupati
sta crescendo e che sono circa 555 mila gli occupati in Valle
d'Aosta per mettere a disposizione e a fattor comune qualche ordine
di grandezza, con attorno circa 3 mila unità che ad oggi cerca
lavoro, questo il secondo dato.
L'altra considerazione che volevo fare è quella legata alla
posizione della Valle d'Aosta che si conferma significativamente
migliore della media italiana, con un tasso di occupazione
superiore di circa 9 punti percentuali. Questi sono dei dati, sono
degli ordini di grandezza, tanti dei colleghi che sono intervenuti
oggi hanno messo in evidenza soprattutto le debolezze, evviva, dove
ci sono le debolezze bisogna avere la capacità di trovare una
terapia e delle soluzioni in modo che questi tassi di
disoccupazione si possano assolutamente abbattere
Dopodiché vorrei fare un ulteriore passaggio, a nostro avviso e
a mio avviso, importante: quello dedicato invece al calo della
demografia, messo in evidenza in quest'aula,
in primis
dal
Presidente prima e poi anche dagli altri interventi, e questo è un
calo comunque che non solo in Valle d'Aosta, non solo nel Nord
dell'Italia, non solo in Italia, ma a livello di continente, di
Europa principalmente, del "Vecchio" continente, il calo
demografico purtroppo è robusto in tutta Europa. Sicuramente le
azioni che stiamo mettendo in campo probabilmente non sono
sufficienti per non invertire la rotta ma quanto meno calmierarla e
su quello penso che avremo modo di confrontarci anche durante il
dibattito proprio del bilancio.
L'altro passaggio che invece vorrei fare, sempre a livello di
ordini di grandezza, è legato agli studenti universitari iscritti
al sistema universitario nazionale, che vuol dire investire in
istruzione nelle nuove generazioni e in cultura. Noi pensiamo che
su questo possiamo probabilmente fare un po' meglio e nei prossimi
anni forse riuscire ad aiutare e ad accompagnare chi è più fragile,
chi ha più difficoltà, chi ha i figli che hanno la voglia di
studiare di uscire dalla nostra Regione, che hanno la voglia di
partecipare al nostro Ateneo e di continuare il loro percorso di
crescita, quindi penso che sia il pubblico che debba creare le
condizioni a chi ha un po' di meno di poter raggiungere non solo i
sogni ma i loro obiettivi. Penso che questo sia un altro dato
importante, 2002 sono tanti, sono pochi, questi all'incirca sono
gli studenti universitari che oggi la Valle d'Aosta mette in campo
a livello generale. Il 60% studia in Piemonte, il 30% studia in
Valle d'Aosta e l'altro 10% nelle altre regioni e un po' di meno di
qualche centinaio all'estero. Anche questi sono degli indicatori,
dei numeri, che vanno analizzati, elaborati e la buona politica
deve avere la capacità di poter accompagnare meglio.
L'altra considerazione che vorrei fare è legata al fatto che
trovate in questo documento economico-finanziario di programmazione
una scelta che può essere per qualcuno positiva, per qualcun altro
negativa, per noi è positiva vista la situazione; la Regione
continua a non manifestare la necessità di ricorrere a un nuovo
indebitamento in quanto il positivo margine corrente, ovvero la
differenza tra le entrate correnti e le spese correnti, è
ampiamente in grado di finanziare gli investimenti. Penso che
questo sia un dato in questo momento importante, da non
sottovalutare e che con le nostre risorse riusciamo a garantire una
certa qualità di servizio da una parte e dall'altra a fare degli
investimenti sul nostro territorio.
Un altro elemento che trovo importante è nella nuova
programmazione 2021-2027 dove nei cinque, sei, sette macroprogrammi
abbiamo avuto la capacità di candidare nuove aree interne, non solo
nella Bassa Valle, non solo nel Grand-Paradis ma anche nella Mont
Cervin, dove si giocherà una partita di tutto rilievo nella
programmazione 2021-2027, dove i nostri Comuni dovranno veramente
mettersi in discussione per valorizzare e utilizzare queste risorse
e noi pensiamo che questo sia un altro stimolo importante proprio
per poter meglio utilizzare non solo i fondi pubblici, ma per dare
delle risposte al nostro territorio.
Un'altra considerazione che troviamo proprio sul documento, e
faccio un passaggio perché è importante, è quella indubbiamente
legata a quali sono le novità, prima il collega Restano ci diceva
che manca di novità questo documento economico di programmazione.
Non so se ha avuto modo di entrare nel dettaglio del documento il
collega, ma penso al settore dell'agricoltura, ne cito quattro o
cinque perché poi avremo modo di discutere gli ordini del giorno:
"Il sostegno al comparto agricolo con interventi complementari alle
misure del programma di sviluppo rurale". C'è una rotaia, c'è un
percorso, dove hai delle regole del gioco ben definite, e la
politica ha deciso di affiancare un altro strumento che possa
essere più rapido, più veloce, magari con un taglio più piccolo,
per poter dare delle risposte più mirate.
Al settore invece del mercato del lavoro, dove viene dedicata
veramente una certa importanza all'interno di questo nostro
documento... che è quello legato alla sottoscrizione del documento
"Alleanza per lavoro di qualità nella Regione". Penso che su questo
si sia fatto tanto e si stia facendo parecchio e le nostre aziende
stanno oltretutto utilizzando molto bene questi strumenti che la
Regione sta mettendo in campo. Come nei nuovi obiettivi più volte
discussi negli ultimi sei mesi di quest'anno, e sarà la sfida del
prossimo anno, la riforma del settore dell'artigianato di
tradizione. Pensiamo che questo sia uno degli obiettivi di natura
tutta politica e strategica, poi fra un mese discuteremo, se avremo
la capacità e se saremo bravi, per metterlo a terra all'interno del
bilancio 2024-2026.
Un'altra novità legata ai numeri che vi mettevo in evidenza
prima nel settore universitario, quindi per le nuove generazioni,
sarà lo sviluppo di servizi logistici per gli studenti
dell'Università della Valle d'Aosta. Penso che questo sia politica,
siano degli obiettivi nuovi, inseriti in un documento programmatico
che poi la politica dovrà avere la forza di mettere a terra.
Per quanto riguarda la cura del territorio, troviamo all'interno
di questo documento veramente non solo risorse, ma la volontà e la
capacità di poter dare gli strumenti per presidiare, da una parte,
il territorio e, dall'altra, cercare di curare il nostro
territorio. Non posso non citare anche solo mettendo in evidenza i
passaggi che abbiamo fatto in questi ultimi otto-dieci mesi
sull'elemento sanità e sociale; abbiamo approvato il piano per la
salute e il benessere sociale ed è normale che all'interno di
questo documento ci siano tutti gli elementi del piano d'indirizzo
e di obiettivi che poi il bilancio, e soprattutto l'Azienda USL,
dovrà mettere in campo.
In seconda battuta non dimentichiamoci, perché comunque ne
abbiamo discusso parecchio in Commissione e in Consiglio
quest'anno, che è stato approvato finalmente l'atto aziendale,
quindi nel momento in cui hai la cornice e il contenuto che è stato
approvato, adesso questo Consiglio ha terminato il suo ruolo e
toccherà all'Azienda sanitaria indubbiamente, quindi ai dirigenti,
ai primari, ai capi dei dipartimenti e al Direttore generale, dare
corso a quello che è stato il percorso dell'atto aziendale.
Volevo concludere questo mio breve intervento proprio sul nostro
settore penso primario, fondamentale: il turismo. Io penso che
rappresenti la nostra Regione, dove da una parte ci sono le risorse
naturali, il bene più prezioso che abbiamo che è il nostro
territorio, le nostre professioni... apro una parentesi, oltre alle
guide alpine di alta montagna, oltre ai maestri di sci, qualcuno ha
detto: "Bene, questo Consiglio qualche mese fa ha approvato
un'altra figura" dopo anche lì ci sarà solo spazio per poter dare
un'ulteriore scelta a quelli che saranno i nostri ospiti... anche
su questo dei nuovi obiettivi sono scritti nero su bianco
all'interno di questo documento, ne abbiamo parlato sovente negli
ultimi anni, ma per la prima volta l'Assessore ha messo nero su
bianco uno degli obiettivi strategici: quello di creare le
condizioni sul piano urbanistico per l'ampliamento e la
riqualificazione di esercizi ricettivi di misure per la
riconversione di fabbricati a uso alberghiero per il reperimento di
spazi abitativi da destinare ai dipendenti. Nelle vallate laterali,
dove io conosco abbastanza bene la situazione, questo è uno dei
principali problemi per potere assumere del personale in loco e non
regionale, fondamentale per garantire le nostre attività sul
territorio.
Mi spiace che i colleghi di Forza Italia non siano presenti in
aula, negli altri interventi mi sembra che avessero utilizzato
parecchio il fatto di... parlando sovente delle tasse; mi sembra
che a livello nazionale la discussione sia ampia, avremo modo di
discuterne probabilmente quando affronteremo il bilancio fra un
mese e mi pare che, quando qualcuno gridava, urlava: "Abbasseremo
le tasse"... mi sembra che lo spazio stia andando nell'altra
direzione, anche sul settore casa e anche in certi settori, dove
realmente - e mi spiace che non siano presenti in aula - certi
colleghi ne avevano fatto una bandiera del fatto di non andare a
toccare nelle casse o nelle tasche dei cittadini, soprattutto
aumentando le tasse, perché non è mai bello, se possibile,
aumentare le tasse.
Concludo dicendo che, mentre noi stiamo discutendo
quest'importante documento di pianificazione e di programmazione,
oggi si è svolta al Breuil e a Zermatt la prima prova della gara
"Gran Becca" nel Breuil; un nostro Valdostano ha fatto veramente la
differenza nella prima prova e penso che questa sia un po' la
sintesi della nostra programmazione, nel senso che, per quanto ci
riguarda, questo è un buon documento che oltretutto cerca di
mantenere comunque i piedi per terra
comme se di eun patoué, avé
lé pià bièn pé tèra pe bièn arrevé a demàn
[traduzione
letterale dal patois: come si dice in patois, avere i piedi ben
posati per terra per ben arrivare a domani].
Presidente -
Ha chiesto la parola il consigliere Cretier,
ne ha facoltà.
Cretier (FP-PD) -
Intervengo per esprimere un parere e
dare soddisfazione al collega che ogni tanto mi richiama. Ognuno
usa i propri metodi che ritiene opportuno, da parte mia non sempre
lanciando accuse in modo scandalistico, ridicolizzando tutto e
tutti.
Tutti hanno fatto analisi sociali ed economiche precise e
puntuali, quindi non mi ripeterò; fino ad ora abbiamo sentito tutto
quello che non c'è in questo DEFR o i
desiderata
e noi
abbiamo fatto delle proposte e difendiamo l'impostazione generale
di questo DEFR.
Non so se però abbiamo letto tutti lo stesso DEFR e faccio un
esempio: le scuole che crollano, ma nelle politiche legate
all'assessore Sapinet si parla proprio di recupero e
riqualificazione di edifici scolastici, positivo anche nel consumo
di suolo zero, tanto vantato da alcuni settori ma, in realtà,
questa è una proposta interessante.
Il DEFR è un documento programmatorio molto importante, è un
insieme di scelte amministrative che, assieme al programma di
legislatura, tracciano gli obiettivi politici della maggioranza,
uno snodo importante da cui l'Amministrazione deve passare e dove
sono puntualmente descritte le linee di programmazione finanziaria
e la gestione della stessa. Certo che è prevista una continuità
programmatica ma è costruita dalle varie strutture dirigenziali che
confluiscono nella programmazione del periodo 2024-2026, scritte
oggi nel 2023, ma che sviluppano nel biennio successivo cementato
dalla maggioranza. A volte ci parlano del DEFR di inizio
legislatura, le scelte sono fatte in continuità, "
work in
progress
", come direbbero gli amanti del
British
, ma
meglio dire: "Lavori in corso" comprensibile a tutti o "Travaux en
cours" per altri, come direbbe qualche collega. Un italiano molto
più comprensibile a tutti, perché si tratta della scelta odierna ma
che si estende in prospettiva futura, un'elencazione sostenibile
delle nostre scelte in questo dato momento, perché poi arrivano gli
eventi calamitosi, gli incendi, le pandemie, le guerre e nulla è
definito, preciso, puntuale e mai scontato.
Sono state fatte molte analisi che evidenziano la situazione
economica e sociale. Il DEFR tiene conto della situazione
economica, delle incertezze e dell'andamento mondiale dei mercati,
ma di questo al cittadino poco importa, anche se la politica deve
per forza fare considerazioni e mettere in campo azioni di
prospettiva per creare lavoro, occupazione, reddito e servizi
adeguati che migliorano il benessere.
Per tornare al tema specifico della visione di questo DEFR,
penso siano inequivocabili gli obiettivi dei gruppi rappresentati,
della maggioranza e della Giunta, che nel confronto hanno impostato
delle priorità, anche in prospettiva di bilancio, in un obiettivo
di sostenibilità a cui molti danno un significato, spesso legato
all'ambiente, ma il mio personale è la sostenibilità intesa anche
in rapporto al fattore tempo; un DEFR che con le sue azioni e
obiettivi sia durevole e sia il punto di partenza di programmazione
per il prossimo biennio, se non fosse perché siamo a metà mandato
di legislatura. Faccio mie le parole di pagina 94: "sostenibilità a
medio e lungo termine, in tutte le sue possibili declinazioni
trasversali, di sviluppo economico e lavoro, tutela del territorio
e delle persone". Chi non potrebbe sostenere tali scelte? Possono
sembrare banali ma sono l'essenza della politica che mette insieme
i bisogni di coloro che vivono il nostro territorio, che vivono
giornalmente le vere difficoltà della montagna, a loro dobbiamo
pensare.
Per tornare ai problemi ai quali dobbiamo dare delle concrete
risposte, quindi questo DEFR così discusso in questa giornata
diversamente noi lo sosteniamo perché ha obiettivi importanti in
modo trasversale, legati in particolare alla montagna, di cui la
nostra Valle geograficamente è esempio unico nel panorama italiano.
Non faccio l'elenco degli interventi fatti già dal Presidente della
Regione per una visione ad ampio raggio, necessaria ma prospettica,
in continuità e ragionata, forse non così decisa in questo momento
difficile come qualcuno vorrebbe, ma onesta e che poggia su solide
basi forse ancora troppo incentrata a ricorrere gli effetti
post
Covid e il tormento della guerra e dei costi dei
prodotti energetici, che, al momento, sono ancora troppo pesanti
sul reddito delle famiglie meno abbienti o povere.
Il programma di governo della Giunta Testolin indica sul tema
del collegamento intervallivo di Cime Bianche la prosecuzione
dell'iter tecnico giuridico-amministrativo, finalizzato alla
verifica di fattibilità per la realizzazione del collegamento
intervallivo, in sintonia con il programma della Giunta Lavevaz e
con quanto votato in tutti i DEFR di questa legislatura, a partire
dal 2020, con origine del DEFR votato dal Consiglio regionale nel
2018, consiliatura in cui il Partito Democratico non era presente
in Consiglio regionale.
Sul tema del collegamento intervallivo di Cime Bianche il
Partito Democratico segue quest'impostazione logica adottata nel
corso degli anni, senza avere mai cambiato idea nel merito della
questione e senza immaginare scorciatoie. Nel DEFR 2024-2026
approvato dalla Giunta regionale e in discussione in Consiglio
regionale è scritta la seguente dicitura: "Avvio dell'iter
autorizzativo di fattibilità economica nel collegamento Cime
Bianche". Per chiarire cosa significa questa dicitura, è bene
approfondire tecnicamente l'aspetto tecnico-giuridico, che non
equivale ad avviare il progetto esecutivo. Secondo l'articolo 41
del nuovo Codice degli appalti, decreto legislativo 36/2023, la
progettazione in materia di lavori pubblici si articola in due
livelli successivi: approfondimenti tecnici, il progetto di
fattibilità economica e il progetto esecutivo. Esso è volto ad
assicurare tra i vari punti del decreto la conformità alle norme
ambientali, urbanistiche e di tutela dei beni culturali e
paesaggistici, nonché il rispetto di quanto è previsto dalla
normativa in materia di tutela della salute e della sicurezza delle
costruzioni, il rispetto di tutti i vincoli esistenti, con
particolare riguardo a quelli idrogeologici, sismici, archeologici
e forestali, il rispetto dei principi della sostenibilità
economica, territoriale, ambientale e sociale, nell'intervento
anche per contrastare il consumo del suolo, incentivando il
recupero, il riuso e la valorizzazione del patrimonio edilizio
esistente. Individua tra più soluzioni possibili quella che esprime
il rapporto migliore tra costi e benefici per la collettività in
relazione alle specifiche esigenze da soddisfare e alle prestazioni
da fornire. Si tratta dunque di proseguire gli studi per capire la
realizzazione dell'opera che ha bisogno del primo livello di
progettazione per ragionare su dati più certi e meno aleatori. Non
sfugge a nessuno che le verifiche più stringenti sono sui temi
ambientali, in una legislazione tutta valdostana risalente a
parecchi anni fa alla quale le forze di Sinistra progressiste hanno
dato un forte influsso e proposto soluzioni che vedono al primo
posto la salvaguardia del complesso territorio della nostra
Regione. Se l'obiettivo era quello di fare gli approfondimenti
giuridici prima di procedere, che si facciano con una progettazione
di fattibilità tecnico-economica o con un incarico
ad hoc
poco cambia, sono approfondimenti che tutti abbiamo chiesto di
fare. Ecco la nostra posizione, nessuno ha cambiato idea, nessun
stravolgimento della realtà se non da parte di chi vuole farlo a
fini politici; tutto legittimo ma sul piano della mistificazione
politica non ci troverete, su una discussione di merito sempre.
Vorrei anche aggiungere, visto che sono stati citati i Giovani
Democratici, loro sono autonomi e si possono esprimere a volte
fuori dal coro ma gli altri li hanno avvicinati e lodati
semplicemente per stuzzicarli e proseguire... questo è un dato di
fatto. A volte guardo le foto, vedo i filmati ma nelle altre forze
politiche non sempre vedo dei giovani ma vedo dei coetanei. Questo
è un dato di fatto.
Credo che sia importante che questo DEFR sia approvato, ci sono
degli elementi propositivi che avete fatto come forze presenti in
aula di cui noi abbiamo preso buona nota e con questo credo che
siano positive le proposte che il Governo e i gruppi consiliari di
maggioranza hanno fatto.
Presidente -
Ha chiesto la parola il consigliere
Padovani, ne ha facoltà.
Padovani (FP-PD) -
Per un breve intervento con alcune
considerazioni personali sul documento all'ordine del giorno.
Gli ultimi anni, va detto, sono stati particolarmente
turbolenti, caratterizzati da eventi che hanno portato numerose
conseguenze economiche e sociali in tutto il mondo, Valle d'Aosta
compresa: dalla pandemia, con i relativi strascichi, passando per
la guerra in Ucraina e la conseguente crisi energetica, fino alla
crisi climatica senza precedenti che stiamo vivendo e che sta
stravolgendo gli equilibri del nostro pianeta e che incide sulla
vita delle persone già oggi e, purtroppo, se non facciamo qualcosa
in fretta, sempre di più lo farà in futuro.
Venendo a noi, i dati economici e statistici ci dicono come
l'economia regionale sia in ripresa rispetto al passato e specie
dal punto di vista dell'occupazione si ponga come una tra le prime
Regioni in Italia, in particolare per quanto riguarda l'occupazione
femminile. Sono segnali positivi e incoraggianti, ma non possiamo
però oggi dimenticare lo studio di ActionAid che ci dice che ci
sono tantissime persone - non voglio dare cifre perché poi sulle
cifre c'è discussione, si può discutere e ci sono opinioni -
tantissime Valdostane e Valdostani a rischio di povertà alimentare.
È a loro che dobbiamo pensare, è nei confronti dei più fragili che
dobbiamo, secondo me, fare lo sforzo maggiore quando si
costruiranno le politiche sociali di questi anni. L'obiettivo, e
non è la prima volta che lo ripeto, è e deve essere quello di non
lasciare indietro nessuno e nessuna. Così come non possiamo
dimenticare altre problematiche, quali, ad esempio, i dati del
malessere psicologico tra i giovani e i meno giovani, che
dimostrano che nel mondo di oggi la salute mentale è una priorità
che non può essere trascurata e questo vale anche per la nostra
Regione.
Dobbiamo assicurare l'accesso al sostegno psicologico nelle
scuole, nelle Università e nella società intera. In questo quadro
andiamo oggi a parlare di quel documento programmatico di
fondamentale importanza che è il DEFR, che vuole tracciare e che
ovviamente traccerà la strada delle politiche regionali per i
prossimi tre anni.
Analizzando i contenuti del documento che abbiamo in mano, credo
che si affrontino molte delle questioni di grande rilevanza,
proponendo soluzioni e azioni alle quali sarà importante dare
gambe. Tra queste vorrei soffermarmi su alcuni degli aspetti,
secondo me, più significativi e su quello che invece sarà da
attenzionare e monitorare nel prossimo futuro. Andando con ordine,
credo che non si possa che partire dal mondo del lavoro e della
formazione. Come dicevo prima, i dati mostrano una ripresa
dell'occupazione a livello regionale, che pone la Valle d'Aosta tra
le prime in Italia, specie per quanto riguarda l'occupazione
femminile. Non si può non citare l'inserimento del documento
"Alleanza per il lavoro di qualità nella Regione Autonoma Valle
d'Aosta", documento che è stato approvato ormai da qualche mese e
che sarà la cornice per il prossimo piano triennale per le
politiche del lavoro, documento sottoscritto nel corso dell'anno da
parte di tutte le parti sociali, un documento che soprattutto ha
dato avvio a un metodo di lavoro che prevede di affrontare in
maniera corale i molteplici aspetti e le complessità del mondo del
lavoro per come si presenta oggi. Questo documento si concentra in
particolare su formazione, misure per la conciliazione vita-lavoro,
aspetto fondamentale, ma del quale si parla purtroppo meno di
quanto si dovrebbe, l'inclusione lavorativa, sicurezza nel mondo
del lavoro e pari opportunità occupazionali retributive, che
saranno la cornice nella quale si dovrà scrivere il prossimo piano
delle politiche per il lavoro.
Sul tema del lavoro poi dobbiamo rimarcare come un'attenzione
particolare dovrà essere data alla questione dei salari. Gli
articoli apparsi di recente sui salari nel privato e l'elaborazione
della CGIA di Mestre, pur riferita al 2021, ci impongono una seria
riflessione sul tema per cercare di trovare soluzioni adeguate.
Per quanto riguarda le politiche sociali, invece vorrei partire
dalla lotta alla povertà e all'esclusione sociale, cioè quelle che
per me devono essere delle vere e proprie stelle polari che
orientano il nostro operato, evidenziando l'importante lavoro di
programmazione fatta attraverso il piano regionale degli interventi
e dei servizi sociali, che è l'esito di un importante processo di
analisi e confronto con attori pubblici e privati del territorio e
che ci porta a individuare priorità precise d'intervento. Sempre a
proposito di politiche sociali e di sociale, grande attenzione
dovrà essere data alle associazioni che si occupano di sociale e di
volontariato, a partire dal sostegno per la ricerca e la messa a
terra di una casa delle associazioni per il volontariato sociale.
Non mancano poi le novità in materia di disabilità, anche se come
evidenziato nel DEFR, sarà necessario rivedere le leggi sul tema,
al fine di armonizzare la materia e soprattutto rendere il quadro
più attuale e più rispondente all'attualità.
Altro tema da attenzionare in maniera seria e costante è quello
che riguarda il disagio abitativo, perché la casa è un diritto di
tutte e tutti. Non posso non citare poi l'inserimento del sistema
integrato di educazione e istruzione 0-6, un'importante novità che
andrà discussa con tutti gli attori interessati e che ha tra le sue
finalità la riduzione degli svantaggi sociali, culturali e
relazionali, favorendo la partecipazione dei bambini e delle loro
famiglie, la promozione della continuità educativa, il supporto
alle famiglie, il potenziamento dell'accessibilità, la diffusione e
soprattutto la qualità dei servizi. Tutto ciò per garantire a tutte
le bambine e a tutti i bambini, dalla nascita ai 6 anni, pari
opportunità di sviluppo delle loro potenzialità, promuovendone
sviluppo integrale, autonomia, creatività, relazioni con l'altro e
scoperta del mondo, apprendimenti e superando disuguaglianze e
barriere. A proposito di barriere, penso che andrà intensificata
l'azione di abbattimento delle barriere nei siti culturali affinché
tutte e tutti possano godere delle bellezze culturali che offre il
nostro territorio. Qui voglio ricordare ancora come un mondo senza
barriere non sia una questione meramente legata alle persone con
disabilità, perché vivere in un mondo e in una regione più
accessibili è infatti qualcosa di cui può beneficiare chiunque.
Un'altra questione importante è quella degli studenti
universitari per i quali si diceva già prima abbiamo previsto un
nuovo sistema di agevolazioni per quanto riguarda il trasporto
pubblico, proposta di legge che temo non riusciremo a votare in
questo Consiglio visti i tempi, ma che evidentemente voteremo nel
prossimo Consiglio. In particolar modo, oltre alla già citata
questione degli universitari fuori sede, anche quella che riguarda
il "Caro affitti" che colpisce le studentesse e gli studenti che
vivono nella nostra regione e studiano all'Università della Valle
d'Aosta.
Tra le sfide che ci riserverà il futuro, anche se è meglio dire
il presente, c'è ovviamente quella legata alla mobilità visti i
grandi cambiamenti che ci attendono nei prossimi anni: la prima è
quella di ridurre l'impatto ambientale del sistema dei trasporti,
mettendo in piedi strategie che invoglino le persone a scegliere
sistemi più sostenibili rispetto all'utilizzo del mezzo privato.
Penso anche alla chiusura della tratta ferroviaria Aosta/Ivrea per
gli auspicati lavori di elettrificazione; questi avranno certamente
un impatto importante sulla vita soprattutto dei pendolari ed è per
questo che sono stati previsti servizi sostitutivi su gomma che
dovranno essere monitorati per rispondere al meglio alle esigenze
delle persone. Non si può poi non citare la programmata chiusura
del Tunnel del Monte Bianco, sulla quale ovviamente è nato un
dibattito nell'opinione pubblica sui problemi che porterà e le
soluzioni possibili. Ma chi deve pensare alla gestione delle vie
terrestri transalpine? Il Ministro dei Trasporti, non so se
qualcuno qua lo conosce, ma tutto ciò che riesce a fare è parlare
del ponte sullo stretto di Messina, anziché pensare solo a nuove
infrastrutture, il Ministro dovrebbe portare al sistema di valichi
transalpini, specializzandoli per tipologia di merci e per
direzione di traffico dentro una sola regia europea di gestione e
regolazione. Parole sconosciute al Ministero dei trasporti,
nonostante Svizzera e Austria siano già su questa linea e Slovenia
e Francia ci stiano lavorando. L'Europa, del resto, dovrebbe
servire anche a questo, non solo a scaricare colpe, tipo quella di
volerci rubare sovranità. Questa è una soluzione sostenibile da un
punto di vista ambientale ed economico.
Concludendo, lo scoppio della pandemia nel 2020 ha cambiato le
nostre vite, ha stravolto l'Agenda politica a ogni livello,
occupando gran parte del dibattito pubblico e catalizzando
l'interesse della quasi totalità degli attori. Una volta
"stabilizzata" la situazione, è stato invece il tempo dello scoppio
della guerra nel nostro continente, che ha fatto riaffiorare paure
che pensavamo sepolte, acuendo la crisi economica che ci portavamo
dietro. Mentre il tempo correva, sono cresciuti i problemi e
soprattutto l'emergenza sociale; ecco quindi perché credo sia
necessario affrontare alcuni temi nell'immediato futuro: l'aumento
delle famiglie in condizioni di povertà assoluta, quella dei dati
sconfortanti sui salari nel privato di cui parlavo prima ma anche
le preoccupazioni stesse degli studenti universitari, senza
dimenticare l'inclusione, la sanità, l'istruzione, l'ambiente. Io
credo che nel DEFR ci siano molte delle risposte che le Valdostane
e i Valdostani cercano da noi e che cercano per la loro vita. Penso
che a queste idee e a queste parole scritte per ora sulla carta si
debba poi dare gambe.
Non voglio sfuggire poi alla questione posta
in primis
dal collega Aggravi. Collega, la questione di Cime Bianche, come
lei ben sa, è una questione che arriva almeno dal 2015, quando in
questo Consiglio si votò... adesso non ricordo se un ordine del
giorno o una mozione che impegnava il Consiglio e il Governo a
predisporre un progetto che allora non si chiamava Cime Bianche ma
si chiamava in un altro modo. Alcune forze che oggi si ergono a
paladine dell'ambiente votarono convintamente questo progetto. Da
allora poi sono passati alcuni anni e nel DEFR del 2020 fu votato
quel pezzo nel quale sostanzialmente si chiedeva uno studio sul
tema che studiasse tutte le implicazioni ambientali, legali,
eccetera. Questa posizione poi è stata portata nel programma di
legislatura all'inizio di questa legislatura, che noi tutti abbiamo
votato. Questo è per dire che più che le idee personali che si
formano prima delle elezioni... io non voglio insegnare la politica
a nessuno però funziona così: noi tutti ci formiamo delle idee per
vari motivi, poi queste idee può essere che le portiamo nei partiti
ai quali eventualmente ci iscriviamo. Io non so se lei ha mantenuto
le stesse idee che aveva nella Jeunesse e le ha portate nella Lega
e poi adesso in Rassemblement Valdôtain, però le idee che noi
portiamo nei partiti può essere che si modifichino, perché i
partiti hanno magari idee in parte diverse rispetto a quelle che
abbiamo noi personalmente. I partiti poi portano queste idee nelle
eventuali maggioranze di Governo alle quali aderiscono. Faccio
anche notare che io a quel tavolo non c'ero, non per volontà mia,
ma per volontà di chi non mi ci ha voluto portare a quel tavolo, e
non mi riferisco a nessuno seduto in questa sala, ma mi riferisco a
delle persone che in questa sala ci sono state sedute e oggi non
siedono più. Io non ho ancora capito perché davo fastidio a quel
tavolo, ma io a quel tavolo non c'ero. Hanno concordato la dicitura
che abbiamo trovato nel primo DEFR e a quella ci atteniamo. Quello
che oggi viene scritto in questo DEFR non è nient'altro che la
continuazione di quella linea. Io vorrei parafrasare, perché a
memoria non me le ricordo, le parole che ha usato il presidente
Testolin in Commissione per spiegare questa parte del DEFR, che non
è nient'altro che il capire se la casa può essere costruita o non
può essere costruita e se può essere costruita, dove, come, quando,
in che modo, con quali prerogative tecniche si può costruire.
Ovviamente la parola "finale" sarà a questo Consiglio, ma questo è
scontato.
Al collega Manfrin invece vorrei dare un consiglio. Lei si
occupa spesso di quello che io dico, faccio, scrivo, ho fatto, ho
scritto, ho detto. Qualche tempo fa io, come tanti Valdostani e
Valdostane, ho ricevuto nella buca delle lettere un volantino dal
gruppo della Lega nel quale, se non mi ricordo male, lo slogan era:
"Vince la squadra". Probabilmente quel volantino è stato scritto
quando ancora eravate in undici, perché nella foto siete in undici.
Lei nel frattempo ha perso quattro giocatori, parlando di squadra;
io non vorrei (anzi, magari lo voglio anche) che, a forza di
occuparsi di me, di quello che faccio o di quello che ho detto,
scritto o fatto, lei alla fine non si ritrovi a poter giocare se
non a solitario.
Presidente -
Ha chiesto la parola il consigliere Restano,
ne ha facoltà.
Restano (GM) -
Prima mi permetta una battuta: ma lei ce
l'ha con chi pratica gli sport individuali? A parte la battuta,
colleghi, il tema è molto serio. Le parole chiave utilizzate dal
Presidente sono sostenibilità, valorizzazione e promozione mi
sembra, però mi soffermerei sulla sostenibilità. È questa la parte
più stimolante: è capire se determinati investimenti, determinate
allocazioni hanno una proiezione oltre all'anno finanziario in
corso, capire il progetto. Mi permettete, colleghi, non sempre dai
banchi della minoranza si riesce a comprendere e fa parte anche dei
giochi.
Per venire agli stimoli che ho ricevuto durante il dibattito
anche dal collega Chatrian, abbiamo approvato il piano della salute
e del benessere sociale, approviamo il DEFR, abbiamo anche discusso
parecchio sui temi, oggi è il momento di agire. Vogliamo vedere se
questo piano è sostenibile, vogliamo vedere se tutte le idee
portate da questo Consiglio - perché poi alla fine è il Consiglio -
le ha approvate e vengono messe nei tempi dovuti. 
Personalmente ho già avuto modo di dire che non mi sarei adeguato
al DM 77 per la programmazione a livello territoriale e il
Consiglio ha deciso diversamente. Per me abbiamo perso un'occasione
per far valere le nostre prerogative, perché difficilmente
riusciremo a scaricare a terra tutto quello che abbiamo previsto e
quello che ci ha proposto il DM 77. Questa è la partita in gioco,
questo è l'aspetto stuzzicante della nostra partita.
Colleghi, abbiamo nel dibattito affrontato il tema
dell'Università, qualche perplessità e qualche dubbio me l'ha fatto
venire l'aspetto dell'Università, laddove ci si esprime come
un'Università che riguarda il territorio, il turismo e l'ambiente e
sicuramente ci sta. Qualcuno ha richiamato Unimont, abbiamo parlato
tanto di sport, potremmo essere un'eccellenza dello sport, ma non
perché programmiamo scienze motorie, ma perché viaggiamo a un
livello superiore, perché in Valle d'Aosta, con gli sport che noi
pratichiamo, possiamo raccogliere la suggestione (forse del collega
Lavy) e rilanciare. Con l'Assessore alla pubblica istruzione avevo
parlato e fatto un esempio dell'Inghilterra, delle scuole di
specializzazione dello sport, che in Italia mancano. Io faccio
riferimento al laboratorio "Alte prestazioni di Santa Caterina
Valfurva" che è legato anche all'aspetto sanitario, a Rovereto, a
dei centri di eccellenza. Collegando l'Università alla sanità,
potremmo fare qualcosa che altrove non fanno. Lascio questa
suggestione che, secondo me, è molto importante e riprendo quello
che ha detto il collega Padovani, forse stiamo vivendo sui
trasporti la tempesta perfetta. Abbiamo i valichi chiusi, il Tunnel
chiuso, la ferrovia fra poco chiuderà, l'autostrada, con tutti i
lavori va a intermittenza. Questo è il momento che stiamo vivendo,
probabilmente se ci si impegnava, non si riusciva a organizzare
tutto nello stesso momento, cerchiamo di uscirne fuori. Certo che
la minoranza deve fare la sua parte e non si può dire: "Qua è
finito tutto perché abbiamo programmato, abbiamo votato e adesso
tocca agli altri" perché forse la maggioranza ha portato avanti e
ha raggiunto i suoi obiettivi, noi vogliamo essere anche da
stimolo, dobbiamo fare la nostra parte ispettiva e vogliamo essere
propositivi, quindi vigileremo che tutto venga fatto sulla sanità,
sui trasporti, sul turismo e non ci sottrarremo a quello che sarà
il nostro ruolo da domani in poi.
Presidente -
Ha chiesto la parola il consigliere Aggravi,
ne ha facoltà.
Aggravi (RV) -
Io mi ero fatto prendere dal sincero
entusiasmo che il collega Cretier mette sempre nei suoi interventi,
poi invece il suo collega di gruppo Padovani, perché lì la nozione
di partito è molto più complicata, ha detto una serie di cose che
sinceramente mi permettono anche di fare un paio di precisazioni:
la prima è che ho scoperto che forse su un aspetto, e parlo del
ponte di Messina, la vediamo alla stessa maniera, collega Padovani,
quindi ci auguriamo che altra neve possa cadere sulle nostre
vette.
Lei ha toccato parte del mio passato, parte del mio presente;
vede, se le cose oggi e nel passato sono andate come sono andate,
io ho sempre cercato, nel limite del possibile politico, di
mantenere una certa coerenza su determinati principi e ne ho pagato
anche le conseguenze, prima e dopo, non so se le pagherò domani, ma
cercherò di andare avanti, come anche su scelte amministrative ho
pagato le conseguenze e le posso assicurare che se anche per poco
tempo, capelli ne ho persi, anche su quello. Su determinate cose e
su determinate situazioni ho sempre detto quello che penso e i
colleghi della Lega lo sanno benissimo e possono testimoniare che
in più di un'occasione su determinate questioni io ho detto quello
che pensavo, sul ponte di Messina il capogruppo della Lega Manfrin
può essermi testimone, sa quello che ho sempre detto. Lei però
oggettivamente, forse preso anche dall'entusiasmo della "Coppa del
Mondo di Cervinia", ha fatto un esercizio di slalom magnifico,
perché ci sono un paio di passaggi che me li sono voluti segnare e
non l'ho notato solo oggi ma anche in altri suoi interventi.
Io in quest'aula potrei e avrei piacere di parlare lungamente di
politiche monetarie, però c'è un problema di base, è una passione
tutta mia che posso gestire in una certa maniera, qui possiamo
parlare di tutto ma, come dice qualcuno, non solo non spostiamo la
classifica ma non giochiamo neanche in quel campionato. Lei parla
di salari, di povertà, necessità di combattere, di fare di qua, di
fare di là, di slogan, tutto bellissimo, però lei qua può
legiferare sul salario minimo? Lei qua può combattere determinate
situazioni? Perché mi sembra oggettivamente che lei qui ci
rappresenti tutta una serie di questioni che, in realtà, non
possono riguardare quest'aula, per non parlare di altre, infatti ho
apprezzato tantissimo, e riguarderò quel video, nel momento in cui
lei ha cercato di parlare di Cime Bianche, perché ho apprezzato
molto di più l'abilità politica del suo Capogruppo. L'ho vista un
po' in difficoltà, collega Padovani, perché vede, e torno ai miei
principi, io ho detto una cosa nel discorso di avvio della nuova
storia del Rassemblement Valdôtain: siamo liberali, non leninisti.
Lei gioca a fare il leninista, gioca a nascondersi dietro a quello,
ma in realtà non lo è, perché lei parla di partiti, scelte
personali, idee, tavoli. Io dei vostri tavoli oggettivamente non so
nulla e non ci voglio neanche sedere, poi si riguardi con le
colleghe che sono rimaste vicino con abili ciclisti che possono
comunque insegnare ancora, anche se non la vedono, ad esempio, come
il sottoscritto, ma lei ci deve anche spiegare di che partito fa
parte, perché se ci parla o comunque gioca a fare il leninista e
soprattutto gioca a dirci: "Le idee personali sono una cosa, però
poi dopo sappiamo come funzionano le maggioranze, sappiamo come
funzionano i partiti", allora di cosa stiamo parlando? Buttiamo via
principi, slogan, difese, tutta una serie di battaglie per che
cosa? Per maggioranze, per partiti, per convenienza. Allora mi
perdoni ma le due colleghe vicino a voi mi risultano ancora più
simpatiche oggi su determinate situazioni, perché le scelte le
hanno fatte; qualcuno si è anche dimesso dai banchi della Giunta,
quindi sul discorso di Cime Bianche, e qui ci torno perché è giusto
specificare un passaggio, vi siete un po' troppo accesi - anche il
Capogruppo anche se ha un
aplomb
molto diverso dal suo - su
quello che alla fine era il dito, ma la luna è un'altra.
Il fatto di aver detto - ed è anche un po' un
escamotage
politico -, di aver fatto i complimenti al coraggio del gruppo
giovanile, voi fate i complimenti e giocate quando qualcuno di un
determinato partito dice una cosa leggermente diversa da un'altra,
dovete giocare anche voi a questo gioco, oggettivamente è stato un
pretesto in realtà per un problema molto differente. Avete parlato
di una cosa che è ben diversa da quella che c'è scritta nel DEFR,
allora mi dico: ma i Giovani Democratici hanno preso un abbaglio?
Perché il cambio di passo, e parlo soprattutto verso di voi, che mi
stupisce, è il fatto che è scritto come oggi... ed è per questo che
abbiamo presentato un emendamento che abbiamo chiamato "Bandiera",
perché vuole rappresentare un principio, che non è quello di dare
per scontato, forse i nuovi Comunisti danno un po' tante cose di
scontato; io leggo quello che ritrovo qua: "L'avvio dell'iter
autorizzatorio di fattibilità tecnico-economica..." e quant'altro,
e questo è rappresentato oggi, è rappresentato dopo qualcosa che è
successo rispetto all'altro DEFR. Ci siamo trovati in quest'aula,
abbiamo fatto delle audizioni, è iniziato un percorso. Quel
percorso è finito? Non penso, quello che c'è scritto qua è un
passaggio in più rispetto a quel percorso, non c'è scritto che
dobbiamo terminare la valutazione di quello studio, perché io le
dico una cosa, e ci sono i verbali che lo dimostrano, in audizione
delle società ho posto delle domande, modestamente posso ancora
dire qualcosa che riguarda la parte economica; io non ho ricevuto
risposte, io ho ricevuto una richiesta di finanziamento e neanche
troppo gentile in questa stessa aula, in Commissione... non ho
ricevuto risposte, e ho posto delle risposte.
Sul progetto Alplinks che lei dice, io ho già fatto delle
iniziative e ho già detto che quel progetto - ma non sono nessuno -
mi piaceva di più di quello che ho visto adesso, perché, ed è stato
anche riconosciuto in audizione, qualcosa mancava, ma non perché
sono prioritariamente contro qualcosa ma perché voglio capire. Se
devo essere coinvolto o se vengo coinvolto, devo capire e purtroppo
sono una persona noiosa e ne ho pagato le conseguenze anche di
questo, perché io cerco di comprendere le cose. Non do per
scontato. Voi date un po' troppe cose per scontato, quindi non so
se il fatto di partecipare a partiti, scelte personali, idee,
partiti e tavoli aiuti a dare per scontato, quindi parliamo del
mondo delle idee, oppure ci sono delle altre motivazioni, quindi
alla fine ce l'avete tanto con i Democristiani ma hanno ragione
loro, perché oggettivamente chi è
tranchant
, è intransigente
come voi e quindi non vuole mai trovare dei punti di comunanza o
comunque dei punti di mediazione... invece devo scoprire che è
ancora quasi più disposto del sottoscritto, del collega Marzi o del
collega Marquis, che magari si sentono più vicini a un certo tipo
di area. Forse noi siamo addirittura meno disponibili a trattative
rispetto a voi che date per scontato.
Oggettivamente sul discorso di Cime Bianche noi non abbiamo
detto che voi avete cambiato idea personale, noi diciamo che quello
che è rappresentato, e guardo soprattutto voi, guardo anche un
pezzettino dopo l'assessore Grosjacques... qualcosina è cambiato
per forza, anche perché la stessa denominazione io la trovo un po'
strana, ma non voglio rubare il mestiere a nessuno, perché è l'iter
autorizzatorio di fattibilità tecnico-economica. Lo sa io che cosa
ho fatto in IV Commissione più di una volta? Ho chiesto la
formalizzazione di questo iter, perché volevo anche capire cosa
succedeva e lei mi sembra che in IV Commissione ci sia, magari non
ci siamo sentiti o non ho parlato troppo forte. Su questo punto io
quello che ho detto è che forse qualcuno ha cambiato idea non sulla
punta del dito, ma sulla luna; io non dico sulla realizzazione, io
non lo so ancora se si può, perché bisogna finire quel tipo di iter
valutativo e, secondo me, ci sono alcune integrazioni da fare,
posto anche il fatto della ricaduta economico-finanziaria... ma
dare per scontato non ci deve essere, perché non è poi il Consiglio
che dice: "Si fa", "Non si fa", "Si finanzia", "Non si finanzia", è
un po' più complicato.
Sul resto io la lascio fare tutte le battaglie che vuole sul
salario minimo, dirò poi quello che penso su quest'aspetto quando
si discuterà di un ordine del giorno che, anche se non sosterrò (mi
spiace per le colleghe), però mi consentirà di dire due cose, ma
noi presentiamo degli emendamenti che si possono chiamare
"Bandiera", voi mi sa che le bandiere le avete nascoste oppure le
avete lasciate nel ripostiglio.
Presidente -
La parola al consigliere Padovani per fatto
personale.
Padovani (FP-PD) -
Circoscrivo il fatto personale.
Collega Aggravi, io non ho detto e non ho voluto dire che le idee
si cambiano per opportunità. Quello che ho voluto dire, provo a
rispiegarlo, così magari ci chiariamo, è che questo punto del
programma è un compromesso, perché se si fanno dei programmi di
maggioranza con tante forze politiche, si fanno dei compromessi,
che non è una brutta parola, si fanno sulla base di discussioni che
si fanno tra persone che hanno magari anche idee un po' diverse una
dall'altra.
Questo compromesso ha una genesi per me che arriva da qualche
anno addietro, questo ho voluto provare a spiegare e quello che ho
provato a dire è che alla fine, al di là delle opinioni personali,
contano poi i programmi di legislatura e per me quello che c'è
scritto nel DEFR lo ribadisco e ribadisco anche che condivido
pienamente quello che ha detto il presidente Testolin in
Commissione per spiegare questo punto del DEFR. È quello che
abbiamo scritto nel programma del 2020, nient'altro, è quello, non
è che domani io e l'assessore Bertschy andiamo a piantare i primi
pali. Questo ho voluto provare a spiegare, forse mi sono spiegato
male, spero di essermi spiegato meglio.
Presidente -
Ha chiesto la parola il consigliere Manfrin
per secondo intervento, ne ha facoltà.
Manfrin (LEGA VDA) -
Innanzitutto direi che dopo questi
tre interventi, abbiamo la certezza di una cosa: anche la
maggioranza ha la voce, possiede la capacità di esprimersi e questa
credo che sia una novità interessante e importante, di cui
ringrazio i colleghi Chatrian, Cretier e Padovani, che hanno dato
anche un taglio e hanno cercato di difendere il fortino, così come
si suol dire.
L'analisi del DEFR l'abbiamo fatta in maniera abbondante e
abbiamo detto cosa pensiamo e giustamente i colleghi di maggioranza
hanno esposto alcuni punti di forza che loro ritengono opportuno
evidenziare. Parto soltanto dalla fine dell'intervento del collega
Chatrian, ovviamente per dovere di cronaca che pare non fosse
riferito a noi, ma in generale ad altri colleghi, ma indirettamente
al Governo nazionale, quando sostanzialmente ci è stata lanciata,
essendo noi esponenti e rappresentanti del Governo nazionale qui in
Valle d'Aosta, l'accusa di essere dei voraci tassatori di immobili
e aumentatori di tasse in generale. Mi permetto di evidenziare che
se già il collega Chatrian commenta sulla base di questo una legge
finanziaria che non è nemmeno stata discussa né approvata, fa
probabilmente un passo in avanti un po' troppo prioritario, però se
mai lui dovesse lamentare un aumento della tassazione sulla casa e
indicare in questo momento della tassazione la tassazione sugli
affitti della seconda casa... io comprendo le sue preoccupazioni,
probabilmente lui è un possessore di seconda casa e di questo non
possiamo che rallegrarcene ma noi abbiamo fatto un altro tipo di
iniziativa. Ricordo, ad esempio, già ai tempi del Governo Draghi,
la Lega e anche Forza Italia si opposero pervicacemente alla
modifica del catasto che avrebbe portato a una rivalutazione delle
tasse sulla casa, cosa che abbiamo confermato in questa legislatura
e di cui ci onoriamo, quindi direi che su questo non possiamo
essere tacciati di essere dalla parte delle tasse, questo come
affermazione apodittica.
Venendo invece al collega Cretier, che ho apprezzato molto
anch'io effettivamente per la capacità slalomistica, mi sento solo
di dire un paio di cose: lei ha fatto tutto un elenco, collega
Cretier, in chiusura del suo intervento, dicendo - adesso non le
riporto le parole precise, ma indicativamente - che questo DEFR
porta più sviluppo, più crescita, più questo, più quello e più
quell'altro. Io nella mia esperienza politica e anche di studio ho
avuto dei maestri, soprattutto per quanto riguarda la scienza
politica, che mi hanno insegnato a distinguere una vera proposta
politica da una falsa. Come si distingue? Le faccio un corso
accelerato: quando dico cose che messe all'opposto non hanno alcun
senso, evidentemente mi trovo di fronte a una proposta politica che
non ha alcun senso. Lei dice, per esempio, che questo DEFR porta
più lavoro, più crescita, più sviluppo. Secondo lei, ci sarebbe mai
un DEFR che descrive fra i suoi obiettivi quelli di portare meno
sviluppo, meno lavoro e meno crescita? Se la risposta è no,
evidentemente lei ha elencato una serie di cose che non hanno
significato, ma il significato politico va in quelle cose che
possono essere messe nella loro accezione positiva o negativa, ad
esempio, realizziamo o non realizziamo i collegamenti di Cime
Bianche? Questa è una scelta politica.
Io quando ho parlato e ho citato dei giovani - e le garantisco
che i nostri giovani hanno molti meno anni di me, purtroppo, io ne
ho compiuti 40 ad ottobre, abbiamo molti ragazzi che vanno
all'Università e mi fanno sentire purtroppo anziano, e glieli
presenterò poi alla prima occasione -, quello che io intendevo
chiederle, collega Cretier, che cozza un po' con quello che lei ci
ha detto, cioè il fatto che giustamente il gruppo dei giovani del
PD abbiano la libertà di pensare e di esprimersi, cosa che è un
valore assoluto e che io ho riconosciuto nel mio intervento... era
cosa diversa, non è che io contestavo o provocavo per aizzare i
giovani del PD contro di lei, non penso che i giovani del PD
seguano quello che io dico. La domanda che io le ho fatto e che lei
abilmente ha evitato di rispondere è: ma lei, in qualità di
Capogruppo del gruppo di quel coacervo di sigle con cui vi siete
targati ma tendenzialmente è il Partito Democratico, condivide o
non condivide la posizione dei giovani del Partito Democratico?
Porterà o non porterà le istanze dei giovani del Partito
Democratico all'interno di quest'Assise? È solo questa la domanda e
a essa non ci vanno delle volute di fumo in cui si dice: "Sì, però
partendo da quello che noi consideriamo, che abbiamo fatto con le
convergenze parallele..." No, o è "sì", e quindi condividete le
istanze dei giovani del PD, oppure è "no". Mi piacerebbe molto che
lei si alzasse e dicesse: "Sì, le condividiamo", oppure: "No, non
le condividiamo", sarebbe una risposta chiara, se avrà la cortesia
di farlo, io la ringrazierò.
Veniamo invece al collega Padovani, che ringrazio per averci
fatto anche lui sentire la sua voce e di non aver avuto purtroppo
l'esigenza di doversi recare al di fuori di quest'aula come spesso
succede. Se ci sarà in aula una mozione su Israele, magari
presentata dal collega Caveri, magari succederà di nuovo, chi lo
sa, lo vedremo, ma quello di cui abbiamo preso atto...
(intervento di un Consigliere, fuori microfono)
...
ho detto che siccome il collega ha purtroppo a volte
un problema di fuga dall'aula, se lei presenterà un'iniziativa su
Israele, magari accadrà di nuovo che il collega scapperà dall'aula
per non votare, questo dicevo, vedremo.
Il collega Padovani inizia il suo intervento citando i dati di
ActionAid sulla Valle d'Aosta. Sinceramente fra tutti gli
osservatori economici e demografici che ci sono, citare i dati di
ActionAid... io sono andato a vedere, tra l'altro, la prima pagina
di ActionAid, non l'avevo mai vista, e le prime notizie sono tutte
su Gaza e sulla striscia di Gaza, quindi si occupano soprattutto di
zone in particolare crisi e difficoltà e non immaginavo di
accostare la Valle d'Aosta ad ActionAid, l'ha fatto il collega
Padovani e ne prendiamo atto, quindi c'è sicuramente una criticità
in atto.
Poi prendo atto di una cosa, collega Padovani, che lei ha fatto
una premessa importante, cioè lei ha detto: "Io parlo a titolo
personale", quindi non parla neanche a titolo del gruppo, o fa
parte del gruppo, oppure voleva dire delle cose che erano un po'
differenti rispetto a quello che pensava il gruppo? Perché nessuno
dei miei colleghi ha mai detto: "Intervengo a titolo personale", ma
ogni volta che esprimono una posizione all'interno di quest'aula
esprimono una posizione che è condivisa dal gruppo, quindi
significa che forse qualche problemino c'è, tant'è vero che nella
sua premessa "parlo a titolo personale" ha fatto un elenco della
spesa. Alcune cose e alcuni oggetti erano quelli che ha definito il
collega Aggravi, ovvero cose di cui non ci possiamo occupare... il
salario minimo, anzi, potreste occuparvene se volete avere l'idea
di dare visto che c'è questo "ciccioso" bilancio, magari avete
anche i soldi per dare un bel salario minimo a tutti i Valdostani,
non lo so. Si è parlato però di cose che sicuramente questo
Consiglio non si vuol occupare, però ha detto anche delle cose di
cui questo Consiglio si può occupare, che però non ho visto nel
DEFR: per esempio, il sostegno psicologico, ne ha parlato
diffusamente, ma io nel DEFR non ne vedo traccia, quindi vuol dire
che lei le sue istanze le ha portate e probabilmente non sono state
accolte.
Ha parlato della necessità di dare una casa alle associazioni di
volontariato, peraltro in
derby
con le sue colleghe che
stanno alla sua sinistra, ma deve anche capire che, quando diciamo
tendenzialmente che qualcuno arriva prima, quando arriva prima sul
pallone, poi è inutile fare un fallo di reazione. Le sue colleghe
hanno presentato quest'iniziativa in Consiglio prima di lei e
quindi è inutile che lei si accodi e dica: "No, ma ci sono anch'io,
fermi tutti", guardi, purtroppo è così, deve prenderne atto.
Poi ha parlato anche di disagio abitativo, ma ne ha parlato con
il collega Marzi? Perché noi il suono della sua voce non lo
ricordiamo in quest'aula, abbiamo parlato più volte di disagio
abitativo, lei è risultato latitante, quindi avrebbe avuto la
possibilità. Dopodiché l'unica cosa che è riuscito a dire è che il
Ministro delle infrastrutture ha tutte le colpe di questo mondo; ce
ne rendiamo conto, collega Padovani, effettivamente governare da un
anno è una grossa colpa, quindi sicuramente le colpe sono tutte in
capo a lui, le cose non fatte che richiedono anni e decenni di
preparazione, di studi e di progettazione sono tutte in capo a chi
occupa il Dicastero delle infrastrutture da un anno, lei ha
perfettamente ragione e quindi sicuramente quello che lei dice ha
tutti i crismi della "giustezza".
Mi sono permesso di ricordare tutto il percorso, per esempio,
legato ai trafori e tutti i "no" che si sono accumulati; chissà se
sulle opere che lei ha elencato ci saranno anche tutti o "sì" o ci
saranno degli altri "no" da parte dei colleghi ambientalisti con i
quali lei immagino condivida molte delle istanze che ha
presentato.
Poi ha fatto una lunga seduta di autoanalisi che abbiamo
apprezzato particolarmente, anzi, prima ha fatto una premessa: "Io
ho delle idee, poi mi iscrivo a un partito che però forse ha anche
delle idee un pochino diverse, però ci sono le mie. Poi questo
partito fa parte di una maggioranza che però ha delle idee diverse
da quel partito e poi alla fine io mi sono trovato in questa
maggioranza, non lo so, sono arrivato qui, non ho visto nessuno e
poi c'erano delle persone che partecipavano ai tavoli dove si
discuteva il programma" ma a lei non l'hanno voluta e le hanno
detto: "Tu vai, spingi i pulsanti". "Ma io non c'ero, non lo
sapevo, se c'ero, dormivo". Volevo chiederle una cosa, mentre
faceva quest'analisi, ma queste persone che non l'hanno voluta sono
qui in questa stanza? Le può vedere in questo momento? Le
percepisce? Ci può svelare questo grande mistero di chi non l'ha
voluta al tavolo? Perché sinceramente non comprendiamo di chi stia
parlando, lei ha detto che non era neanche qui, non sappiamo. Lei
ha evocato delle persone, non ci rendiamo conto di quello che ha
detto.
Ha fatto quest'elenco di spesa a titolo personale e ci ha detto
anche... facendo anche qui una grande voluta di fumo che renderebbe
orgoglioso il conte Mascetti sulla questione di Cime Bianche,
perché lei non ci ha detto se è favorevole o contrario, sarebbe
così semplice, anche il collega Cretier può dire "sì" o "no", "Sì,
condivido quello che pensano i giovani nel PD", "No, non lo
condivido" e lei può fare altrettanto.
"No, ma c'è lo studio, ma vedremo, diremo, faremo, valuteremo".
Lei, collega Padovani, è a favore o è contro il collegamento di
Cime Bianche? Può avere l'accortezza di essere chiaro una volta per
tutte? Lo dica a quest'Aula, anche perché il suo intervento con
quest'elenco della spesa che lei ha fatto mi dice che il tempo
stringe, le elezioni si avvicinano e probabilmente il suo
elettorato le ha mandato dei segnali e le ha detto: "Senti, ma tu
cinque anni fa, tre anni fa, due anni fa ci hai detto delle cose,
che andavi lì a fare delle altre cose e a un certo punto sei
arrivato, hai cambiato idea su tutto, addirittura hai votato
Augusto Rollandin per la Commissione paritetica", perché ha
cambiato idea anche su quello, collega Padovani, dopo averlo
scritto, al pari del suo collega Bertin, lei ha cambiato idea anche
su quello, ha votato Augusto Rollandin che si augurava non venisse
neanche eletto all'interno delle Istituzioni, è arrivato qui, l'ha
votato, ha contravvenuto a tutto quello che aveva detto prima e
adesso arriva, si sveglia e chiede il sostegno psicologico, poi la
casa del volontariato, poi parla del disagio abitativo.
Ci fa piacere, collega Padovani, ma è esattamente come per il
resto, è arrivato tardi, doveva svegliarsi prima, doveva muoversi
prima e magari non contravvenire a quello che giustamente era il
programma che avevate depositato. Alcune sue colleghe - e
sinceramente le apprezzo - l'hanno fatto, lei non l'ha fatto, ne
prendiamo atto. Peraltro l'unica iniziativa che ha portato in
quest'aula - la sua prima firma che io mi ricordi - è stata
bocciata, se lo ricorda vero? Sono mancati cinque voti nel voto
segreto del bussolotto... se lo ricorda bene, perfetto, quindi ne
prendiamo atto. Lei, purtroppo, è così, lei serve quando deve
schiacciare il pulsante, poi dopo quando ci sono le sue proposte,
serve un pochino meno.
Di tutto quello che ha detto una cosa rimane: lei giustamente ha
parlato di gruppo e ha ritenuto, e l'ho apprezzato, di dover fare
anche una critica politica. Lei ha visto un volantino che recava la
dicitura: "Vince la squadra" e ha fatto notare che da questa
squadra sono mancati gli elementi. Io la ringrazio perché questa
squadra, per sua sfortuna, rimane il gruppo più numeroso
all'interno di quest'aula, checché ne dica; il suo gruppo, il
gruppo con cui è entrato invece sfortunatamente no. Il problema è
che non si capisce nemmeno di che gruppo lei faccia parte, non si
capisce di quale partito lei faccia parte, quale tessera lei abbia
e probabilmente il fatto che lei intervenga a titolo personale e il
fatto che non si capisca da che parte sta la qualificano come un
giocatore intenso e incallito di solitario.
Presidente -
La parola alla consigliera Minelli per
secondo intervento.
Minelli (PCP) -
"Oh Dio cielo" mormora il mio vicino alla
sinistra, mi spiace per lui ma continuerà a mormorare per il
prossimo quarto d'ora: se non ha voglia di ascoltarmi, la porta è
lì. È anche interessante riferire le esternazioni, perché fuori di
qui non sentono tutto ciò che noi sentiamo, perché i microfoni
colgono soltanto la voce di chi parla, ma tutto il resto è comunque
interessante.
Non è possibile non intervenire su quanto abbiamo sentito da
parte del collega Cretier e del collega Padovani, poi se mi resterà
il tempo, per correttezza, devo anche alcune risposte alle
richieste che ha fatto stamattina il collega Aggravi su una serie
di punti e anche su una cosa che ha detto il collega Marquis, ma se
non ce la farò, lo farò in un altro momento. Mi interessa
puntualizzare invece quello che ho sentito e fare delle
precisazioni.
Io credo sinceramente che un'affermazione che ha pronunciato il
collega Cretier sia corretta, "non abbiamo forse letto lo stesso
DEFR" e su alcuni punti credo sia proprio così, o comunque c'è
un'interpretazione che è totalmente diversa, c'è un'esegesi che è
diversa. Tra l'altro, poi il collega Cretier ha fatto un peana
della sostenibilità a medio-lungo termine che si coglie in questo
DEFR, io dico che c'è un abisso tra il dichiarato e l'agito, ma non
solo di questo documento, anche di molti altri che abbiamo
esaminato. Ne dico uno per tutti: la strategia per la
sostenibilità; poi quello che succede, perché voi siete bravi a
scrivere un sacco di cose nei documenti, assolutamente
condivisibili, che al di fuori di questa regione, quando li leggono
alcuni, ci dicono: "Ma che bravi che siete in Valle d'Aosta", poi
però le cose che si fanno non sono assolutamente aderenti a quello
che si è scritto. Qui c'è un problema che forse non è soltanto un
problema di dissociazione psicologica ma anche di correttezza che
manca.
A proposito però di quello che ha detto il collega Cretier, ci
ha edotti del fatto che il nuovo Codice degli appalti, ma l'ho
detto anch'io questa mattina, per quanto riguarda le progettazioni
delle opere, prevede la fattibilità tecnico-economica e poi il
progetto esecutivo, non c'è più il definitivo che c'era prima. Poi
il collega Cretier ci ha spiegato che in realtà la frase che è
stata inserita nel DEFR 2024-2026, che recita - e c'è solo questa
frase, non c'è nient'altro, lo dico per quei pochi tapini che ci
stanno ascoltando -: "L'avvio dell'iter autorizzatorio di
fattibilità tecnico-economica per il collegamento intervallivo di
Cime Bianche", indicato come uno di quei sei obiettivi strategici.
Il collega dice: "Praticamente non c'è niente di diverso rispetto
alle formulazioni dei DEFR precedenti, non abbiamo cambiato idea,
abbiamo votato all'inizio quello che adesso è esplicitato da questa
frase". Io ho le frasi che c'erano nei DEFR precedenti a proposito
di quest'argomento. Parto da quella che era ovviamente, e non a
caso, la versione più ampia ed equilibrata di questo punto nel
DEFR: mi riferisco al DEFR 2021-2023, quello che ci ha visti in
maggioranza. C'è scritto: "Mantenere il ruolo centrale del
Consiglio regionale nelle scelte definitive da assumere per
l'ipotesi di impianti funiviari nel Vallone delle Cime Bianche in
conseguenza dei risultati dello studio da parte delle società
funiviarie sulla realizzabilità del collegamento fra i comprensori
di Cervinia e Monte Rosa in termini di sostenibilità finanziaria,
ambientale e urbanistica. L'obiettivo si prefigge di monitorare gli
studi in corso, in modo da rendere edotto il Consiglio non appena
siano noti i risultati dello studio, in particolare sui temi della
sostenibilità ambientale, oltre che finanziario-urbanistici. In
questo modo il Consiglio potrà definire tempestivamente le scelte
sulla realizzazione della linea prima di altre più onerose fasi
progettuali", pagina 82 del DEFR 2021-2023. DEFR 2022-2024, stesso
testo dell'anno precedente, scompare l'ultima riga: "In questo modo
il Consiglio potrà definire tempestivamente le scelte prima di
altre più onerose fasi progettuali". DEFR 2023-2025, qui non c'è
un'affermazione specifica e dice una cosa più generica, si parla di
tutti gli investimenti nelle linee funiviarie strategiche e poi c'è
scritto: "Per la scelta delle linee strategiche sarà mantenuto un
ruolo centrale del Consiglio regionale e il rispetto della
sostenibilità finanziaria ambientale", eccetera, in sostanza più o
meno lo stesso concetto un po' modificato. Poi arriviamo al DEFR
2024-2026 e leggiamo - lo ripeto perché credo che chiunque possa
capire che non è per nulla uguale -: "L'avvio dell'iter
autorizzatorio di fattibilità tecnico-economica per il collegamento
intervallivo Cime Bianche", l'avvio dell'iter autorizzatorio. O qui
cerchiamo di prenderci per il naso gli uni con gli altri e voi più
di tutti prendete per il naso i vostri giovani democratici, che io
concordo hanno avuto un po'... se non di coraggio, comunque un po'
di capacità di opporsi alla struttura gerarchica che ci sarà in
quel partito e che io non conosco, però io, forse per mia
formazione personale, credo che, quando dei giovani fanno delle
proposte, provano a capire, a cercare di dire la loro, vadano
quanto meno ascoltati. Ho letto invece dei commenti da parte anche
del Segretario di quel partito, che sostanzialmente dice: "Ma no,
evitiamoli". Oggi sento dire: "Li avete pungolati" o qualcosa del
genere, non mi ricordo bene quello che è stato detto.
La domanda che sorge spontanea, di fronte al fatto che mi si
viene a fare la difesa d'ufficio delle parole del Presidente in
Commissione quando ho fatto due domande e per due volte non mi è
stata data una risposta chiara, è questa: ma che cosa pensate di
farne di quello studio che abbiamo aspettato lungamente, che avete
avuto a novembre e poi ci avete dato a marzo. Perché ce l'avete
dato a marzo? Perché tra novembre e marzo è stata fatta una nuova
parte di quello studio. Visto che le prime quattro ipotesi erano
tutte negative e avevano tutto negativo, e lo dico perché io quello
studio l'ho letto praticamente tutto, l'ho spulciato, ci è voluto
un sacco di tempo ma l'ho fatto...
(intervento di un Consigliere, fuori microfono)
...no, attenzione, forse non si sente quello che dice
l'Assessore, noi abbiamo ricevuto il 16 di marzo, se non sbaglio la
data, lo studio; quello studio - ce l'ho nel computer e se vuole lo
guardiamo - reca delle date, c'è tutta una parte che si riferisce
alle prime quattro ipotesi, c'è scritto: "Novembre 2022", poi c'è
la quinta ipotesi e c'è scritto sopra: "Marzo 2023". Io credo che
questo significhi che qualche cosa è arrivato a novembre e qualche
cosa è arrivato dopo, ma non lo dico io. Qui, quando sono venute le
società la prima volta, ci hanno mandato una lettera in cui c'era
scritto che lo studio ce l'avevano, ma erano nel pieno della
stagione turistica, lo dovevano esaminare, quindi, prima di
darcelo, avrebbero dovuto esaminarlo loro. C'è stata la stagione
turistica, la stagione invernale è finita e a marzo abbiamo
ricevuto lo studio. Il 3 di aprile, perché le date bisogna
ricordarsele, abbiamo avuto la prima audizione alla quale subito
lì, in quella sede, non solo noi, ma vari di noi che sono qui,
hanno chiesto la possibilità di avere degli approfondimenti, delle
ulteriori audizioni, di tipo economico, sulla parte economica,
sulle varie parti degli studi. Noi non abbiamo più visto nessuno,
non è più venuto nessuno e sono passati, dal 3 di aprile ad oggi,
sei mesi. Quello che davvero uno si chiede è: che cosa ne facciamo
di quello studio? Perché qui adesso la frase che voi utilizzate è
completamente diversa. Abbiamo già detto, l'ho detto questa mattina
e lo ripeterò anche nel momento in cui illustreremo l'emendamento,
noi da parte nostra, leggendo quello che c'è scritto in quello
studio, esaminandolo con attenzione, per quello che ci riguarda,
abbiamo sufficienti elementi per dire, perché crediamo che sia così
- ovviamente questa è la nostra posizione, non è quella di altri -,
che quello studio certifica che l'opera non ha senso, noi abbiamo
questa posizione, ma ho detto oggi e lo ridico che chi ha altre
posizioni, a mio avviso, deve avere tutte le possibilità di farla
quella valutazione e non è mai stata fatta. Adesso ci venite a dire
che date avvio all'iter autorizzatorio di fattibilità
tecnico-economica per il collegamento intervallivo. Permettete che
tra quello che ho letto prima, cioè le varie definizioni che
abbiamo trovato nei DEFR, e quello che leggo adesso c'è una
differenza. Non mi potete venire a dire che è la stessa cosa,
perché se lo fate, è mistificatorio. Potete dirmi che non è vero,
non cambio di certo idea.
Al collega Padovani devo dire che mentre parlava, io sentivo il
rumore delle unghie sui vetri, l'ho proprio sentito, perché non è
possibile cercare di arrampicarsi in tutti i modi, ed è quasi
imbarazzante, tirando fuori storie: "Non ho partecipato al tavolo".
Dico una cosa per inciso: io credo di aver capito a che cosa si
riferisse, ma so anche che, quando si parla di stesura di programmi
e di formulazioni, ai lavori bisogna partecipare, bisogna lavorare,
c'è chi lo fa pienamente e chi lo fa in maniera molto diversa,
diciamo pure così. Allora evidentemente, nel momento in cui - e il
collega Padovani, come tutti gli altri, lo sa benissimo - noi
abbiamo firmato un documento preciso in cui c'era scritto che cosa
si accettava... ed era la parte del programma in tutte le sue
articolazioni, c'erano anche accordi di altro tipo di cui non è
adesso il caso di parlare, ma che qualcuno ha rispettato e qualcuno
no, però adesso non si possono venire a tirare fuori queste storie
che qui non c'entrano proprio nulla.
C'è una cosa che va detta, e concordo forse con qualcuno che lo
ha sottolineato, va benissimo parlare di questioni - e io lo
condivido - che esulano un po' forse direttamente da un DEFR
regionale, perché abbiamo bisogno di avere un'apertura un po' più
ampia sul mondo; la questione del rapporto di ActionAid che il
collega ha citato, ma non ha voluto citare i dati... quel rapporto
è interessante, è il quarto rapporto sulla povertà alimentare in
Italia; conosco bene ActionAid perché sono vent'anni che adotto
bambini a distanza con quell'Associazione. Questo rapporto che
parla della povertà alimentare in Italia fa un quadro spaventoso.
C'è un quotidiano che io non sono ancora riuscita a leggere, in
questo periodo mi sono occupata di DEFR e non sono riuscita ancora
a leggere tutto il rapporto, quindi non ho trovato dove c'è
quell'informazione, ma c'è un quotidiano
on-line
regionale
che ha riportato il dato della Valle d'Aosta. Voglio andare a
vedere se è così, ha parlato di 3 mila famiglie in situazione di
povertà alimentare, stiamo parlando di povertà alimentare, vuol
dire che non hanno a sufficienza da mangiare, e dire che questo
DEFR dà delle risposte, come ho sentito, ai Valdostani, a tutto
quello di cui hanno bisogno, mi pare quanto meno citando quel
rapporto - poi voglio verificare questo dato perché al momento non
ce l'ho e, per onestà, devo dire che non sono sicura che sia così -
che non sia tanto logico.
Ho pochissimo tempo, volevo soltanto dire, ma per correttezza al
collega Aggravi, che stamani mattina mi parlava di steccati
ideologici soprattutto per quanto riguardava il vettore idrogeno,
forse io non mi sono spiegata: non c'è nessuno steccato ideologico,
io ritengo che quel vettore energetico sia importantissimo e sia
un'opportunità da studiare a fondo, però, visto che io non ho le
competenze che hanno altri, in particolare il collega Lavevaz che
ha una formazione da fisico, io mi sono rivolta perché volevo
capire... perché quando non capisco da sola devo cercare di
capire... ho contattato due persone per farmi spiegare: uno è
l'ingegnere Moroder, che è stato a lungo dirigente del Comune di
Bolzano, è un consulente per la mobilità della SAD di Bolzano. Dico
solo una delle risposte che mi sono state date... Ho finito il
tempo, la dirò domani quando illustrerò l'emendamento.
Presidente -
Altri vogliono intervenire in discussione
generale? Se non ci sono altri interventi, chiudo la discussione
generale. Il Consiglio è sospeso, riprenderà domani alle ore 09:00
con la continuazione della discussione generale.
---
La seduta termina alle ore 19:57.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK