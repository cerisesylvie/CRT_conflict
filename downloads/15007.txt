Consiglio Regionale della Valle d'Aosta - Oggetto del Consiglio n. 1490 del 25 luglio 1995 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
EDILIZIA
Edilizia residenziale
Precedente
Successivo
Resoconto integrale del dibattito dell'aula
Oggetto del Consiglio n. 1490 del 25 luglio 1995 - Resoconto
SEDUTA POMERIDIANA DEL 25 LUGLIO 1995
OGGETTO N. 1490/X Disegno di legge: "Normativa e criteri
generali per l'assegnazione, la determinazione dei canoni e la
gestione degli alloggi di edilizia residenziale pubblica".
Titolo I Norme per l'assegnazione degli alloggi di edilizia
residenziale pubblica
Capo I Disposizioni di carattere generale e definizioni
convenzionali
Articolo 1 (Ambito di applicazione delle norme)
1. Le presenti norme, emanate in armonia coi criteri generali
approvati dal Comitato interministeriale per la programmazione
economica (CIPE) con deliberazione del 19 novembre 1981, pubblicata
nella Gazzetta ufficiale del 19 dicembre 1981, n. 348, e successive
modificazioni e integrazioni, si applicano a tutti gli alloggi,
utilizzati per le finalità sociali proprie dell'edilizia
residenziale pubblica, realizzati o recuperati dallo Stato, da enti
pubblici a totale carico o con il concorso o contributo dello Stato
e/o della Regione, nonché a quelli di proprietà di enti pubblici
non economici o affidati in gestione ai medesimi.
2. Sono esclusi dall'applicazione gli alloggi di edilizia
residenziale pubblica:
a) realizzati o recuperati con programmi di edilizia agevolata e
convenzionata e non assegnati in locazione;
b) di servizio, e cioè quelli per i quali la legge prevede la
semplice concessione amministrativa con conseguente disciplinare e
senza contratto di locazione;
c) di proprietà degli enti pubblici previdenziali, purché non
realizzati o recuperati a totale carico o con il concorso o
contributo dello Stato e/o della Regione;
d) che non siano utilizzati o utilizzabili per i fini propri
dell'edilizia residenziale pubblica per le modalità di
acquisizione, per la destinazione funzionale, per le
caratteristiche dell'utenza o per particolari caratteri di pregio
storico o artistico;
e) destinati a case parcheggio e/o a ricoveri provvisori,
indipendentemente dalle modalità di acquisizione;
f) destinati a case albergo e/o comunità residenziali
socio-assistenziali, indipendentemente dalle modalità di
acquisizione.
3. L'individuazione degli alloggi di cui al comma 2, lett. d),
e) e f), è effettuata, su richiesta dell'ente pubblico proprietario
o gestore o dell'Assessorato della sanità ed assistenza sociale,
dalla Giunta regionale con propria deliberazione.
Articolo 2 (Nozione di alloggio adeguato)
1. Ai fini della presente legge si considera alloggio adeguato
alle esigenze del nucleo familiare quello avente una superficie
utile netta non inferiore a:
a) mq. 28 per un nucleo familiare composto da una persona;
b) mq. 40 per un nucleo familiare composto da due persone;
c) mq. 60 per un nucleo familiare composto da tre persone;
d) mq. 70 per un nucleo familiare composto da quattro
persone;
e) mq. 80 per un nucleo familiare composto da cinque
persone;
f) mq. 95 per un nucleo familiare composto da sei o più
persone.
2. Ai fini della determinazione della superficie utile netta di
cui al comma 1, non si tiene conto di eventuali autorimesse
singole, del posto macchina in autorimesse di uso comune, di
balconi, terrazze, cantine ed altri accessori simili, della
superficie scoperta di pertinenza dell'immobile di godimento
esclusivo del conduttore e della superficie condominiale destinata
a verde.
3. E invece considerato non adeguato l'alloggio, abitato da un
nucleo familiare con presenza di handicappati di natura motoria e
sensoriale, non adattabile ai sensi del decreto del Ministro dei
lavori pubblici 14 giugno 1989, n. 236, pubblicato nel supplemento
ordinario alla Gazzetta ufficiale del 23 giugno 1989, n. 145.
Articolo 3 (Nozione di alloggio improprio o antigienico)
1. Agli effetti della presente legge si intende per:
a) alloggio improprio, l'unità immobiliare avente
caratteristiche tipologiche incompatibili con la destinazione ad
abitazione. Rientrano in tale categoria baracche, stalle, grotte,
caverne, sotterranei, soffitte, bassi, autorimesse e cantine. E
altresì considerato improprio l'alloggio privo di servizio igienico
proprio, ovvero con servizio igienico esterno o sprovvisto, per
ragioni tecnico-oggettive, di almeno tre degli impianti igienici di
cui all'articolo 7, comma 3, del decreto del Ministro della sanità
5 luglio 1975, pubblicato nella Gazzetta ufficiale del 18 luglio
1975, n. 190;
b) alloggio antigienico, l'abitazione per la quale ricorra
almeno una delle seguenti fattispecie:
1) altezza media interna utile di tutti i locali inferiore ai
valori di cui alla legge regionale 23 febbraio 1976, n. 11 (Norme
di integrazione delle vigenti disposizioni statali in materia di
altezza minima e requisiti igienico-sanitari dei locali di
abitazione), e successive modificazioni ed integrazioni;
2) presenza di vani stabilmente e necessariamente adibiti ad
abitazione, totalmente sprovvisti di finestre apribili;
3) presenza di un'unica stanza da bagno carente per ragioni
tecnico-oggettive, di almeno due degli impianti di cui all'articolo
7, comma 3, del d.m. 5 luglio 1975;
4) presenza di umidità permanente in uno o più vani utili per
una superficie pari ad almeno un quarto di quella dell'alloggio,
determinando quest'ultima ai sensi dell'articolo 13, comma 1, lett.
a), della legge 27 luglio 1978, n. 392 (Disciplina delle locazioni
di immobili urbani), non eliminabile con gli interventi manutentivi
indicati all'articolo 31, comma 1, lett. a) e b), della legge 5
agosto 1978, n. 457 (Norme per l'edilizia residenziale).
2. Non è comunque considerata antigienica, ai soli fini
dell'attribuzione del punteggio, l'abitazione per la quale sia
stata accolta l'istanza di sanatoria edilizia.
Articolo 4 (Nozione di vano convenzionale, vano utile e vano
accessorio)
1. Ai fini della presente legge si considera:
a) vano convenzionale quello costituito da una superficie di mq.
14, determinata ai sensi dell'articolo 45, comma 2;
b) vano utile, l'ambiente o locale che riceve aria e luce
direttamente dall'esterno mediante finestra, porta o altra
apertura, con superficie non inferiore a mq. 9;
c) vano accessorio, il locale destinato a servizi e disimpegno,
come ingresso, corridoio, anticamera, cucina, water closed,
ripostiglio, seminterrato, con superficie inferiore a mq. 9.
Articolo 5 (Nozione di nucleo familiare)
1. Costituiscono il nucleo familiare del concorrente
all'assegnazione di un alloggio di edilizia residenziale pubblica,
se con lui conviventi:
a) il coniuge;
b) i figli legittimi, naturali riconosciuti e adottivi;
c) gli affiliati;
d) il convivente more uxorio;
e) gli ascendenti, i discendenti diversi da quelli indicati alla
lett. b), i collaterali e gli affini fino al terzo grado;
f) le persone non legate da vincoli di parentela o di affinità,
qualora alla data di pubblicazione del bando la convivenza
istituita duri da almeno due anni e sia dichiarata in forma
pubblica con atto di notorietà sia da parte del concorrente che da
parte dei conviventi.
2. Per i componenti di cui al comma 1, lett. d) ed e), è
necessario che la stabile convivenza con il concorrente abbia avuto
inizio almeno due anni prima della data di pubblicazione del bando
di concorso e sia dimostrata nelle forme di legge.
Capo II Norme per l'assegnazione degli alloggi
Articolo 6 (Requisiti per l'accesso all'edilizia residenziale
pubblica)
1. I requisiti per l'assegnazione degli alloggi di edilizia
residenziale pubblica sono i seguenti:
a) cittadinanza italiana o di uno Stato appartenente all'Unione
europea. E ammesso altresì il cittadino di uno Stato non
appartenente all'Unione europea soltanto se tale diritto è
riconosciuto, in condizioni di reciprocità, da convenzioni o
trattati internazionali e se è iscritto nelle apposite liste degli
uffici regionali del lavoro o svolge in Italia un'attività
lavorativa debitamente autorizzata;
b) residenza anagrafica o attività lavorativa principale e
continuativa per un periodo non inferiore a due anni nel comune o
in uno dei comuni compresi nell'ambito territoriale cui si
riferisce il bando di concorso, salvo che si tratti di lavoratori
emigrati all'estero, per i quali è ammessa la partecipazione per
solo ambito territoriale. E altresì ammesso chi è in possesso di
residenza anagrafica da almeno cinque anni in Valle d'Aosta, purché
con attività lavorativa stabile nel comune cui si riferisce il
bando di concorso;
c) non titolarità di diritti di proprietà, usufrutto, uso e
abitazione:
1) su di un alloggio adeguato, ai sensi dell'articolo 2, alle
esigenze del nucleo familiare, nell'ambito del territorio
regionale;
2) su due o più alloggi, o su quote di titolarità la cui somma
sia pari o superiore a due unità, ubicati in qualsiasi
località;
d) assenza di precedenti assegnazioni, in proprietà immediata o
futura, di alloggio realizzato con contributi pubblici, nonché
assenza di precedenti finanziamenti agevolati in qualunque forma
concessi dallo Stato o da altri enti pubblici e, infine, assenza di
precedenti assegnazioni cui abbia seguito l'alienazione
dell'alloggio da parte dell'assegnatario. In ogni caso,
l'esclusione opera soltanto se l'alloggio sia utilizzabile oppure,
se perito, abbia dato luogo a risarcimento del danno;
e) reddito annuo complessivo del nucleo familiare non superiore
al limite di cui all'allegato A;
f) non aver ceduto totalmente o parzialmente, al di fuori dei
casi previsti dalla legge, l'alloggio eventualmente assegnato in
precedenza in locazione semplice, ai sensi dell'articolo 26 della
legge 8 agosto 1977, n. 513 (Provvedimenti urgenti per
l'accelerazione dei programmi in corso, finanziamento di un
programma straordinario e canone minimo dell'edilizia residenziale
pubblica);
g) non essere stati assoggettati a sfratto per morosità o a
revoca, da parte dell'ente proprietario o gestore, negli ultimi
dieci anni.
2. I requisiti debbono essere posseduti da parte del richiedente
e, limitatamente al comma 1, lett. c), d), f) e g), anche da parte
degli altri componenti il nucleo familiare, alla data di
pubblicazione del bando, e fino al momento dell'assegnazione
dell'alloggio.
3. Particolari requisiti possono essere stabiliti dalla Regione
in relazione all'assegnazione di alloggi realizzati con
finanziamenti destinati a specifiche finalità, ovvero in relazione
a peculiari esigenze locali. Per tali interventi i provvedimenti
regionali di localizzazione potranno prevedere requisiti
rispondenti agli scopi particolari dell'intervento, con eventuale
riferimento anche all'anzianità di residenza.
Articolo 7 (Nozione di reddito)
1. Ai fini dell'assegnazione degli alloggi di cui alla presente
legge, si considera reddito annuo il reddito imponibile fiscale
relativo all'ultima dichiarazione la cui scadenza sia precedente
alla data di pubblicazione del bando, al lordo delle imposte ed al
netto dei contributi previdenziali e assistenziali, degli assegni
familiari e degli oneri deducibili, con esclusione dei redditi
soggetti a tassazione separata e dei sussidi concessi dagli enti
pubblici a fini assistenziali.
2. Qualora alla formazione del reddito concorrano redditi da
lavoro dipendente, questi sono calcolati nella misura del sessanta
per cento.
3. In caso di reddito misto, gli eventuali oneri deducibili
vanno detratti o dal reddito da lavoro dipendente o dall'insieme
degli altri redditi, a seconda della maggiore entità dell'uno o
degli altri.
4. Per quanto concerne soggetti che durante il periodo preso in
considerazione ai fini della determinazione del reddito abbiano
prestato servizio militare, si fa riferimento al reddito dell'anno
precedente, se prodotto a mezzo di un'attività permanente e
continuativa.
5. Per quanto concerne soggetti che durante il periodo preso in
considerazione ai fini della determinazione del reddito abbiano
iniziato un'attività permanente e continuativa, il reddito si
calcola dividendo il reddito reale per i mesi durante i quali
questo è stato prodotto e moltiplicando il risultato per
dodici.
6. Coloro i quali dimostrino che il reddito imponibile fiscale
conseguito nell'anno antecedente a quello di approvazione della
graduatoria provvisoria è, per gravi e comprovati motivi di
carattere sociale, inoppugnabilmente inferiore a quello relativo
all'ultima dichiarazione fiscale la cui scadenza è precedente alla
data di pubblicazione del bando, possono far valere la situazione
reddituale più favorevole ai fini dell'assegnazione. Gli
interessati sono tenuti ad allegare alla domanda di cui
all'articolo 11 apposita documentazione e/o certificazione
rilasciata dall'Assessorato regionale della sanità ed assistenza
sociale.
Articolo 8 (Nozioni di categorie di utenza)
1. Ai fini della presente legge è considerato:
a) anziano, il soggetto che abbia superato il sessantacinquesimo
anno di età, viva solo o in coppia, eventualmente anche con
discendenti minori a carico oppure con handicappati;
b) handicappato motorio, il soggetto non deambulante o
gravemente impedito nella deambulazione;
c) famiglia di nuova formazione:
1) quella in cui i coniugi abbiano contratto matrimonio da non
più di due anni dalla data di pubblicazione del bando;
2) quella in cui i futuri coniugi alla data di pubblicazione del
bando abbiano effettuato le pubblicazioni del matrimonio. La
condizione cessa ove il matrimonio non venga contratto prima della
data stabilita per la firma del contratto di locazione;
3) quella formata da soggetto singolo con minore convivente da
almeno due anni;
d) sfrattato, il soggetto nei confronti del quale è stato emesso
provvedimento esecutivo di sfratto da meno di quattro anni dalla
data di pubblicazione del bando e comunque con data di esecuzione
non eccedente i due anni successivi alla data del bando;
e) generalità, i soggetti che non sono ricompresi nelle
categorie sopra elencate.
Articolo 9 (Norme per l'emanazione dei bandi di concorso)
1. All'assegnazione degli alloggi si provvede mediante pubblico
concorso indetto dai comuni ove sono localizzati gli interventi
costruttivi.
2. Il concorso può essere indetto per ambiti territoriali
sovracomunali in conformità alle direttive emanate dalla Giunta
regionale.
3. Le procedure d'aggiornamento, di norma biennali, previste
dall'articolo 18, vengono avviate mediante bando da emanarsi entro
il 30 giugno e la relativa graduatoria definitiva dev'essere
approvata entro il 30 giugno dell'anno successivo.
4. I bandi di concorso, finalizzati alla formazione di
graduatorie generali permanenti, debbono essere pubblicati mediante
affissione di manifesti per almeno quindici giorni utili
consecutivi nell'albo pretorio dei comuni interessati dal
bando.
5. I comuni dovranno assicurare la massima pubblicità dei bandi
anche con altre forme ritenute idonee.
6. Nel caso di mancato adempimento degli oneri di cui ai commi
3, 4 e 5 da parte del Comune nei termini prescritti, il Presidente
della Giunta regionale, previa deliberazione della Giunta stessa,
provvede alla nomina di un commissario ad acta.
7. Per l'assegnazione di alloggi destinati alla sistemazione di
nuclei familiari in dipendenza di gravi e particolari esigenze
abitative, la Giunta regionale ha facoltà di autorizzare, anche su
proposta dei comuni, l'emanazione di bandi speciali, indicando gli
eventuali requisiti integrativi, nonché le forme aggiuntive di
pubblicità dei bandi di concorso ritenute più idonee per la
capillare informazione dei potenziali richiedenti.
8. Contestualmente all'emissione del bando di concorso generale
e in concomitanza con gli aggiornamenti di cui al comma 3, il
Comune territorialmente competente provvede all'emanazione del
bando speciale riservato ai profughi, così come previsto dalla
legge 26 dicembre 1981, n. 763 (Normativa organica per i
profughi).
Articolo 10 (Contenuti del bando di concorso)
1. Il bando di concorso deve indicare:
a) l'ambito territoriale di assegnazione;
b) i requisiti per l'accesso all'edilizia residenziale pubblica
prescritti dall'articolo 6, nonché gli eventuali altri requisiti
che potranno essere stabiliti dalla Giunta regionale per specifici
interventi;
c) le norme per la determinazione dei canoni di locazione;
d) il termine di scadenza della presentazione delle domande;
e) i documenti da allegare alla domanda, con specifiche
indicazioni per i lavoratori emigrati all'estero, a pena di
esclusione.
2. Il termine entro il quale devono essere presentate le domande
è di sessanta giorni dalla data del bando. Per i lavoratori
emigrati all'estero il termine è prorogato di trenta giorni se
residenti nell'area europea e mediterranea extra europea, e di
sessanta giorni se residenti nei restanti paesi extra europei.
Articolo 11 (Contenuto e presentazione delle domande)
1. La domanda, redatta su apposito modulo fornito dal Comune e
da inoltrarsi allo stesso nei termini indicati dal bando,
dev'essere completata con le seguenti indicazioni:
a) la cittadinanza e la residenza del concorrente ed il luogo in
cui lo stesso presta attività lavorativa;
b) i dati anagrafici, quelli concernenti l'attività lavorativa e
il reddito del concorrente e di ciascun componente il nucleo
familiare;
c) l'ubicazione e la consistenza dell'alloggio occupato, nonché
i dati anagrafici del locatore;
d) il luogo in cui dovranno recapitarsi le comunicazioni
relative al concorso.
2. Il concorrente può indicare nella domanda ogni elemento utile
ai fini dell'attribuzione del punteggio per la formazione della
graduatoria.
3. Il concorrente deve dichiarare mediante dichiarazione
sostitutiva di atto di notorietà, resa nei modi previsti
dall'articolo 4 della legge 4 gennaio 1968, n. 15 (Norme sulla
documentazione amministrativa e sulla legalizzazione e
autenticazione di firme), che sussistono in suo favore i requisiti
di cui all'articolo 6, ed in favore dei componenti il suo nucleo
familiare i requisiti di cui all'articolo 6, comma 1, lett. c), d),
f) e g).
4. Alla domanda debbono essere allegati i documenti indicati nel
bando.
Articolo 12 (Istruttoria delle domande)
1. Il Comune che ha indetto il bando procede all'istruttoria
delle domande dei concorrenti, verificando la regolarità e la
completezza della compilazione del modulo di domanda e l'esistenza
della documentazione richiesta.
2. Al fine di cui al comma 1, il Comune può richiedere agli
interessati ulteriori informazioni o documentazione integrativa,
anche avvalendosi della collaborazione del Comune in cui il
concorrente risiede o lavora.
3. Il Comune di cui al comma 1 provvede, in via provvisoria,
all'attribuzione dei punteggi a ciascuna domanda sulla base delle
situazioni dichiarate dall'interessato nel modulo di domanda e
documentate dagli allegati al modulo stesso.
4. Per l'esecuzione delle funzioni di cui ai commi 1, 2 e 3, i
comuni possono delegare, previa convenzione, l'Istituto autonomo
per le case popolari.
5. In caso di inadempienza in ordine all'istruttoria, la Giunta
regionale adotta i provvedimenti necessari per l'esecuzione
dell'istruttoria medesima.
6. Le domande, con i punteggi a ciascuna attribuiti e con la
relativa documentazione, sono trasmesse entro novanta giorni dal
termine di scadenza per la presentazione delle medesime, alla
commissione di cui all'articolo 14.
Articolo 13 (Disposizioni della Giunta regionale per la raccolta
e l'elaborazione delle informazioni)
1. La Giunta regionale, con proprio provvedimento, disciplina la
raccolta e l'elaborazione a livello regionale delle informazioni
contenute nei moduli di domanda di assegnazione degli alloggi di
edilizia residenziale pubblica; l'attività di raccolta e di
elaborazione è svolta dal competente ufficio dell'Assessorato dei
lavori pubblici.
Articolo 14 (Commissione di assegnazione degli alloggi)
1. Le graduatorie di assegnazione degli alloggi sono predisposte
da una commissione nominata con decreto del Presidente della Giunta
regionale, composta:
a) da un magistrato, anche a riposo, con funzioni di presidente,
designato dal presidente del Tribunale di Aosta;
b) da un esperto di problemi sociali designato dalla Giunta
regionale;
c) da un esperto in materia di edilizia residenziale pubblica
designato dalla Giunta regionale;
d) dal presidente dell'Istituto autonomo per le case popolari
della Valle d'Aosta o un suo delegato;
e) da un rappresentante delle organizzazioni sindacali degli
assegnatari più rappresentative a livello nazionale, designato
dalle medesime;
2. La commissione è integrata di volta in volta dal Sindaco del
Comune interessato all'assegnazione o suo delegato.
3. La commissione è inoltre integrata con un rappresentante
delle organizzazioni dei profughi, designato dal competente ufficio
dell'Amministrazione regionale, che partecipa, con voto consultivo,
alle sedute il cui ordine del giorno preveda l'esame delle domande
concernenti l'assegnazione di alloggi ai profughi.
4. La commissione elegge nel proprio seno il vice presidente fra
i membri indicati al comma 1, lett. da b) ad e).
5. Per la validità delle deliberazioni è sufficiente la presenza
di quattro componenti della commissione, fra i quali, comunque,
dev'essere compreso il presidente o il vice presidente.
6. In caso di parità di voti, prevale quello del presidente
della seduta.
7. La commissione rimane in carica cinque anni.
8. L'istruttoria delle domande è curata dal Comune di volta in
volta interessato. La funzione di segretario della commissione è
svolta da un dipendente dell'Amministrazione regionale.
9. La commissione ha sede presso l'Istituto autonomo per le case
popolari della Valle d'Aosta.
10. La commissione, ove lo ritenga utile per il migliore
espletamento dei compiti ad essa affidati, può:
a) tenere le proprie riunioni anche nella sede del Comune
interessato alla formazione della graduatoria;
b) nominare al suo interno sottocommissioni anche per
l'effettuazione di eventuali sopralluoghi;
c) avvalersi di esperti tecnici.
Articolo 15 (Punteggi di selezione della domanda)
1. Le graduatorie di assegnazione sono formate sulla base di
punteggi attribuiti, in dipendenza dalle condizioni soggettive e
oggettive del concorrente e del suo nucleo familiare, come
segue:
a) condizioni soggettive:
1) reddito complessivo del nucleo familiare inferiore al
cinquanta per cento del reddito stabilito per l'assegnazione di cui
all'allegato A: punti 1;
2) richiedenti il cui nucleo familiare sia composto da cinque
persone ed oltre: punti 1;
3) richiedenti singoli con minori conviventi da almeno due anni:
punti 1;
4) presenza nel nucleo familiare di invalidi, da certificare da
parte degli organi competenti, affetti da menomazioni che
comportino una diminuzione della capacità lavorativa:
4.1. dal sessantasette per cento all'ottanta per cento: punti
1;
4.2. oltre l'ottanta per cento: punti 2;
5) nuclei familiari emigrati, rientrati in Italia prima della
pubblicazione del bando e comunque da non più di due anni per
stabilirvi la loro residenza: punti 1;
6) richiedenti con anzianità di residenza in Valle d'Aosta:
6.1. fino a cinque anni: punti 0;
6.2. per ogni anno successivo fino ad un massimo di anni venti:
punti 0,1;
7) richiedenti con anzianità di residenza nel comune sede
dell'intervento superiore a cinque anni: punti 0,5;
b) condizioni oggettive:
1) abitazione, da almeno due anni alla data del bando, in locale
adibito impropriamente ad alloggio: punti 4;
2) nucleo familiare o singola persona che, a seguito di
esecuzione di sentenza di rilascio di abitazione o di sentenza di
separazione personale tra coniugi, coabita da almeno due anni alla
data del bando in uno stesso alloggio con uno o più nuclei
familiari, comunque formati da non meno di due unità: punti
2,5;
3) abitazione, da almeno due anni alla data del bando, in
alloggio antigienico, ai sensi dell'articolo 3, comma 1, lett.
b):
3.1. per una fattispecie: punti 2;
3.2. per due o più fattispecie: punti 3;
4) situazione di disagio abitativo, esistente da almeno due anni
alla data del bando, in alloggio sovraffollato:
4.1. da oltre due a tre persone a vano utile: punti 0,5;
4.2. da oltre tre a quattro persone a vano utile: punti 1;
4.3. da oltre quattro persone a vano utile: punti 1,5;
5) richiedenti che alla data del bando:
5.1. a seguito di esecuzione della sentenza o dell'ordinanza di
rilascio dell'abitazione, fruiscano di sistemazione alloggiativa
precaria, anche in struttura alberghiera o similare: punti 5;
5.2. abitino in alloggio che debba essere rilasciato nei tempi
previsti all'articolo 8, comma 1, lett. d), a seguito di
provvedimento esecutivo di sfratto che non sia stato intimato per
inadempienza contrattuale, oppure a seguito di verbale di
conciliazione giudiziaria, oppure a seguito di ordinanza di
sgombero emessa dall'autorità competente: punti 4;
5.3. abitino in alloggio che debba essere rilasciato per effetto
di sentenza di separazione personale fra coniugi: punti 4;
5.4. abitino in alloggio di servizio che debba essere rilasciato
a seguito di collocamento a riposo o trasferimento del richiedente:
punti 4.
2. Le condizioni di cui al comma 1, lett. b), n. 1) e 3), non
sono cumulabili tra loro, così come quelle di cui al comma 1, lett.
b), n. 2) e 4).
3. La condizione di cui al comma 1, lett. b), n. 5), non è
cumulabile con le altre condizioni oggettive.
4. Ai richiedenti che ricadano nelle condizioni di cui al comma
1, lett. b), n. 5), nel periodo intercorrente tra la data del bando
e quella di approvazione della graduatoria provvisoria, è
riconosciuto, su domanda documentata, il relativo punteggio;
parimenti è riconosciuto il punteggio di cui al comma 1, lett. a),
n. 2), ai richiedenti il cui nucleo familiare raggiunga, nello
stesso periodo, le cinque unità a seguito della nascita di
figli.
Articolo 16 (Formazione delle graduatorie)
1. La commissione, entro novanta giorni dal ricevimento degli
atti e dei documenti del concorso, forma le graduatorie
provvisorie, distinte in relazione alle categorie di appartenenza
indicate agli articolo 8, 24 e 25.
2. Entro quindici giorni dalla loro formazione, le graduatorie,
con indicazione del punteggio conseguito da ciascun concorrente,
nonché dei modi e dei termini per proporre opposizione, sono
pubblicate nell'Albo pretorio del Comune per quindici giorni
consecutivi. Il Comune segue le stesse forme di pubblicità previste
per il bando.
3. Ai concorrenti emigrati all'estero è data notizia
dell'avvenuta pubblicazione delle graduatorie a mezzo
raccomandata.
4. Entro trenta giorni dalla pubblicazione delle graduatorie
nell'Albo pretorio o, per i concorrenti emigrati all'estero,
dall'invio a mezzo raccomandata della comunicazione di cui al comma
3, gli interessati possono presentare opposizione in carta semplice
alla commissione, sulla quale la stessa decide entro trenta giorni
dalla scadenza del termine stabilito per la presentazione di detto
ricorso.
5. Esaurito l'esame delle opposizioni, la commissione formula le
graduatorie definitive.
6. In caso di parità di punteggio è preferito il richiedente più
anziano di età.
7. In caso di persistente parità è preferito il richiedente con
maggiore anzianità di residenza in Valle d'Aosta. In caso di
ulteriore parità, la commissione procede al sorteggio in presenza
degli interessati.
8. L'ordine conseguito da ciascun concorrente nelle graduatorie
definitive dà titolo all'assegnazione dell'alloggio fino ad
esaurimento delle disponibilità, nel rispetto di quanto previsto
dall'articolo 20.
9. La commissione, sulla base delle domande utilmente collocate
nelle graduatorie, stabilisce proporzionalmente le quote di alloggi
da assegnare alle categorie di cui all'articolo 8, tenuto conto
delle quote di riserva di cui agli articolo 23, 24 e 25. Qualora un
soggetto appartenga a più di una delle categorie di cui
all'articolo 8, è collocato nella graduatoria della categoria a lui
più favorevole.
10. Le graduatorie definitive sono pubblicate con le stesse
modalità stabilite per le graduatorie provvisorie.
11. Gli alloggi sono assegnati in relazione alla composizione
del nucleo familiare del concorrente e secondo l'ordine stabilito
nelle graduatorie definitive, che, a tali effetti, conservano
efficacia per due anni e comunque fino a quando non vengano
aggiornate nei modi previsti dalla presente legge.
12. Le graduatorie definitive, distinte in relazione alla
composizione del nucleo familiare di ogni concorrente, sono valide
per l'assegnazione di qualsiasi alloggio di edilizia residenziale
pubblica.
Articolo 17 (Accertamento del reddito)
1. Quando la commissione preposta alla formazione delle
graduatorie, in base ad elementi obiettivamente accertati, si trovi
di fronte a casi in cui il reddito documentato ai fini fiscali
appaia palesemente inattendibile, ha l'obbligo di trasmettere tale
documentazione agli uffici finanziari, per gli opportuni
accertamenti.
2. La commissione ha altresì la facoltà di accertare anche
tramite richieste agli uffici finanziari la conformità della
documentazione fiscale presentata.
3. In pendenza degli accertamenti, la formazione delle
graduatorie non viene pregiudicata e gli alloggi relativi ai casi
controversi vengono assegnati con l'espressa condizione che
l'assegnazione sarà revocata nel caso in cui il risultato
dell'accertamento dell'ufficio finanziario escluda l'esistenza del
requisito in argomento, ferme restando le conseguenti sanzioni
penali.
Articolo 18 (Aggiornamento delle graduatorie di
assegnazione)
1. Le graduatorie conseguenti ai bandi generali vengono
aggiornate biennalmente mediante bandi di concorso integrativi
indetti con le modalità di cui all'articolo 9, ai quali possono
partecipare sia nuovi aspiranti all'assegnazione sia coloro i
quali, già collocati in graduatoria, abbiano interesse a far valere
condizioni più favorevoli.
2. I concorrenti collocati nelle graduatorie sono tenuti, pena
l'estromissione dalle stesse, a confermare ogni due anni, con
apposita autocertificazione, la permanenza dei requisiti e delle
condizioni.
3. In caso di assenza totale o parziale di domande di
assegnazione, i comuni, previa autorizzazione della Giunta
regionale, possono individuare particolari categorie di beneficiari
da immettere provvisoriamente negli alloggi di edilizia
residenziale pubblica, anche in assenza di taluni dei requisiti
previsti, i quali saranno assoggettati a contratti di locazione a
termine con canone determinato secondo la presente legge. Per la
presentazione delle domande, la loro istruttoria, la formazione
delle graduatorie provvisorie e definitive si applicano le
disposizioni di cui agli articolo 11, 12, 15 e 16.
4. E altresì facoltà dei comuni, sulla base delle specifiche
condizioni locali, procedere all'aggiornamento delle graduatorie
mediante bandi integrativi annuali, ferma restando la necessità
della conferma biennale delle domande.
Articolo 19 (Verifica dei requisiti prima dell'assegnazione)
1. In sede di assegnazione degli alloggi dev'essere verificata
la permanenza dei requisiti previsti per l'assegnazione. A tal fine
il Comune richiede la documentazione necessaria a dimostrare tale
permanenza.
2. L'eventuale mutamento delle condizioni oggettive e soggettive
dei concorrenti, fra il momento dell'approvazione delle graduatorie
definitive e quello dell'assegnazione, non influisce sulla
collocazione nelle graduatorie, sempreché permangano i requisiti di
cui all'articolo 6, e non siano trascorsi più di dodici mesi dalla
formazione delle graduatorie definitive. Ove, invece, detto termine
sia decorso, la verifica deve riguardare anche il punteggio
precedentemente determinato ai sensi dell'articolo 16.
3. Il Comune trasmette la documentazione alla commissione di cui
all'articolo 14. La commissione, qualora accerti la mancanza anche
di un solo requisito di cui all'articolo 6, oppure il mutamento
delle condizioni di cui al comma 2, nei successivi venti giorni
provvede ad esprimere parere vincolante al Comune in ordine
all'eventuale esclusione o al mutamento della posizione del
richiedente nella graduatoria medesima.
4. Gli assegnatari di alloggi ex Incis-militari non sono
assoggettati alla verifica del possesso dei requisiti di cui
all'articolo 6.
Articolo 20 (Modalità di assegnazione)
1. L'assegnazione degli alloggi agli aventi diritto in base
all'ordine delle graduatorie definitive, distinte in relazione alla
composizione del nucleo familiare di ogni concorrente, è effettuata
dal Comune territorialmente competente.
2. Ogni ente proprietario o gestore di alloggi, cui si applicano
le disposizioni della presente legge, è tenuto a comunicare al
Comune e al Presidente della Giunta regionale, in qualità di
prefetto, l'elenco degli alloggi disponibili.
3. Non possono essere assegnati ai singoli beneficiari alloggi
la cui superficie relativa alla sola unità immobiliare, determinata
ai sensi dell'articolo 45, comma 2, rapportata al nucleo familiare,
ecceda lo standard abitativo di cui all'articolo 2.
4. Sono ammesse assegnazioni in deroga al comma 3 e comunque
limitatamente allo standard immediatamente superiore, qualora le
caratteristiche dei nuclei familiari dei richiedenti in graduatoria
e degli assegnatari interessati ad eventuali cambi di alloggio non
consentano, a giudizio del Comune, soluzioni valide né ai fini
della razionalizzazione dell'uso del patrimonio pubblico né ai fini
del soddisfacimento di domande con pari o più grave connotazione di
bisogno.
Articolo 21 (Scelta degli alloggi)
1. Il Comune comunica l'assegnazione agli aventi diritto con
lettera raccomandata, con avviso di ricevimento, fissando il giorno
per la scelta dell'alloggio.
2. La scelta dell'alloggio, nell'ambito di quelli da consegnare,
è compiuta dagli assegnatari secondo l'ordine di precedenza
stabilito dalla graduatoria, nel rispetto di quanto previsto
all'articolo 20, comma 3.
3. La scelta dell'alloggio dev'essere effettuata
dall'assegnatario o dalla persona all'uopo delegata con firma
autenticata. In caso di mancata presentazione non motivata
l'assegnatario decade dal diritto di scelta.
4. In caso di rinuncia all'alloggio proposto, non adeguatamente
motivata, il Comune dichiara la decadenza dall'assegnazione e
l'esclusione dalla graduatoria, previa diffida all'interessato di
accettare l'alloggio stesso.
5. In caso di rinuncia ritenuta giustificata dal Comune per
gravi e documentati motivi, l'interessato non perde il diritto
all'assegnazione ed alla scelta degli alloggi che siano
successivamente ultimati o comunque si rendano disponibili.
Articolo 22 (Consegna degli alloggi)
1. Avvenuta la scelta dell'alloggio, il Comune trasmette
all'ente gestore l'elenco degli assegnatari con l'indicazione dei
singoli alloggi da essi scelti e copia dell'intera documentazione
relativa ai requisiti ed alle condizioni in base ai quali è stata
effettuata l'assegnazione.
2. Tutti i documenti relativi all'assegnazione vengono, a cura
del Comune, archiviati ed i relativi dati trasmessi al competente
ufficio dell'Assessorato regionale dei lavori pubblici per la
registrazione e memorizzazione nell'anagrafe dell'utenza degli
alloggi di edilizia residenziale pubblica.
3. Entro quindici giorni dalla ricezione della documentazione di
cui al comma 1, l'ente gestore, con lettera raccomandata con avviso
di ricevimento, comunica agli assegnatari le condizioni per la
stipulazione del contratto di locazione.
4. L'assegnatario è tenuto, a pena di decadenza, ad adempiere le
condizioni stabilite nella predetta comunicazione e, nel giorno
fissato dall'ente gestore, dovrà sottoscrivere, presso la sede
dell'ente, il contratto di locazione.
5. Qualora l'assegnatario risulti inadempiente rispetto a quanto
disposto dal comma 4, l'ente gestore fissa un ulteriore termine,
non superiore a dieci giorni, trascorso inutilmente il quale
restituisce al Comune tutti gli atti per la pronuncia della
decadenza dall'assegnazione.
6. L'alloggio consegnato dev'essere occupato dall'assegnatario e
dal suo nucleo familiare entro trenta giorni dalla sottoscrizione
del verbale di consegna.
7. Trascorso il termine di cui al comma 6 senza che l'alloggio
sia stato occupato, l'ente gestore, qualora non sussistano per
l'interessato gravi motivi rappresentati prima che sia trascorso il
termine stesso, intima all'assegnatario l'occupazione dell'alloggio
entro l'ulteriore termine di dieci giorni.
8. Qualora l'occupazione non venga effettuata entro l'ulteriore
termine di cui al comma 7, l'ente gestore trasmette gli atti al
Comune per la pronuncia della decadenza dall'assegnazione.
9. Tutti i termini sopraindicati sono raddoppiati se si tratta
di lavoratori emigrati all'estero.
Articolo 23 (Riserva di alloggi per situazioni di emergenza
abitativa)
1. Il Presidente della Giunta regionale, nella sua qualità di
prefetto, anche su proposta dell'Assessorato della sanità ed
assistenza sociale e del sindaco del Comune interessato, può
riservare alloggi da assegnare rispettivamente in favore di
soggetti portatori di handicap sensoriale e/o motorio che si
trovino in situazioni di disagio abitativo e per far fronte a
specifiche documentate situazioni di emergenza abitativa, compreso
il caso di sgombero di unità abitativa da recuperare, nonché per
consentire la mobilità dell'utenza.
2. Gli alloggi da destinare ai soggetti handicappati dovranno
essere reperiti tra quelli ubicati al piano terreno purché abbiano
i requisiti di adattabilità alle esigenze del soggetto
interessato.
3. Per le assegnazioni degli alloggi riservati a norma del comma
1 devono sussistere i requisiti di cui all'articolo 6, in caso
contrario l'assegnazione ha carattere provvisorio per due anni.
Qualora, alla scadenza del biennio la commissione di cui
all'articolo 14 accerti il regolare possesso dei requisiti previsti
dall'articolo 43, l'ente gestore provvede alla stipulazione del
contratto definitivo di locazione.
4. Nel caso in cui il beneficiario della riserva sia già
assegnatario di alloggio di edilizia residenziale pubblica, i
requisiti richiesti sono quelli per la permanenza.
5. L'accertamento dei requisiti viene effettuato dalla
commissione di cui all'articolo 14, previa istruttoria curata,
rispettivamente, da ciascuno dei soggetti proponenti di cui al
comma 1.
Articolo 24 (Riserva di alloggi a favore dei profughi)
1. La riserva di alloggi a favore dei profughi, prevista
dall'articolo 34 della l. 763/1981, è disposta su proposta dei
comuni ed è basata sulla consistenza delle domande in graduatoria
presentate dai profughi in ciascun ambito di concorso in occasione
dei bandi generali ed integrativi emanati dai comuni stessi.
2. L'aliquota di riserva da destinare ai profughi viene disposta
dopo la formazione della graduatoria speciale dei profughi
richiedenti. Detta aliquota non può essere inferiore al quindici
per cento degli alloggi compresi nei nuovi programmi di intervento,
se non per insufficienza di aventi titolo, ma non può, comunque,
eccedere il quindici per cento medesimo. Per la definizione della
qualifica di profugo si richiamano le disposizioni della l.
763/1981.
Articolo 25 (Riserva di alloggi a favore delle forze
dell'ordine)
1. In conformità a quanto previsto dall'articolo 10, comma 1,
del decreto del Presidente della Repubblica 30 dicembre 1972, n.
1035 (Norme per l'assegnazione e la revoca nonché per la
determinazione e la revisione dei canoni di locazione degli alloggi
di edilizia residenziale pubblica), la Regione riserva un'aliquota
del quindici per cento, con arrotondamento all'unità inferiore,
degli alloggi finanziati dallo Stato per la sistemazione abitativa
dei nuclei familiari di appartenenti alla Polizia di Stato,
all'Arma dei Carabinieri, al Corpo della Guardia di Finanza e al
Corpo degli Agenti di Custodia effettivamente in servizio in Valle
d'Aosta.
2. Gli alloggi attribuiti a norma del comma 1, nel caso di
trasferimento dei beneficiari ad altra sede fuori dal territorio
valdostano, o di cessazione del servizio attivo, debbono essere
lasciati liberi improrogabilmente entro il termine stabilito dal
Presidente della Giunta regionale.
3. Il Presidente della Giunta regionale, nella sua qualità di
prefetto, può preliminarmente ripartire di volta in volta il
complesso degli alloggi destinati alle forze dell'ordine fra le
quattro indicate al comma 1.
4. Ai beneficiari della riserva è richiesto il possesso dei
requisiti, di cui all'articolo 6, comma 1, lett. a), lett. c) n.l),
lett. fl e lett. g), nonché dei seguenti:
a) residenza anagrafica in uno o più comuni della regione nei
sei mesi antecedenti la data di presentazione della domanda;
b) reddito annuo complessivo del nucleo familiare non superiore
al limite di cui all'allegato A aumentato del trenta per cento.
5. I requisiti debbono essere posseduti dal richiedente e
limitatamente alle condizioni previste dall'articolo 6, comma 1,
lett. c) n.1), lett. f) e lett. g), anche dagli altri componenti
del nucleo familiare.
6. Agli assegnatari appartenenti alle forze dell'ordine ai fini
del mantenimento del diritto alla locazione non si applicano le
disposizioni di cui all'articolo 43, comma 1, lett. b), n.2).
Articolo 26 (Subentro nella domanda e nell'assegnazione)
1. In caso di decesso dell'aspirante assegnatario o
dell'assegnatario subentrano, rispettivamente nella domanda e
nell'assegnazione, nell'ordine il coniuge superstite, i figli
legittimi, naturali riconosciuti e adottivi, gli affiliati, il
convivente more uxorio, gli ascendenti di primo grado. Chi subentra
nella domanda o nell'assegnazione al posto del defunto deve
dimostrare che conviveva con lo stesso al momento del decesso e che
aveva la residenza anagrafica nel medesimo alloggio.
2. I componenti del nucleo familiare non indicati al comma 1, al
fine di subentrare nella domanda o nell'assegnazione, devono
dimostrare che convivevano con il defunto aspirante assegnatario o
assegnatario, da almeno tre anni al momento della sua morte, e che
per lo stesso periodo avevano la residenza anagrafica nel medesimo
alloggio.
3. Il subentro nella domanda è consentito anche negli altri casi
di uscita del richiedente dal nucleo familiare.
4. Qualora il titolare del contratto di locazione abbandoni
l'alloggio, lasciando nello stesso gli altri componenti del nucleo
familiare, l'ente gestore voltura la locazione in favore della
persona subentrante nell'assegnazione a norma dei commi 1 e 2.
5. In caso di separazione legale o di fatto anagraficamente
rilevabile, di scioglimento del matrimonio, di cessazione degli
effetti civili del medesimo, l'ente gestore provvede all'eventuale
voltura del contratto di locazione, uniformandosi alla decisione
del giudice. In carenza di pronunzia giudiziale, all'assegnatario
subentra nell'assegnazione il coniuge, se tra i due si sia così
convenuto e qualora risulti che questi occupi stabilmente
l'alloggio.
6. Qualora l'abbandono dell'alloggio non sia anagraficamente
rilevabile, il subentrante è tenuto ad attestare il fatto, anche
mediante accertamento da parte dell'amministrazione competente.
7. La voltura del contratto è condizionata alla verifica da
parte dell'ente gestore del possesso in capo al subentrante ed agli
altri componenti il suo nucleo familiare dei requisiti di cui
all'articolo 43, nonché all'assenza di morosità.
8. La voltura del contratto di alloggi ex Incis-militari è
comunque subordinata a specifica autorizzazione da parte del
comando militare territoriale competente.
Articolo 27 (Ampliamento del nucleo familiare e ospitalità
temporanea)
1. L'ampliamento stabile del nucleo familiare nell'alloggio
assegnato è ammissibile quando è determinato dalla filiazione, dal
matrimonio e dalla convivenza more uxorio. In tali casi ed in ogni
altro caso eventualmente concesso dall'ente gestore per
giustificati motivi, è condizionato dal mantenimento dei requisiti
di cui all'articolo 43, comma 1, lett. b) e c), nonché dall'assenza
di morosità.
2. L'ampliamento stabile del nucleo familiare istituisce per il
nuovo componente autorizzato il diritto di subentro alle condizioni
di cui all'articolo 26 con relativa applicazione della normativa
per la gestione degli alloggi. L'eventuale variazione del canone
decorre dal mese successivo alla richiesta di ampliamento, se
autorizzata dall'ente gestore.
3. E altresì ammessa, previa autorizzazione dell'ente gestore,
l'ospitalità temporanea per un periodo non superiore a sei mesi,
prorogabile solo per un ulteriore semestre qualora l'istanza
dell'assegnatario scaturisca da obiettive esigenze di assistenza a
tempo determinato o da altro giustificato motivo da valutarsi da
parte dell'ente gestore. Tale ospitalità a titolo precario non
ingenera nessun diritto al subentro e nessuna variazione di
carattere gestionale.
Articolo 28 (Inquilini di alloggi acquisiti dall'ente pubblico
per fini di edilizia residenziale pubblica)
1. In caso di acquisto da parte dell'ente pubblico, ai fini di
edilizia residenziale pubblica, di alloggi occupati da inquilini,
questi acquisiscono il diritto all'assegnazione dell'alloggio fino
ad allora occupato, se sono in possesso dei requisiti di cui
all'articolo 43.
Articolo 29 (Alloggi acquistati o realizzati ai sensi di norme
sull'emergenza abitativa)
1. Gli alloggi acquistati o realizzati ai sensi degli articolo 7
e 8 del decreto-legge 15 dicembre 1979, n. 629 (Dilazione
dell'esecuzione dei provvedimenti di rilascio per gli immobili
adibiti ad uso di abitazione e provvedimenti urgenti per
l'edilizia), convertito, con modificazioni, nella legge 15 febbraio
1980, n. 25, o di analoghe norme legislative successive, una volta
che sia cessata, previa deliberazione del Comune interessato, la
causa di emergenza abitativa che ha dato luogo al relativo
programma, sono assoggettati alle norme della presente legge.
2. Le norme della presente legge si applicano anche alle
assegnazioni delle case parcheggio e dei ricoveri provvisori non
appena siano cessate le cause dell'uso contingente per le quali
detti alloggi sono stati realizzati e sempreché questi abbiano
tipologie e standards abitativi adeguati.
Titolo II Criteri per la gestione della mobilita negli alloggi
di edilizia residenziale pubblica
Articolo 30 (Mobilità consensuale)
1. I cambi consensuali tra assegnatari vengono autorizzati
dall'ente gestore, su richiesta congiunta degli assegnatari
medesimi, previa verifica dei requisiti per la permanenza
nell'alloggio.
2. L'ente gestore raccoglie le richieste di cambio di alloggio
dandone pubblicità nelle forme più opportune agli assegnatari.
3. Le istanze devono essere motivate:
a) da presenza nel nucleo familiare di portatori di
handicap;
b) da gravi e comprovate esigenze familiari, di salute e
personali;
c) da esigenze di anziani interessati a lasciare alloggi grandi
per trasferirsi in altri di dimensioni più ridotte;
d) da variazioni in aumento o in diminuzione del nucleo
familiare;
e) da esigenze di avvicinamento al luogo di lavoro.
Articolo 31 (Programma di mobilità. Criteri)
1. Ai fini dell'eliminazione delle condizioni di
sottoutilizzazione o sovraffollamento degli alloggi di edilizia
residenziale pubblica, nonché dei disagi abitativi di carattere
sociale, l'Istituto autonomo per le case popolari e i comuni
interessati, d'intesa con la Regione, predispongono un programma di
mobilità dell'utenza. In attuazione del programma di mobilità
dell'utenza, il cambio dell'alloggio è obbligatorio. Il mancato
rispetto di detto cambio costituisce causa di decadenza dal titolo
di assegnatario. É comunque consentita la mobilità consensuale di
cui all'articolo 30.
2. Il programma di mobilità viene formato sulla base dei
seguenti criteri:
a) verifica dello stato d'uso e affollamento degli alloggi cui
si applica la presente normativa, con conseguente individuazione
delle situazioni di anomalo affollamento per eccesso o per difetto
esistenti secondo le classi di gravità, in relazione alla
composizione e alle caratteristiche socioeconomiche dei nuclei
familiari;
b) utilizzazione di elenchi degli assegnatari aspiranti alla
mobilità;
c) priorità alle domande di cambio fondate sulle motivazioni e
l'ordine di successione di cui all'articolo 30, comma 3;
d) divieto di concessione del cambio di alloggio agli
assegnatari che abbiano perduto i requisiti previsti dall'articolo
43 per la permanenza nell'alloggio e a coloro che non abbiano
osservato norme contrattuali o risultino morosi per canoni e
servizi, fatti salvi i casi previsti dall'articolo 38, comma 3.
3. Apposite misure anche finanziarie dovranno essere
predisposte, da parte dell'Amministrazione regionale, al fine di
agevolare il cambio degli alloggi fra gli assegnatari.
4. La Giunta regionale provvede, entro novanta giorni
dall'entrata in vigore della presente legge, ad approvare le
modalità per l'applicazione dei criteri di cui al comma 2.
Articolo 32 (Commissione per la mobilità)
1. La graduatoria degli aspiranti al cambio di alloggio è
formata da una commissione, nominata con decreto del Presidente
della Giunta regionale, composta:
a) da un rappresentante della Regione, scelto fra il personale
dell'Amministrazione regionale con qualifica non inferiore a
vice-dirigente, con funzioni di presidente;
b) da un rappresentante dell'Istituto autonomo per le case
popolari;
c) da un rappresentante designato dalle organizzazioni sindacali
dell'utenza;
d) da un rappresentante dei servizi sociali regionali.
2. La commissione è integrata di volta in volta, da un
rappresentante del Comune, designato dal Sindaco, nel cui
territorio sorgono gli alloggi interessati dal programma di
mobilità.
3. Per il funzionamento della commissione si applicano le
disposizioni di cui all'articolo 14, commi 6, 7, 8 e 9.
4. Per la validità delle deliberazioni è sufficiente la presenza
di tre componenti della commissione, fra i quali, comunque,
dev'essere compreso il presidente.
Articolo 33 (Indennità e compensi ai componenti delle
commissioni)
1. Ai componenti della commissione di cui all'articolo 14, agli
esperti tecnici di cui tale commissione si avvale ed ai componenti
della commissione di cui all'articolo 32, è corrisposto, se
spettante ai sensi dei rispettivi ordinamenti, un gettone di
presenza di lire 126.000 per ogni giornata di seduta e, qualora non
risiedano nel comune di Aosta, il rimborso delle spese di viaggio.
Ogni due anni l'importo del gettone di presenza è aggiornato con
decreto del Presidente della Giunta regionale in base alla
variazione dell'indice ISTAT del costo della vita.
2. L'onere finanziario relativo alla spesa di cui al comma 1
trova copertura sugli stanziamenti già iscritti al capitolo 49300
del bilancio regionale per l'anno 1995 e sul bilancio pluriennale
1995/1997.
Titolo III Norme per la regolamentazione delle autogestioni
Articolo 34 (Alloggi soggetti all'autogestione dei servizi)
1. Gli enti gestori favoriscono e promuovono l'autogestione da
parte dell'utenza dei servizi accessori e degli spazi comuni su
conforme richiesta della maggioranza degli assegnatari.
2. L'autorizzazione dell'ente gestore ha efficacia vincolante
nei confronti di tutti gli assegnatari.
3. In caso di particolari esigenze o difficoltà l'ente gestore
può deliberare di non attivare l'autogestione ovvero di sospenderne
la prosecuzione per il tempo strettamente necessario a rimuovere
gli ostacoli per la sua attuazione.
4. Fino al momento dell'effettivo funzionamento delle
autogestioni, gli assegnatari sono tenuti a rimborsare agli enti
gestori i costi diretti ed indiretti dei servizi erogati, secondo
acconti mensili e conguagli annuali sulla base del rendiconto
redatto dall'ente.
5. Gli assegnatari che si rendono morosi verso l'autogestione
sono considerati inadempienti degli obblighi derivanti dal
contratto di locazione anche agli effetti dell'articolo 39.
Articolo 35 (Alloggi in amministrazione condominiale)
1. E fatto divieto agli enti gestori di proseguire o di iniziare
l'attività di amministrazione degli stabili integralmente o
prevalentemente ceduti in proprietà.
2. Dal momento della costituzione del condominio cessa per gli
assegnatari in proprietà l'obbligo di corrispondere all'ente
gestore le quote per spese generali, di amministrazione e di
manutenzione, eccezion fatta per quelle afferenti al rimborso delle
spese sostenute per il servizio di rendicontazione e di esazione
delle rate di riscatto, la cui misura è stabilita annualmente
dall'ente gestore.
3. Le norme di cui ai commi 1 e 2 si applicano altresì agli
assegnatari in locazione con patto di futura vendita.
4. Gli assegnatari in locazione di alloggi compresi negli
stabili a regime condominiale hanno diritto di voto, in luogo
dell'ente gestore, per le delibere relative alle spese ed alle
modalità di gestione dei servizi a rimborso, ivi compreso il
riscaldamento.
5. Le spese relative ai servizi di cui al comma 4, sono versate
direttamente all'amministrazione del condominio, cui compete di
agire anche in giudizio per il recupero nei confronti degli
assegnatari inadempienti o morosi.
Titolo IV Annullamento o revoca dell'assegnazione e conseguente
risoluzione contrattuale
Articolo 36 (Annullamento dell'assegnazione)
1. L'annullamento dell'assegnazione viene disposto con ordinanza
del sindaco del Comune competente nei seguenti casi:
a) per assegnazione avvenuta in contrasto con le norme vigenti
al momento dell'assegnazione medesima;
b) per assegnazione conseguita sulla base di dichiarazioni
mendaci o di documentazioni risultate false.
2. In presenza delle condizioni di cui al comma 1, accertate
prima della consegna dell'alloggio o nel corso del rapporto di
locazione, il Comune, contestualmente alla comunicazione con
lettera raccomandata all'assegnatario delle risultanze conseguenti
agli accertamenti compiuti, assegna al medesimo un termine di
quindici giorni per la presentazione di deduzioni scritte e di
documenti, dandone contemporanea notizia all'ente gestore.
3. I termini di cui al comma 2 sono raddoppiati per i lavoratori
emigrati all'estero, nel caso in cui si tratti di accertamenti
effettuati prima della consegna dell'alloggio.
4. Qualora dall'esame dei documenti prodotti dall'assegnatario
non emergano elementi tali da modificare le condizioni accertate
dal Comune, il sindaco pronuncia l'annullamento dell'assegnazione
entro i successivi trenta giorni, sentito il parere obbligatorio e
vincolante della commissione di assegnazione di cui all'articolo
14.
5. L'annullamento dell'assegnazione comporta, nel corso del
rapporto di locazione, la risoluzione di diritto del contratto.
6. L'ordinanza del sindaco, che deve prevedere il termine per il
rilascio non superiore a sei mesi, costituisce titolo esecutivo nei
confronti dell'assegnatario e di chiunque occupi l'alloggio e non è
soggetta a graduazioni o proroghe.
7. Il provvedimento del sindaco ha carattere definitivo.
Articolo 37 (Decadenza dall'assegnazione)
1. La decadenza dall'assegnazione viene dichiarata, con decreto,
dal sindaco del Comune territorialmente competente nei casi in cui
l'assegnatario o i componenti il suo nucleo familiare:
a) abbiano ceduto, in tutto o in parte, l'alloggio
assegnato;
b) non abitino stabilmente nell'alloggio assegnato o ne mutino
la destinazione d'uso, ovvero non lo abbiano occupato stabilmente
nei termini indicati all'articolo 22;
c) abbiano adibito l'alloggio ad attività illecite;
d) abbiano perduto i requisiti indicati all'articolo 43. Per
quanto concerne il superamento del limite di reddito di cui
all'articolo 43, comma 1, lett. d), la decadenza è dichiarata dopo
due accertamenti annuali consecutivi che documentino il superamento
di tale limite;
e) non abbiano rilasciato l'alloggio di edilizia residenziale
pubblica precedentemente occupato a titolo di locazione, qualora
beneficiari di nuova assegnazione o di provvedimento di cambio di
alloggio.
2. La decadenza viene inoltre dichiarata nei confronti dei
nuclei familiari con reddito compreso nella fascia E dell'allegato
B, nel caso in cui l'assegnatario non provveda a sottoscrivere, nel
termine stabilito dall'ente gestore, il contratto di locazione
secondo le modalità previste dall'articolo 11 del decreto-legge 11
luglio 1992, n. 333 (Misure urgenti per il risanamento della
finanza pubblica) convertito, con modificazioni, nella legge 8
agosto 1992, n. 359.
3. Per il procedimento si applicano le disposizioni previste
dall'articolo 36 per l'annullamento dell'assegnazione.
4. La decadenza dall'assegnazione comporta la risoluzione di
diritto del contratto ed il rilascio dell'alloggio.
5. Il sindaco può tuttavia concedere un termine non eccedente i
dodici mesi per il rilascio dell'immobile, in presenza di
documentate ragioni di disagio familiare.
6. Contro il decreto del sindaco, l'interessato può proporre
ricorso al pretore del luogo nel cui ambito territoriale è situato
l'alloggio entro il termine perentorio di trenta giorni dalla
notificazione del decreto stesso. Il pretore adito ha facoltà di
sospendere l'esecuzione del decreto. Il provvedimento di
sospensione può essere dato dal pretore con decreto in calce al
ricorso.
Articolo 38 (Risoluzione del contratto)
1. La morosità superiore a tre mesi nel pagamento del canone di
locazione o nel rimborso delle spese dirette o indirette per i
servizi prestati all'inquilino è causa di risoluzione del contratto
con conseguente decadenza dall'assegnazione.
2. La morosità può essere tuttavia sanata nel corso dell'anno
qualora il pagamento della somma dovuta, con i relativi interessi
al tasso legale, avvenga nel termine perentorio di sessanta giorni
dalla costituzione in mora.
3. Non è causa di risoluzione del contratto né di applicazione
degli interessi la morosità dovuta a stato di disoccupazione, cassa
integrazione, mobilità, detenzione, grave malattia o indigenza,
tempestivamente segnalata all'ente gestore, dell'assegnatario o di
un componente il nucleo familiare, qualora ne siano derivate
l'impossibilità o la grave difficoltà di effettuare il regolare
pagamento del canone di locazione o del rimborso delle spese
dirette o indirette per servizi.
4. Dei casi indicati al comma 3, l'ente gestore informa
l'Assessorato regionale della sanità ed assistenza sociale,
trasmettendo la documentazione agli atti, per le necessarie
verifiche delle condizioni di cui al medesimo comma e per gli
eventuali provvedimenti assistenziali di cui all'articolo 51.
5. In caso di risoluzione del contratto per morosità e
conseguente decadenza dall'assegnazione, il provvedimento del
legale rappresentante dell'ente gestore, che deve contenere un
termine per il rilascio dell'alloggio non superiore a sessanta
giorni, costituisce titolo esecutivo nei confronti
dell'assegnatario e di chiunque occupi l'alloggio e non è soggetto
a graduazioni o proroghe. Contro il provvedimento l'interessato può
proporre ricorso al pretore nel cui ambito territoriale è situato
l'alloggio, entro il termine perentorio di trenta giorni dalla
notificazione del provvedimento stesso. Il pretore adito ha facoltà
di sospendere l'esecuzione del provvedimento. La sospensione può
essere data dal pretore con decreto in calce al ricorso.
Articolo 39 (Occupazioni illegali degli alloggi)
1. Il sindaco territorialmente competente dispone con proprio
atto il rilascio degli alloggi di edilizia residenziale pubblica
occupati senza titolo.
2. Per il fine di cui al comma 1, il sindaco diffida con lettera
raccomandata l'occupante a rilasciare l'alloggiomentro trenta
giorni dal ricevimento della diffida, salvo che nello stesso
termine l'occupante medesimo presenti controdeduzioni scritte e
documenti a corredo.
3. Nel caso di presentazione di controdeduzioni il sindaco,
valutati gli atti, decide, entro l'ulteriore termine di trenta
giorni, se confermare o meno il provvedimento espulsivo.
4. Il provvedimento del sindaco, che deve contenere il termine
per il rilascio non superiore a sessanta giorni, costituisce titolo
esecutivo nei confronti dell'occupante senza titolo e non è
soggetto a graduazioni o proroghe.
5. Sono fatte salve le disposizioni contenute nell'articolo
54.
Titolo V Canone di locazione negli alloggi di edilizia
residenziale pubblica
Articolo 40 (Elementi formativi del canone di locazione)
1. Il canone di locazione degli alloggi di cui all'articolo 1 è
costituito:
a) da una quota destinata al reinvestimento per interventi di
recupero o di costruzione di alloggi di edilizia residenziale
pubblica, nonché alle altre finalità di cui all'articolo 25, comma
3, della l. 513/1977;
b) da una quota per spese generali, di amministrazione e per
oneri fiscali, determinata annualmente dalla Giunta regionale ai
sensi dell'articolo 25, comma 2, della l. 513/1977, e comunque tale
da coprire le spese effettive sostenute dall'ente gestore;
c) da una quota per la manutenzione degli alloggi, determinata
annualmente dalla Giunta regionale ai sensi dell'articolo 25, comma
2, della l. 513/1977, e comunque tale da coprire le spese effettive
sostenute dall'ente gestore;
d) da una quota per il finanziamento del fondo sociale
determinata annualmente dalla Giunta regionale.
Articolo 41 (Rimborso delle spese per i servizi)
1. Gli assegnatari sono inoltre tenuti a rimborsare
integralmente all'ente gestore le spese dirette ed indirette
sostenute per i servizi ad essi prestati nella misura fissata
dall'ente stesso in relazione al costo dei medesimi, secondo
criteri e tabelle di ripartizione previsti da apposito regolamento
approvato dall'ente gestore.
Articolo 42 (Criteri per la determinazione del canone)
1. Per la determinazione del canone di locazione degli alloggi
di cui all'articolo 1, gli enti gestori si basano sul reddito
complessivo del nucleo familiare degli assegnatari, così come
indicato all'articolo 5, e sul valore locativo degli alloggi.
2. Alla formazione del reddito annuo complessivo del nucleo
familiare concorre anche il reddito prodotto dai conviventi in
forma continuativa, esclusi quelli indicati all'articolo 27, comma
3.
3. Si considera reddito annuo complessivo il reddito imponibile
fiscale, al lordo delle imposte e al netto dei contributi
previdenziali e assistenziali, degli assegni familiari e degli
oneri deducibili, con esclusione dei redditi soggetti a tassazione
separata e dei sussidi concessi da enti pubblici a fini
assistenziali.
4. Qualora alla formazione del reddito concorrano redditi da
lavoro dipendente, questi sono calcolati nella misura del sessanta
per cento.
5. In caso di reddito misto, gli eventuali oneri deducibili
vanno detratti o dal reddito da lavoro dipendente o dall'insieme
degli altri redditi a seconda della maggiore entità dell'uno o
degli altri.
6. Gli enti gestori richiedono, almeno biennalmente e
successivamente alla data di scadenza del termine per la
presentazione della dichiarazione dei redditi, agli assegnatari,
che sono tenuti a fornirla nei termini all'uopo stabiliti,
documentazione atta a comprovare la situazione reddituale di ogni
componente il nucleo familiare e comunque di tutti coloro che
occupano stabilmente l'alloggio alla data della richiesta.
7. L'accertamento del reddito deve avvenire tramite
presentazione da parte dell'assegnatario di copia della
dichiarazione dei redditi relativi all'anno precedente per ogni
componente il nucleo familiare e per ogni convivente che svolga
attività lavorativa autonoma o dipendente o percepisca
pensione.
8. Qualora l'assegnatario non produca, nei termini prefissati,
la documentazione richiesta dall'ente gestore, verrà applicata
l'indennità di occupazione prevista all'articolo 48, comma 5.
Articolo 43 (Requisiti per la permanenza nell'alloggio)
1. Ai fini del mantenimento del diritto alla locazione,
l'assegnatario, gli altri componenti il suo nucleo familiare e
comunque tutti coloro che occupano stabilmente l'alloggio, esclusi
quelli indicati all'articolo 27, comma 3, devono essere in possesso
dei seguenti requisiti:
a) residenza anagrafica nell'alloggio in godimento;
b) non titolarità di diritti di proprietà, di usufrutto, uso e
abitazione:
1) su un alloggio adeguato, ai sensi dell'articolo 2, alle
esigenze del nucleo familiare nell'ambito del territorio
regionale;
2) su due o più alloggi, o su quote di titolarità la cui somma
sia pari o superiore a due unità, ubicati in qualsiasi
località;
c) assenza di assegnazione in proprietà immediata o futura di
alloggio realizzato con contributi pubblici, nonché assenza di
finanziamenti agevolati in qualunque forma concessi dallo Stato o
da altri enti pubblici;
d) reddito annuo complessivo del nucleo familiare, calcolato
secondo le modalità di cui all'articolo 42, non superiore al limite
massimo indicato alla fascia E dell'allegato B.
2. Gli enti gestori richiedono la documentazione comprovante il
possesso dei requisiti di cui al comma 1, secondo le modalità
stabilite dall'articolo 42. A tal fine possono avvalersi degli
organi dell'Amministrazione dello Stato e degli enti locali ai
quali sono autorizzati a chiedere ulteriori informazioni e
certificazioni.
3. Per tutto il periodo di titolarità di diritti ricompresi
nelle fattispecie di cui al comma 1, lett. b), agli assegnatari
interessati viene applicata l'indennità di occupazione prevista
all'articolo 48, comma 5, indipendentemente dall'entità del reddito
del nucleo familiare.
4. La titolarità, di durata superiore ai due anni dalla data
della verifica effettuata dall'ente gestore, di diritti ricompresi
nelle fattispecie di cui al comma 1, lett. b), comporta la
decadenza dall'assegnazione.
5. Agli assegnatari di alloggi ex Incis-militari, non si
applicano le disposizioni del presente articolo, fatto salvo quanto
indicato al comma 1, lett. b), n.1).
6. Dalla data di entrata in vigore della presente legge sono
nulli i provvedimenti adottati per effetto dell'applicazione degli
articolo 37, lett. d), e 38 della legge regionale 6 marzo 1987, n.
15 (Normativa e criteri generali per l'assegnazione, la
determinazione dei canoni e la gestione degli alloggi di edilizia
residenziale pubblica).
Articolo 44 (Limiti di reddito)
1. Ai fini della collocazione nelle fasce di reddito previste
all'articolo 48, il limite di riferimento del reddito annuo
complessivo del nucleo familiare è indicato nell'allegato B, in
relazione alla composizione del nucleo stesso.
Articolo 45 (Determinazione del valore locativo)
1. Il valore locativo dell'alloggio è determinato dal prodotto
fra il costo unitario di produzione e la superficie convenzionale
dell'alloggio medesimo.
2. La superficie convenzionale è determinata dalla somma dei
seguenti elementi:
a) l'intera superficie dell'unità immobiliare al netto di muri e
tramezzi;
b) il venticinque per cento della superficie di balconi,
terrazze, cantine, ed altri accessori similari.
3. Il costo unitario di produzione si ottiene moltiplicando il
costo base per i coefficienti correttivi.
4. Il costo base è determinato dal valore risultante dal
disposto degli articolo 14 e 22 della l. 392/1978; tali
disposizioni si applicano anche agli edifici recuperati ai sensi
dell'articolo 31, comma 1, lett. c) e d), della l. 457/1978. La
Giunta regionale provvede a determinare annualmente il costo base a
metro quadrato per gli immobili ultimati successivamente al
1992.
5. I coefficienti correttivi del costo base sono i seguenti:
a) tipologia: si fa riferimento alla categoria catastale con
l'applicazione dei coefficienti di cui all'articolo 16, comma 1,
della l. 392/1978;
b) classe demografica dei comuni:
1) 0,90 per gli immobili siti in comuni con popolazione
superiore a diecimila abitanti;
2) 0,80 per gli immobili siti in comuni con popolazione fino a
diecimila abitanti;
c) ubicazione: a tutto il patrimonio di edilizia residenziale
pubblica si applica il coefficiente pari a 1;
d) livello del piano: a tutto il patrimonio di edilizia
residenziale pubblica si applica il coefficiente pari a 1;
e) vetustà: si applicano le disposizioni previste dall'articolo
20 della l. 392/1978;
f) stato di conservazione e manutenzione: si applicano le
disposizioni previste dall'articolo 21 della l. 392/1978.
Articolo 46 (Determinazione del canone di locazione in rapporto
al valore locativo)
1. Il canone annuo di locazione degli alloggi di cui
all'articolo 1 è stabilito nella misura del 3,85 per cento del
valore locativo.
Articolo 47 (Integrazione, aggiornamento e adeguamento del
canone)
1. Per gli alloggi ultimati prima dell'entrata in vigore della
presente legge, il canone determinato a norma dell'articolo 46 è
integrato:
a) per gli alloggi ultimati prima dell'entrata in vigore della
l. 392/1978, sulla base del settantacinque per cento della
variazione dell'indice dei prezzi accertata dall'ISTAT nel periodo
compreso fra giugno 1978 e giugno 1994;
b) per gli alloggi ultimati dopo l'entrata in vigore della l.
392/1978, sulla base del settantacinque per cento della variazione
dell'indice dei prezzi accertata dall'ISTAT nel periodo compreso
fra giugno dell'anno di ultimazione e giugno 1994.
2. Il canone integrato ai sensi del comma 1 è successivamente
aggiornato ogni anno nella misura del settantacinque per cento
della variazione accertata dall'ISTAT per il periodo giugno/giugno.
L'aggiornamento è applicato con decorrenza dal 1° gennaio dell'anno
successivo a detto periodo.
3. Per gli alloggi ultimati dopo l'entrata in vigore della
presente legge, il canone determinato a norma dell'articolo 46 è
aggiornato con le stesse modalità di cui al comma 2.
4. A decorrere dal 1° gennaio di ogni anno il canone è altresì
adeguato in relazione al mutamento degli elementi di cui
all'articolo 45, comma 5, lett. e) e f).
Articolo 48 (Calcolo del canone di locazione)
1. Per la determinazione del canone di locazione degli alloggi
di edilizia residenziale pubblica gli enti gestori applicano il
canone definito ai sensi degli articolo 46 e 47 nelle misure
sottoindicate, tenuto conto del reddito complessivo degli
assegnatari, come definito all'articolo 42:
a) area protetta: nella misura del quaranta per cento per gli
assegnatari con reddito effettivo annuo complessivo del nucleo
familiare, derivante esclusivamente da pensione, non superiore
all'importo di una pensione minima INPS per la generalità dei
lavoratori aumentato dell'importo di una pensione sociale, come
previsto dalla fascia A dell'allegato B; il canone annuo non può
comunque superare il cinque per cento del reddito effettivo del
nucleo, salvo quanto previsto al comma 6;
b) area sociale: nella misura dell'ottanta per cento per gli
assegnatari con reddito annuo convenzionale complessivo del nucleo
familiare compreso nella fascia B dell'allegato B; il canone annuo
non può comunque superare il dieci per cento del reddito effettivo
del nucleo;
c) area amministrata: nella misura del centoventi per cento per
gli assegnatari con reddito annuo convenzionale compreso nella
fascia C dell'allegato B; il canone annuo non può comunque superare
il quindici per cento del reddito effettivo del nucleo;
d) nella misura del centocinquanta per cento per gli assegnatari
con reddito annuo convenzionale complessivo del nucleo familiare
compreso nella fascia D dell'allegato B; il canone annuo non può
comunque superare il quindici per cento del reddito effettivo del
nucleo;
e) area di deroga: nella misura stabilita dalla contrattazione
tra ente gestore e assegnatari, secondo le modalità previste dal
d.l. 333/1992, convertito in l. 359/1992, agli assegnatari con
reddito annuo convenzionale complessivo del nucleo familiare
compreso nella fascia E dell'allegato B; il canone annuo di
locazione, determinato in relazione al valore locativo
dell'immobile, non può comunque superare il venti per cento del
reddito effettivo del nucleo. In attesa della contrattazione si
applica il canone di cui alla lett. d).
2. I redditi di cui al comma 1, lett. a), si intendono
effettivi; quelli di cui alle lettere successive si intendono
determinati con le modalità stabilite dall'articolo 42.
3. Il canone mensile viene arrotondato per eccesso alle cento
lire superiori.
4. Gli assegnatari percettori di redditi derivanti da pensione
come indicato al comma 1, lett. a), anche se titolari di redditi
dei terreni, sono collocati nella fascia A dell'allegato B in
relazione all'ammontare complessivo del reddito.
5. A coloro che sono collocati nella fascia E dell'allegato B e
non sottoscrivono apposito contratto di locazione ai sensi della l.
359/1992, a coloro che superano il limite di reddito di cui alla
fascia E dell'allegato B, nonché a coloro che sono ricompresi nelle
fattispecie di cui all'articolo 42, comma 8, e all'articolo 43,
comma 3, è applicata un'indennità di occupazione pari al doppio del
canone risultante da quanto indicato al comma 1, lett. d),
indipendentemente dall'entità del reddito.
6. Con effetto dal 1° gennaio 1995, il canone di locazione non
può in alcun caso essere inferiore a lire 15.000 mensili a vano
convenzionale; successivamente tale importo è aggiornato al 1°
gennaio di ogni anno nella misura del settantacinque per cento
della variazione accertata dall'ISTAT per il periodo giugno/giugno.
L'importo così ottenuto è arrotondato alle cento lire
superiori.
7. Le spese di registrazione del contratto di locazione sono a
carico del conduttore e dell'ente proprietario in parti uguali.
Articolo 49 (Collocazione nelle fasce di reddito)
1. Gli assegnatari sono collocati nelle fasce di reddito di cui
all'articolo 48 sulla base della documentazione prodotta e degli
accertamenti effettuati a norma dell'articolo 42.
2. L'eventuale variazione della collocazione degli assegnatari
nelle fasce di reddito e del canone di locazione ha effetto dal 1°
gennaio dell'anno successivo a quello nel quale è stata accertata
la modificazione della situazione reddituale, ad eccezione di
quanto previsto dall'articolo 27, comma 2, e dal comma 3 del
presente articolo.
3. Variazioni in diminuzione del canone applicato possono essere
riconosciute dall'ente gestore qualora, su richiesta
dell'interessato, si accerti, nelle forme di legge e sulla base di
idonea documentazione, una riduzione del reddito familiare
derivante da:
a) pensionamento;
b) uscita dal nucleo familiare per morte, matrimonio, servizio
di leva, trasferimento di residenza, separazione legale e/o di
fatto, detenzione, ricovero in strutture per la cura di gravi
malattie o per il recupero di tossicodipendenti, abbandono
dell'alloggio come previsto dall'articolo 26, comma 4;
4. L'ente gestore ricalcola il totale del reddito considerato ai
fini della determinazione del canone applicato, con le seguenti
modalità:
a) sostituendo il reddito prodotto da coloro che sono nella
condizione di cui al comma 3, lett. a), con il reddito di
pensione;
b) sottraendo i redditi prodotti da coloro per i quali ricorrono
le condizioni di cui al comma 3, lett. b).
5. L'eventuale variazione del canone d'affitto, dovuta alla
diversa collocazione di fascia, decorre dal mese successivo a
quello dell'accertamento.
6. Nel caso di decesso di assegnatario unico percettore di
reddito del nucleo familiare, derivante esclusivamente da pensione,
l'ente gestore colloca il nucleo nella fascia di reddito
immediatamente inferiore a quella occupata.
Articolo 50 (Locazione delle autorimesse)
1. I criteri di assegnazione e di revoca delle autorimesse sono
stabiliti da apposito regolamento, approvato dall'ente gestore,
sentito l'ente proprietario.
2. Con decorrenza dal 1° luglio 1995, alle autorimesse è
applicato un canone pari a lire 60.000 mensili cadauna. Tale
importo è aggiornato annualmente sulla base della variazione
dell'indice ISTAT. Il canone è arrotondato alle 1.000 lire
superiori.
3. Il canone, determinato con le modalità di cui al comma 2, può
essere ridotto dall'ente proprietario fino ad un massimo del trenta
per cento in relazione all'ubicazione, alla superficie, alle
condizioni manutentive e alla carenza di dotazione di specifici
impianti delle autorimesse; tale riduzione può essere applicata ai
soggetti che rientrano nell'area protetta di cui all'articolo 48,
comma 1, lett. a), anche in assenza di situazioni sopra
indicate.
4. Il rapporto di locazione è regolato da apposito contratto
separato da quello dell'alloggio.
Articolo 51 (Fondo sociale)
1. Presso l'Amministrazione regionale è costituito un fondo
sociale, gestito su capitoli istituiti in contabilità speciale, da
utilizzarsi per la corresponsione di contributi agli assegnatari
che non siano in grado, anche temporaneamente, di sostenere gli
oneri per il canone e per il rimborso dei servizi accessori
prestati dall'ente gestore, nonché per i cambi di alloggio.
2. Il Consiglio regionale, su proposta della Giunta regionale,
provvede con apposito regolamento a determinare le modalità e le
forme di costituzione e di funzionamento del fondo sociale.
3. La dotazione del fondo sociale è determinata:
a) dalla quota dei canoni degli alloggi di edilizia residenziale
pubblica di cui all'articolo 40, comma 1, lett. d), riscossa dagli
enti gestori;
b) da una quota dell'imposta comunale sugli immobili (ICI),
percepita dai comuni sul cui territorio sorgono alloggi di edilizia
residenziale pubblica e relativa a tali alloggi;
c) da contributi messi a disposizione dai comuni;
d) da contributi regionali nella misura stabilita con legge
finanziaria.
Titolo VI Norme finali e transitorie
Articolo 52 (Bandi di concorso già pubblicati)
1. L'assegnazione degli alloggi relativi a bandi di concorso già
pubblicati alla data di entrata in vigore della presente legge
continua ad essere disciplinata dalla legge regionale 15/1987.
2. Le graduatorie formulate ai sensi della legge regionale
15/1987 conservano la loro efficacia fino all'approvazione delle
graduatorie formulate a norma della presente legge.
Articolo 53 (Emanazione dei bandi)
1. In sede di prima applicazione della presente legge, i bandi
di concorso di cui all'articolo 9 vengono emanati entro dodici mesi
dall'entrata in vigore della legge medesima.
Articolo 54 (Regolarizzazioni)
1. L'assegnazione definitiva dell'alloggio in uso è disposta nei
confronti di coloro che alla data di entrata in vigore della
presente legge:
a) occupano alloggi di edilizia residenziale pubblica procurati
a titolo precario da parte di enti pubblici, esclusi gli alloggi
compresi in interi edifici destinati a case parcheggio per esigenze
abitative;
b) occupano senza titolo alloggi di edilizia residenziale
pubblica da almeno un anno.
2. Nei confronti di coloro che alla data di entrata in vigore
della presente legge sono in possesso dell'autorizzazione concessa
ai sensi dell'articolo 28, comma 3, della legge regionale 15/1987,
oppure sono in possesso della residenza anagrafica da almeno due
anni nell'alloggio occupato, l'ente gestore dispone, su richiesta
dell'assegnatario, l'ampliamento stabile del nucleo familiare.
3. Le regolarizzazioni di cui ai commi 1 e 2 sono subordinate
all'accertamento del possesso da parte degli occupanti dei
requisiti previsti all'articolo 43, comma 1, lett. a), b) e c), e
al pagamento, anche rateale, di tutti i canoni e le spese
dovuti.
Articolo 55 (Collocazione nelle fasce di reddito)
1. In sede di prima applicazione della disciplina di cui alla
presente legge, la collocazione degli assegnatari nella fascia di
reddito di appartenenza ai fini dell'applicazione del relativo
canone di locazione, decorre dal 1^ gennaio 1995. La Giunta
regionale è autorizzata a regolamentare i tempi di pagamento degli
arretrati a carico degli assegnatari.
Articolo 56 (Variazione dei limiti di reddito)
1. La Giunta regionale, entro il mese di giugno di ogni anno
provvede a variare i limiti di reddito di cui agli allegati A e B,
avuto riguardo sia all'andamento dell'indice dei prezzi al consumo
per famiglie di operai e impiegati, verificatosi nell'anno
precedente, sia alle condizioni socioeconomiche al momento
esistenti nel territorio regionale.
Articolo 57 (Destinazione e modalità d'impiego dei fondi
derivanti dalla gestione speciale)
1. La Giunta regionale, oltre a determinare con proprio
provvedimento le quote del canone di cui all'articolo 40,
disciplina la destinazione e le modalità di impiego delle risorse
finanziarie e delle disponibilità della gestione speciale di cui
all'articolo 10 del decreto del Presidente della Repubblica 30
dicembre 1972, n. 1036 (Norme per la riorganizzazione delle
amministrazioni e degli enti pubblici operanti nel settore
dell'edilizia residenziale pubblica) e successive
modificazioni.
Articolo 58 (Approvazione di modelli tipo)
1. La Giunta regionale, entro novanta giorni dall'entrata in
vigore della presente legge, approva lo schema tipo del bando di
concorso per l'assegnazione degli alloggi, il modulo tipo della
domanda e i modelli tipo di contratto di locazione degli alloggi e
delle autorimesse.
Articolo 59 (Relazione della Giunta sul primo biennio di vigenza
della nuova normativa)
1. Entro il trimestre successivo al primo biennio di vigenza
della presente legge, la Giunta regionale è tenuta a presentare al
Consiglio regionale una relazione sugli effetti derivanti
dall'applicazione della nuova normativa.
Articolo 60 (Abrogazione di norme)
1. La legge regionale 15/1987 è abrogata.
Presidente Ha chiesto la parola il relatore, Consigliere
Florio.
Florio (VA) Si tratta di un disegno di legge di notevole
importanza, che per certi versi è anche possibile dire che arriva
con un certo ritardo, nel senso che tocca un argomento che è di
fondamentale importanza nella gestione del consistente - in Valle
d'Aosta almeno - patrimonio di edilizia residenziale pubblica di
tipo sovvenzionato, le cosiddette vecchie case popolari. É un
disegno di legge che cerca di rimettere ordine, seguendo anche le
indicazioni della normativa dello Stato, su tutta una serie di
aspetti che attengono alla conduzione, gestione, assegnazione di
questo patrimonio, ivi compresa l'individuazione dei canoni
corrispondenti.
É un disegno di legge che ha avuto in III commissione un iter
complicato, molto contrastato e controverso, che credo abbia dato
possibilità a tutti i consiglieri presenti di capire meglio di
quale grosso problema si tratti e di quale possa essere il modo con
cui avvicinarsi ad esso, e di conseguenza quali possano essere gli
obiettivi da porsi nel momento in cui si cerca di mettere ordine
nell'insieme della complessa e vecchia normativa che in precedenza
sovraintendeva alla gestione di questo patrimonio.
C'è un aspetto a mio avviso sul quale non c'è ancora piena
chiarezza, ed è un aspetto che per certi versi è reso ancor più
evidente dalla lettura del disegno di legge 125, relativo alle
norme regionali per la vendita del patrimonio di edilizia
residenziale pubblica. L'aspetto è legato alla risposta ad una
domanda, risposta che non è mai stata data. La domanda è la
seguente: qual è il settore della società valdostana, quali sono
cioè i cittadini valdostani verso i quali ci vogliamo rivolgere nel
decidere di mantenere questo patrimonio e di volerlo gestire in
modo diverso, più attinente alla realtà del problema e in modo che
non sia così duramente, per certi versi, deficitario per l'ente
proprietario stesso, sia dal punto di vista della costruzione di
questi edifici, sia soprattutto della loro successiva gestione.
Perché questa domanda? Perché con gli anni che sono trascorsi da
quando si sono avviati i diversi programmi di realizzazione
dell'edilizia residenziale pubblica di tipo sovvenzionato è
accaduto che si è modificato anche il tipo di utente di questi
edifici, per cui sono venuti modificandosi i redditi degli utenti
stessi e si è creata una disparità profonda fra chi in virtù di un
diritto avuto in precedenza continua ad occupare oggi abitazioni,
essendo decaduto da quel diritto per avere, ad es., superato i
limiti di reddito, occupando quindi edifici ed abitazioni che
dovrebbero essere a rigore di termine destinati a quelle famiglie
che oggi si trovano in condizioni finanziarie analoghe a quelle in
cui vivevano gli attuali occupanti.
Nella situazione di sostanziale blocco del mercato della casa
sia privata sia pubblica - cioè della casa di edilizia
sovvenzionata - accade che si abbiano fenomeni di impossibilità di
risposta a domanda di casa a coloro che invece della casa hanno
effettivamente bisogno, da parte degli enti pubblici, segnatamente
soprattutto dello IACP e del comune di Aosta, che sono i maggiori
proprietari di edilizia residenziale pubblica di tipo
sovvenzionato, e pur avendo un consistente e cospicuo patrimonio,
che in termini percentuali è fra i più alti in Italia.
Devo dire che anche questo disegno di legge, come ancor più il
125, non risolve questo problema perché per certi versi si è
cercato più di risolvere la contraddizione di coloro che hanno
superato i limiti di reddito adattando le fasce di reddito di cui
alle tabelle dell'allegato A di questo disegno di legge, affinché
diminuisca il numero di famiglie da espellere da questi alloggi,
piuttosto che razionalizzare l'utilizzo di questo patrimonio in
funzione di coloro che di questo patrimonio hanno effettivamente
bisogno per le loro condizioni economiche, o per altre condizioni
particolari che non consentono loro di accedere neppure al mercato
della casa privata in affitto. Mercato che pure sappiamo essere
bloccato e direi estremamente sospettoso nei confronti di questo
tipo di utenza.
Se c'è, quindi, un'osservazione da fare a questo disegno di
legge è proprio questa. Credo però che nel complesso questo disegno
di legge, a differenza del 125, sia da approvare quanto meno per lo
sforzo che c'è stato, a partire dalla commissione che ha redatto il
primo nucleo del testo stesso, e per quanto ragionato, valutato e
dibattuto in modo molto sereno almeno in III commissione.
Presidente É aperta la discussione generale.
Ha chiesto la parola il Consigliere Chiarello.
Chiarello (RC) Questo è uno dei disegni di legge di cui si
parlerà probabilmente durante le ferie in Valle d'Aosta, sia questo
sia quello successivo, relativo all'alienazione del patrimonio
pubblico. Che ci fosse una legislazione che lasciava aperte tutte
le porte in questo campo, su questo do ragione a Florio; a quello
che ha detto Florio voglio aggiungere che non solo stanno dentro
persone che non avrebbero diritto, ma addirittura sembra quasi che
in certi alloggi si tramandi il diritto fra padre e figlio, con
tacito accordo degli enti gestori, che già fino adesso potevano
vigilare diversamente, ma che probabilmente con una scusa o con
l'altra non lo hanno fatto. Sono convinto che anche con questa
legge non si andrà a sanare tutte le anomalie che ci sono in queste
case pubbliche.
Questa legge, come ha detto Florio, ammette i patti in deroga,
cioè anche chi non ha diritto di abitare, almeno per un certo
periodo ci può stare, e quelli che sono fuori e che avrebbero
diritto di abitarci, non riescono ad entrare. Dico questo, perché
nella legge successiva quelli che non hanno diritto ad abitare, poi
avranno diritto a comprare la casa; cioè un bene pubblico verrà
alienato e chi è in graduatoria ed è lì che aspetta di entrare non
avrà più nemmeno la speranza di poterlo fare.
É vero, è un po' che gli affitti sono fermi e ci sono degli
affitti ridicoli; però ci sono degli aumenti con questa legge che
non sono più ridicoli. In un sol colpo fare certi aumenti, mentre
si parla di inflazione programmata, in cui le pensioni sono
programmatamente ferme e gli stipendi perdono il potere di
acquisto, senz'altro questo risanare - come lo chiamiamo - procura
una spesa ai cittadini valdostani non indifferente. Dico questo
perché so che all'VIII commissione parlamentare una legge quadro
che parla di queste cose è ferma, sembra, per volere del governo,
il quale si è prefisso di abbassare l'inflazione e senza dubbio
aumenti del tipo che stiamo programmando con questa legge non
aiutano a contenere l'inflazione.
Anzi, ci sono degli aumenti - e qui non voglio fare demagogia
sugli alloggi di edilizia pubblica perché me ne vergognerei - che
vanno addirittura al 150 percento; qualcuno mi dirà che sono fermi
da tanto tempo, però è anche vero che per un pensionato che da 60
mila lire va a pagarne 160mila, la cosa non sempre è
sopportabile.
Presenterò un emendamento ad un articolo dove si parla di
revisione annuale degli affitti, che comunque non superino la
soglia di inflazione programmata; dato che si parla sempre di
inflazione programmata e non di inflazione reale, anche in questi
alloggi chiedo che vengano fatti gli aumenti sempre e comunque
sull'inflazione programmata. Infatti una delle cose che ritengo più
gravi è questo aumento secco, che per qualche famiglia sarà
veramente pesante.
Presidente Ha chiesto di parlare il Consigliere Borre.
Borre (UV) Il Consigliere Florio mi ha già preceduto e come
relatore mi sembra sia stato molto preciso: questa legge ha un iter
di un anno e mezzo, ha subito diverse variazioni, non solo dovute
al clima politico valdostano, ma soprattutto agli emendamenti che
il CER e il CIP a cicli di tre mesi continuavano ad emanare. Ogni
volta si doveva modificare. Però è una legge che doveva in tempi
brevi essere votata, invece ha suscitato polemiche con quella "una
tantum" delle ottomila lire a vano, con dei ricorsi che poi si sono
verificati perdenti, perché proprio la Giunta non aveva agito per
fare dispetto, ma aveva seguito una precisa indicazione del CER.
Comunque è una legge, insieme alla 125 che seguirà, che deve far
parte di un ridisegno di quella che è la politica abitativa.
L'elaborazione delle due proposte di legge: la 122, che stiamo
discutendo adesso, e la 125, che discuteremo stasera o domattina,
ha evidenziato, se ancora ce n'era bisogno, l'urgenza di affrontare
il problema casa in maniera e con strumenti diversi. Non si può
continuare a dare risposte all'emergenza, non si può continuare a
parlare di sola edilizia sovvenzionata o agevolata, non si può
continuare con responsabilità o deleghe della casa divise fra
diversi enti ed assessorati, non si può continuare con diverse
leggi di finanziamento nel settore abitativo. É importante e
necessario che venga costituito un solo ente, un'agenzia o un
instituto valdostano per l'edilizia abitativa. Deve nascere un
osservatorio che attui un'indagine sulla situazione abitativa, che
tenga conto di tutte le esigenze degli abitanti della Valle, che
metta in evidenza le reali carenze di abitazione, le situazioni di
ricerca di migliore abitazione, la necessità di adeguato alloggio,
quali e quanti alloggi sfitti e il perché.
L'osservatorio deve essere lo strumento di raccordo fra momento
politico, quindi indirizzo, Consiglio regionale e Giunta, e
l'attuazione delle proposte, quindi momento esecutivo e momento
gestionale, l'agenzia o l'istituto valdostano, edilizia
abitativa.
Pensando ad una politica nuova, credo che si possano realizzare
intorno all'edilizia residenziale strategie capaci di rimodellare
la città e i comuni, di rendere moderno e razionale l'assetto del
grande centro urbano. Non più quartieri solo popolari, non più solo
cooperative, ma quartieri misti di edilizia integrata. Non è più
pensabile aggredire gli ultimi spazi ancora liberi del nostro
territorio; rimane l'esigenza però di rispondere al bisogno di case
più belle ed accoglienti. Quindi si dovrà procedere nel recupero e
nella riqualificazione di parte della città e dei comuni.
Ecco quindi la necessità di un ente solo, che coordini e
gestisca l'edilizia, che possa investire le somme a disposizione
seguendo gli indirizzi politici degli enti locali, coordinati
dall'amministrazione regionale. Si dovrà investire nei quartieri,
nelle frazioni e nelle funzioni strategiche, quelle capaci di
definire l'assetto globale dei centri stessi.
L'impegno per questo investimento è necessario per qualificare
la rete dei trasporti, per migliorare e rendere fruibili i servizi,
per risanare l'ambiente. Queste trasformazioni sono necessarie allo
stesso sviluppo della nostra regione. L'edilizia pubblica può
essere un motore di processi di riqualificazione urbana, se non
sarà più vista come solo investimento marginale al quale destinare
magre risorse pubbliche e scarsi sforzi programmatici, ma se
diventerà invece un cospicuo canale di spesa per la produzione di
alloggi destinati soprattutto alla locazione.
I finanziamenti precitati dovranno generare rientri economici
attraverso l'applicazione di canoni a base economica, che
mantengano però il canone sociale per i cittadini più
indigenti.
La proposta di legge 122, che è all'esame, è in linea con queste
indicazioni.
Queste mie premesse vogliono non giustificare la presentazione
delle due proposte di legge strettamente collegate fra loro, ma
motivarne la scelta e dichiarare la volontà di predisporre una
legge che riveda tutta la filosofia della politica abitativa,
secondo quanto sopra espresso.
Non entrerò nel merito delle leggi, ma ritengo di sottolineare
alcuni contenuti che sono a mio avviso di rilievo nella 122:
elevazione dei limiti di accesso per consentire ai lavoratori
dipendenti, che di fatto finanziano attraverso il fondo Gescal
tutta l'attività del settore, di concorrere effettivamente
all'assegnazione degli alloggi pubblici; elevazione dei limiti di
decadenza, fissando una fascia di deroga per consentire, pagando un
giusto canone, la permanenza di una fascia di utenti che altrimenti
non avrebbe risposta; assunzione del canone ex legge 392 (equo
canone) quale riferimento oggettivo su cui applicare gli
abbattimenti o gli incrementi relazionati al reddito - è di oggi un
articolo sulla Stampa che il Tar del Lazio ha dato ragione a chi ha
ricorso contro gli estimi catastali, quindi mi sembra che la nostra
indicazione era più che giusta - in situazione di cinque fasce,
ripartite secondo il reddito in relazione alla composizione del
nucleo familiare e fissazione ad ulteriore garanzia di un limite
percentuale del reddito per il pagamento del canone per ogni
fascia; creazione di un fondo di solidarietà per contribuire al
pagamento del canone nei casi di impossibilità documentata dovuta a
gravi motivi.
Viene inoltre ampliato il concetto di riserva di alloggi, oggi
previsto solo per alcuni soggetti sociali, prevedendo una certezza
minima di assegnazione per più categorie di richiedenti.
Vengono ampliati e modificati i punteggi relativi alle
condizioni soggettive ed oggettive, dando maggior peso a queste
ultime; la diversa attribuzione di punteggi permette di valorizzare
in modo equo le varie situazioni dei richiedenti, differenziando le
diverse condizioni ed impedendo effetti distorcenti nel cumulo dei
punti.
Coloro che vengono inseriti nella graduatoria devono confermare
ogni due anni (non più quattro) con semplice autocertificazione il
possesso dei requisiti e delle condizioni oggettive e
soggettive.
Ritengo inoltre corretto spiegare perché non si sono accettati
in toto gli emendamenti del sindacato e dell'associazione Casa per
tutti.
Nozione di alloggio adeguato: loro avevano chiesto che
l'alloggio adeguato superasse quel metraggio, ma è l'edilizia
residenziale che lo stabilisce, quindi abbiamo tolto quel refuso
che da una o due persone stabilisce invece una persona sola in 28
mq.
All'articolo 15 si ritiene opportuno mantenere uguali punteggi,
in quanto sono più rispondenti alle nuove esigenze.
La formazione della graduatoria: chiedevano che ci fosse sempre
una sola graduatoria, invece il gruppo di lavoro ha ritenuto di
mantenerla come nella legge e si è modificata però la parola
"percentualmente" con la parola "proporzionalmente", in maniera che
su 100 anziani e 70 giovani, la proporzione sia suddivisa fra 100 e
70.
Ci chiedevano di mettere ancora un ulteriore sconto per i figli
a carico; questo tipo di divisione non si prevede più perché già
nelle cinque fasce è compreso lo sconto.
I canoni di locazione: nell'adeguare i canoni di locazione si è
tenuto conto in modo primario di salvaguardare i soggetti più
deboli ed indigenti, garantendo a tutti gli altri una incidenza sul
reddito, che nei casi più onerosi non supera il 15 percento. Si è
operata una migliore armonizzazione e una più equa ripartizione dei
costi, facendo pagare di più a chi ha maggiori possibilità.
Si è ottemperato all'esigenza degli enti gestori, prevedendo
quote finalizzate alla manutenzione, alla copertura degli oneri
amministrativi e fiscali, all'incremento del patrimonio abitativo,
destinando una quota di finanziamento del fondo sociale in una
logica di solidarietà fra assegnatari. Questa filosofia si traduce
nell'articolo 48, dove si ripartisce in cinque aree l'inquilinato
in base al reddito del nucleo familiare: area protetta, area
sociale, due aree amministrate ed aree in deroga. É ben presente la
volontà di garantire le fasce più deboli, fissando come garanzia un
importo massimo del canone non superiore rispettivamente del 5 e
del 10 percento del reddito complessivo.
Per l'area amministrata poi in tutta tranquillità il canone è
definito equo, quindi coerente con la situazione abitativa edilizia
residenziale pubblica, rapportato al libero mercato, non
dimenticando che anche in questo caso il canone non può essere
superiore al 15 percento del reddito complessivo.
La fascia di deroga: la realtà abitativa della nostra regione -
e qui è chiaro che il Consigliere Florio e il Consigliere
Chiarello, anche visto la 125, non condividono perché hanno una
filosofia diversa, però non è pensabile di non parlare bene la
realtà; voi la conoscete quanto me, ma fingete di ignorarla -
impone l'utilizzo di questo strumento, che dovrebbe invece essere
usato solo nel libero mercato. Di fronte ai dati che dimostrano la
grande difficoltà a reperire alloggi in affitto, è impensabile non
utilizzare l'ammortizzatore della deroga. I redditi che comunque
portano l'utente al patteggiamento, non potrebbero essere
sufficienti per permettere l'acquisto di un alloggio o l'entrata
tout court nel libero mercato. Tuttavia, considerata l'attuale
situazione, in attesa di una più efficace riforma del settore di
edilizia sia pubblica sia privata, reso possibile solo dalla
revisione dell'intera organizzazione e disciplina, si è ritenuto
opportuno istituire questa fascia di deroga.
Le tabelle del limite di reddito si ritiene rispondano alle
giuste esigenze di chi paga la Gescal e rimangano alle finalità a
cui è destinata l'edilizia popolare.
Adesso ho degli ulteriori emendamenti da riproporre; vorrei
ricordare che grazie alla III commissione abbiamo potuto evitare di
portare oggi 40 emendamenti che erano emendamenti formali, ma ne
sono usciti in un ulteriore incontro con i sindacati e con gli
operatori del settore altri 5 o 6, che adesso presenterò. Inviterei
il Consiglio a non andare a modificare quelle parti tecniche,
perché non sono un tecnico, non sono un profondo conoscitore della
materia, ma sono un Consigliere che ha vissuto forse un po' di più
questa problematica nel comune di Aosta, quindi ben volentieri ho
partecipato al gruppo di lavoro, ma la parte tecnica dei punteggi
ed altre normative che troviamo nella legge non le ho approfondite
e non le conosco.
Di conseguenza sarebbe difficile oggi andare a modificare
qualcosa all'interno di questa legge, perché potrebbe portare delle
ripercussioni negative all'intera struttura della legge.
Emendamento n. 1. La lett. a) del comma 1 dell'articolo 6, è
sostituita dalla seguente:
"a) cittadinanza italiana o di uno Stato appartenente all'Unione
europea. É ammesso altresì il cittadino di uno Stato non
appartenente alla Unione europea soltanto se tale diritto è
riconosciuto in condizioni di reciprocità, da convenzioni o
trattati internazionali o se è iscritto nelle apposite liste degli
uffici regionali del lavoro o svolge in Italia un'attività
lavorativa debitamente autorizzata;". Precedentemente c'era "e se è
iscritto", quindi voleva dire che il cittadino extracomunitario non
aveva alcuna possibilità di trovare alloggio, anche se aveva
residenza e lavoro in Valle.
Emendamento n. 2. La lettera a) del comma 1 dell'articolo 8 è
sostituita dalla seguente:
"a) anziano, il soggetto che abbia superato il sessantesimo anno
di età, viva solo o in coppia, eventualmente anche con discendenti
minori a carico oppure con handicappati;"; avevamo messo
precedentemente sessantadue anni, ma dopo un incontro con i
rappresentanti degli anziani è stato ritenuto di mantenere
sessant'anni l'età in cui si è considerati anziani. Questo perché
permetta loro di entrare in quella categoria nel bando chiaramente
prima dei 62 o 65 anni, come avevamo intravisto noi, andando verso
una forma che sta crescendo nell'intero paese, quella di avanzare
l'anziano nell'età per qualunque assistenza, sia quella sanitaria
sia di altro tipo.
Emendamento n. 3. Dopo la lettera e) del comma 1 dell'articolo
14 è aggiunta la seguente:
"f) da un rappresentante delle organizzazioni sindacali
maggiormente rappresentative a livello nazionale e regionale,
designato dalle medesime." A comporre la commissione ex articolo 14
avevamo messo solo il sindacato degli inquilini; invece i sindacati
dei lavoratori hanno chiesto di essere presenti.
Emendamento n. 4. Il comma 4 dell'articolo 14 è sostituito dal
seguente:
"4. La commissione elegge nel proprio seno il vice presidente
fra i membri indicati al comma 1, lett. da b) ad f)".
Emendamento n. 5. Il comma 1 dell'articolo 31 è sostituito dal
seguente:
"1. Ai fini dell'eliminazione delle condizioni di
sottoutilizzazione o sovraffollamento degli alloggi di edilizia
residenziale pubblica, nonché dei disagi abitativi di carattere
sociale, l'Istituto autonomo per le case popolari e i comuni
interessati, d'intesa con la Regione, predispongono un programma di
mobilità dell'utenza. In attuazione del programma di mobilità
dell'utenza, il cambio dell'alloggio è obbligatorio. Il rifiuto,
senza valida motivazione, di detto cambio costituisce causa di
decadenza dal titolo di assegnatario".
Emendamento n. 6. Il comma 1 dell'articolo 33 è sostituito dal
seguente:
"1. Ai componenti della commissione di cui all'articolo 14, agli
esperti tecnici di cui tale commissione si avvale ed ai componenti
della commissione di cui all'articolo 32, è corrisposto, se
spettante ai sensi dei rispettivi ordinamenti, un gettone di
presenza di lire 125.000, per ogni giornata di seduta e, qualora
non risiedano nel comune di Aosta, il rimborso delle spese di
viaggio. Ogni due anni l'importo del gettone di presenza è
aggiornato con decreto del Presidente della Giunta regionale in
base alla variazione dell'indice ISTAT del costo della vita".
Emendamento n. 7. La lettera f) del comma 1 dell'articolo 37 è
sostituita dalla seguente:
"f) rifiutino, senza valida motivazione, il cambio di alloggio
previsto dal programma di mobilità di cui all'articolo 31. La
validità della motivazione è valutata sentita la commissione di cui
all'articolo 14".
Emendamento n. 8. Dopo la lettera b) del comma 3 dell'articolo
49 è aggiunta la seguente:
"c. messa in mobilità o in cassa integrazione speciale o
disoccupazione superiore a quattro mesi". Se un operaio andava in
cassa integrazione o in disoccupazione, doveva aspettare l'anno
dopo, alla presentazione del 101, per avere la possibilità di
pagare meno; così invece può farlo subito.
Emendamento n. 9. Il comma 1 dell'articolo 55 è sostituito dal
seguente:
"1. In sede di prima applicazione della disciplina di cui alla
presente legge, la collocazione degli assegnatari nella fascia di
reddito di appartenenza ai fini dell'applicazione del relativo
canone di locazione, decorre dal primo giorno del mese successivo a
quello di entrata in vigore della presente legge". Questo perché
nella bozza di legge avevamo messo dal gennaio 1995, convinti che a
febbraio-marzo fosse passata la legge.
Presidente Ha chiesto la parola il Consigliere Lanièce.
Lanièce (GA) Questo disegno di legge, che oggi siamo a
discutere, ha una grossa valenza ed importanza tenuto conto
dell'argomento che riguarda. Quindi, pur riconoscendo l'utilità e
il lungo e laborioso lavoro che gli estensori del disegno di legge
e gli stessi commissari delle varie commissioni hanno svolto con
molto impegno per giungere alla definitiva stesura, mi corre
l'obbligo di fare alcune considerazioni.
É recentissima la travagliata vicenda di Casa Gagliardi, così
com'è anche attuale la nota questione degli sfrattati, tanto più
che è logico credere che tante altre famiglie alla fine di
quest'anno, causa il decadere della legge sulla proroga degli
sfratti, riceveranno forzatamente lo sfratto esecutivo.
Il disegno di legge 122, tutelando gli assegnatari degli alloggi
di edilizia residenziale pubblica, va a modificare la precedente
legge regionale che poneva dei parametri precisi per la
continuazione della locazione in base al reddito. Gli inquilini,
con reddito superiore al massimo previsto per l'assegnazione di
case popolari, dovrebbero, in base alla precedente legge, lasciare
gli appartamenti ai reali aventi bisogno, ovvero alle fasce deboli
della popolazione.
Per non creare ulteriore emergenza abitativa, in quanto gli
inquilini residenti con fasce di reddito superiore non sono pochi,
si è pensato con questa legge di aumentare il canone degli affitti
agli inquilini con alto reddito e di conseguenza di non sfrattare
nessuno.
Ma qui si pone un altro problema: cosa fare per i cittadini
attualmente in grave emergenza abitativa? Esiste una riserva di
alloggi per i soggetti che attualmente dormono eufemisticamente (ma
non troppo) sulle panchine? Su questo l'attuale disegno di legge mi
sembra che non si pronunci più di tanto, evitando di dare alcune
risposte. Così come anche il disegno di legge 125 sulla vendita
degli alloggi, che mi pare favorisca necessariamente i residenti
degli alloggi comunali dello IACP con alto reddito, che da anni
ormai hanno superato l'emergenza abitativa e si trovano a pagare
affitti irrisori, forse più adatti ai cittadini emarginati o
decisamente meno abbienti.
Sarebbe giusto però per un certo numero di alloggi venduti
predisporre contestualmente criteri e norme per la ristrutturazione
o l'edificazione ex novo di un numero adeguato di alloggi,
necessari quindi a far fronte alle nuove emergenze abitative.
Con tutto questo non si vuole assolutamente discriminare
nessuno, perché tutti, ricchi e poveri, hanno diritto ad un tetto
sotto cui vivere. Mi sembra però che l'assegnazione degli alloggi
pubblici debba necessariamente tener conto, oltre che di tante
questioni quali la residenza dei cittadini, la temporalità della
domanda di assegnazione ed altra nozionistica meno importante,
della reale necessità economica delle famiglie, salvo restando il
fatto che il compito dell'amministrazione pubblica è salvaguardare
i componenti della comunità con ogni mezzo possibile, soprattutto
quando si tratta di nuclei familiari dove vivono bambini ed
anziani.
Mi chiedo se è possibile che vicende come quelle di Casa
Gagliardi debbano avvenire proprio nella nostra regione; mi chiedo
se è possibile che proprio in Valle d'Aosta non vi siano riserve di
alloggi per persone in grave stato di necessità, nulla tenenti o
sfrattati, quando sappiamo che esiste una graduatoria di emergenza
abitativa composta da più di 40 domande solamente nel capoluogo
cittadino.
Un altro aspetto che mi sembra piuttosto debole del disegno di
legge 122 è il sostegno alle giovani coppie e alle nuove famiglie
che si trovano ad affrontare un problema così importante, quale è
quello della prima casa. In quanto cattolico, credo profondamente
nei valori cristiani, quindi reputo la famiglia il nucleo centrale
dove nasce e si sviluppa l'armonia dell'individuo, armonia che, se
non è supportata dal conforto di una vita socialmente accettabile,
non può di certo esistere. A questo riguardo credo che la legge 122
dovrebbe rafforzare l'aiuto alle giovani coppie meno abbienti,
affinché non venga loro a mancare un bene di prima necessità,
indispensabile al buon andamento della famiglia, un luogo prezioso
dove far crescere i figli. A tal proposito si potrebbe inserire al
comma 1, lett. b) dell'articolo 6 la possibilità per le famiglie di
nuova formazione di presentare domanda nel comune di residenza dei
genitori, al fine di dare loro maggiore possibilità di accedere
all'edilizia residenziale pubblica.
Si dà atto che dalle ore 18,36 alle ore 18,41, assume la
Presidenza il Vicepresidente Marco Viérin
Presidente Ha chiesto la parola il Consigliere Tibaldi.
Tibaldi (LN) In questi 18 mesi di elaborazione di questi testi
legislativi personalmente sono riuscito a seguire solo in parte il
lavoro portato avanti, e in quanto componente della III commissione
devo riconoscere che il Presidente, Consigliere Borre, è stato
particolarmente disponibile nell'ascoltare le varie determinazioni
che di volta in volta avanzavano. Li un po' persi di vista da
quando sono arrivati in III commissione, dove vi sono state una
serie di sedute convulse, c'è stato un innesto di una serie
notevole di modificazioni. Una quarantina di emendamenti sono stati
presentati nel corso di questa ultima settimana, è stato riscritto
completamente l'articolato, ed oggi in aula arriva un'altra decina
di emendamenti.
In questo primo intervento mi limiterò ad una serie di
considerazioni di carattere generale, riservandomi successivamente
di fare interventi più specifici sugli articoli che compongono la
legge.
Il soddisfacimento della richiesta differenziata di abitazioni
da parte della cittadinanza è uno dei problemi nodali di
riqualificazione globale del territorio; il degrado di certe aree
trova causa anche nelle ridotte opportunità che la pianificazione
urbanistica degli ultimi anni ha saputo offrire alla gente. Le
possibilità di scelta di un luogo per abitare sono quasi sempre
condizionate da strategie imprenditoriali avulse da qualunque
legame con la matrice storica e sociale di un determinato
territorio, così come gli interventi della pubblica amministrazione
sovente non hanno saputo dare una risposta concreta neppure in
termini numerici alla crescente domanda.
Ecco, dunque, che l'edilizia residenziale pubblica di tipo
sovvenzionato, come diceva prima Florio, diventa sempre più uno
degli ambiti di intervento attraverso i quali si può, da un lato,
esprimere un programma urbanistico e, dall'altro, tendere al
soddisfacimento di una preminente esigenza sociale, che in questi
ultimi tempi sta varcando la soglia dell'emergenza.
Questi due disegni di legge - qui sarebbe opportuno un discorso
integrato del 122 e del 125 - dovrebbero mirare quindi al
conseguimento di questi obiettivi.
Il disegno di legge 122 riprende la vecchia ossatura della legge
6 marzo 1987, n. 15, e innesta su di essa alcuni nuovi elementi che
non sono solamente di carattere tecnico, ma contengono anche delle
scelte politiche vere e proprie. Abbiamo nuovi criteri per la
determinazione del canone di locazione, nuove distinte fasce
sociali a seconda della categoria di appartenenza e della
redditività dei componenti, una nuova procedura per assegnare gli
alloggi e nuove regole per gestirli, organismi collegiali
completamente rivisti ed aggiornati con nuove funzioni. Si
richiedono nuovi e più precisi requisiti per accedere alla edilizia
residenziale pubblica.
Fermo restando che alcune novità possono essere apprezzabili,
come diceva prima Borre, di fronte ad altre novità sembra sia stata
persa di vista quella irrinunciabile e fondamentale funzione
sociale, propria dell'edilizia pubblica. Molta fiscalità, poteri
prestabiliti, procedure rigorosamente definite, ma poca attenzione
per le fasce sociali che effettivamente abbisognano di queste
abitazioni, cioè quelle più marginali, quelle che più difficilmente
riescono a collocarsi nell'articolata scacchiera che è
rappresentata dalla società.
Gli indicatori che permettono di avanzare simili critiche al
disegno di legge 122 sono diversi. Farei riferimento soprattutto ad
un comma, che è il quinto dell'articolo 48, che è stato introdotto
con un fresco emendamento della III commissione, ove si permette a
coloro che hanno un livello reddituale superiore al limite massimo
consentito dall'allegato, di permanere nell'abitazione salvo il
pagamento di un'indennità di occupazione. Poco importa se questo
canone aggiuntivo al canone ordinario sia, stando alla lettera
della legge, un vero e proprio salasso per l'utente; molto importa,
a nostro avviso, che questa norma salvaguarda ingiustificatamente
alcune categorie, che sono quelle di coloro che si rifiutano di
siglare il contratto in deroga, coloro che dispongono di un
alloggio a diverso titolo, coloro che superano i massimali del
reddito, che non dovrebbero beneficiare di alloggi pubblici, ma
dovrebbero, in quanto possono, rivolgersi al libero mercato,
evitando così di privare di una abitazione le famiglie che hanno un
effettivo bisogno e che magari giacciono in lista di attesa da
molto tempo per vedersi assegnata la casa.
Questo comma è sufficiente da solo a vanificare tutti quei buoni
intenti che sembravano entrati dalla porta della commissione di
edilizia residenziale, alla quale ho partecipato anche io come
componente, e che sono stati prontamente cacciati dalla finestra
della III commissione assetto del territorio. D'altronde già nel
passato sono state tollerate dagli enti gestori situazioni di abuso
dell'edilizia dell'abitazione pubblica mediante subaffitti o usi
non consentiti, con verifiche che non sono quasi mai, o raramente,
pervenute.
Non vorremmo che questa norma costituisse l'appiglio per creare
nuove possibilità di autogestione del patrimonio abitativo
pubblico, la cui destinazione è specificamente ribadita da una
opulenta legislazione in materia. Cito alcune leggi, per
completezza: la 865/71 sulla casa, una delle leggi madri, la legge
457/78 sul piano decennale di edilizia residenziale pubblica, la
legge 10/77 sulla edificabilità dei suoli, e non ultima la legge
392/78 sull'equo canone. Queste sono solo le principali, perché
l'attività svolta dagli enti pubblici (e quindi anche dalla regione
in quanto tale) in materia configura un vero e proprio servizio
pubblico, sia perché mira a soddisfare l'interesse collettivo, sia
perché l'alloggio deve prestarsi a determinate categorie di
cittadini che sono meno provvedute di altre.
Direi che non dobbiamo dimenticare la vocazione di questo
patrimonio, che è stato creato con il sacrificio collettivo, faceva
riferimento prima giustamente Borre ai fondi Gescal, la cui
gestione sempre la legge riserva ad un complesso strutturale
pubblico.
Non si tratta dell'unico indicatore, ce ne sono altri in questa
legge che mi riservo di sollevare successivamente.
La materia della casa, inoltre, è stata riorganizzata su base
regionale, sono stati aboliti gli ambiti territoriali determinati
dalla legge 15, di conseguenza buona parte delle funzioni comunali
sono state trasferite alla commissione di cui all'articolo 14, e la
stessa istruttoria delle domande può essere relegata in toto allo
IACP.
Per alcuni versi l'accentramento è giustificato: si pensi alla
possibilità di monitorare la tensione abitativa globale grazie alla
attività di raccolta e di elaborazione dei dati da parte del
competente ufficio dell'assessorato ai lavori pubblici. Per altri
versi l'attribuzione di competenze ci sembra eccessiva. Sempre
l'articolo 14, istitutivo della commissione di assegnazione degli
alloggi, esclude nella composizione una parte politica, provvedendo
alla nomina di due esperti da parte della Giunta regionale, che
comunque sono espressione di una parte politica - la maggioranza
regionale -, ma evitando accuratamente di inserire un
rappresentante designato dalla minoranza.
Sotto il profilo sindacale si è mantenuto il rappresentante - e
qui c'è un emendamento aggiuntivo, che è stato concordato stamani
dal presidente della commissione del CER, Borre, con i sindacati -
delle organizzazioni degli assegnatari più rappresentative a
livello nazionale, che si discosta energicamente dallo spirito
regionalista che dovrebbe avere questa legge, ripeto: adesso qui ho
visto anche il rappresentante regionale, però si pensi anche ad un
gruppo autonomo locale che raccoglie l'adesione della maggioranza
degli inquilini. A questo punto si continua a considerare un
sindacato che è istituzionalizzato, piuttosto che un sindacato di
nuova costituzione che si fa interprete delle istanze di tutti
questi inquilini. Mi sembra che ci sia una disparità di trattamento
evidente.
Oltretutto non si tiene conto assolutamente dell'esito
referendario dell'11 giugno scorso, dove le rappresentanze
sindacali sono state delimitate da un voto del popolo italiano, in
questo caso anche valdostano.
Ulteriori esempi di accentramento di funzioni - mi riferisco di
nuovo alla Giunta regionale - sono stabiliti nell'articolo 1, 3^
comma, dove l'individuazione di alcune categorie di alloggi esclusi
dall'applicazione di questa legge viene ora effettuata dalla Giunta
con propria deliberazione, mentre prima era di competenza del
Consiglio regionale; nell'articolo 23 sulla riserva di alloggi per
l'emergenza abitativa; nell'articolo 31 sulle modalità di
applicazione dei criteri di mobilità; nell'articolo 40 sul fondo
sociale e così via.
Riservandomi di intervenire successivamente su altri aspetti che
sono contenuti in questi articoli, mi limito ad invitare il
Consiglio a recuperare in questa legge quella necessaria funzione
sociale, che mi sembra un po' trascurata.
Presidente Altri che intendono intervenire? Se nessuno chiede la
parola, dichiaro chiusa la discussione generale.
Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Innanzitutto per ringraziare la
commissione per il lavoro di approfondimento svolto su questo testo
di legge, che ha portato a redigere il testo definitivo redatto
dalla commissione stessa. Per ringraziare in particolare il
Consigliere Borre, che ha avuto il compito di coordinamento per la
definizione di questo testo; testo di legge che la Giunta regionale
si augura che il Consiglio approvi, per mettere ordine ad una
materia delicata e al fine di raggiungere una maggiore equità e
giustizia nella gestione del patrimonio dell'edilizia pubblica
residenziale.
Infatti questo provvedimento rispetto alla normativa precedente
stabilisce fondamentali innovazioni di particolare interesse per
l'utenza. La prima innovazione riguarda il canone di locazione
composto finora da tre parti: la prima da versare allo Stato, la
seconda destinata alla copertura di spese di gestione, la terza per
la manutenzione ordinaria. Con questo nuovo provvedimento viene
individuata una nuova quota da destinare all'istituzione di un
fondo sociale.
Per rispondere al Consigliere Tibaldi, che si preoccupava di
questo aspetto sociale, il fondo è da utilizzarsi per la
corresponsione di contributi agli assegnatari, che non siano in
grado di sostenere la spesa del canone di locazione. Il cittadino,
infatti, trovandosi in condizioni per cui è impossibilato a
corrispondere l'intero ammontare del canone, si vedrà aiutato
tramite il prelievo di una parte dell'onere dovuto, addirittura
dell'intero ammontare dal fondo sociale. Il fondo sociale non
costituisce un maggior onere a carico dell'utenza, in quanto la sua
costituzione risulta soprattutto costituita dal versamento della
quota ICI sugli alloggi di edilizia residenziale pubblica di un
contributo regionale e/o comunale.
La seconda innovazione riguarda la suddivisione in quattro aree:
protetta, sociale, amministrata, suddivisa a sua volta in due, ed
aree in deroga. L'utenza che viene a collocarsi in base al reddito
nell'area di deroga dovrà corrispondere un canone di locazione pari
al doppio di coloro che si trovano nella seconda area amministrata.
Infine, molto importante è la suddivisione degli aspiranti ad
alloggi di edilizia residenziale pubblica in diverse graduatorie a
seconda di alcune condizioni particolari che li caratterizzano.
Infatti, avremo una graduatoria con relativa riserva per gli
appartenenti alle forze dell'ordine e un'altra a favore dei
portatori di handicap.
Presidente Per dichiarazione di voto chi chiede la parola?
Passiamo all'esame dell'articolato. Sull'articolo 1 ha chiesto la
parola il Consigliere Florio.
Florio (VA) Devo prima di tutto fare un discorso generale in
relazione al numero e al tipo di emendamenti presentati dal
Consigliere Borre. Ci sono degli emendamenti che non modificano
certamente in misura radicale il testo del disegno di legge, però
inseriscono all'interno del disegno di legge che era uscito dalla
III commissione, senza che questa ne sapesse nulla, valutazioni e
frasi che nella sostanza finiranno per rischiare di modificare
l'atteggiamento gestionale che gli enti proprietari dovranno tenere
nei confronti di alcuni problemi gravi, che già oggi erano
diventati insolubili, quali lo sfratto eccetera.
Quindi mi riservo di intervenire su ognuno degli emendamenti
presentati per dire come la penso, e devo preavvertire che in
stragrande maggioranza quegli emendamenti mi vedranno astenuto. In
particolare, sul primo, c'è una considerazione che devo fare... eh,
Dina, cosa vuoi che ti dica, lo devo dire... a me piaceva
nell'enunciazione dell'articolo 1 originale il discorso della
reciprocità. Allora, non contesto a nessuno di coloro che...
(...Interruzione fuori microfono del Consigliere Squarzino
Secondina...)
... ah, scusate, ho sbagliato tutto, dopo. Va bene la premessa,
però.
Presidente Ha chiesto la parola il Consigliere Chiarello.
Chiarello (RC) Sull'articolo 1 vorrei chiedere dieci minuti di
sospensione per poter prendere visione degli emendamenti e vedere
di poter proporre qualcos'altro, dato che ci sono 5-6 emendamenti
che sono veramente pesanti su questa legge.
Presidente Ricordo che gli emendamenti vanno presentati in sede
di discussione generale.
Chiarello (RC) Il Consigliere Tibaldi ha presentato un
emendamento a voce, ha fatto presente che della minoranza non è
previsto neppure un rappresentante. Ho cercato di parlare prima che
fosse chiusa la discussione generale per vedere se potevamo
inserire questo.
Presidente Il Consigliere Tibaldi ha fatto un egregio
intervento, nel quale però non ha annunciato la presentazione di
emendamenti. Consigliere Chiarello, la sua proposta di sospensione
decade.
Pongo in votazione l'articolo 1:
Presenti: 28
Votanti e favorevoli: 22
Astenuti: 6 (Collé, Lanièce, Linty, Marguerettaz, Tibaldi e
Viérin M.)
Presidente Pongo in votazione l'articolo 2:
Presenti: 28
Votanti e favorevoli: 22
Astenuti: 6 (Collé, Lanièce, Linty, Marguerettaz, Tibaldi e
Viérin M.)
Presidente Pongo in votazione l'articolo 3:
Presenti: 28
Votanti e favorevoli: 22
Astenuti: 6 (Collé, Lanièce, Linty, Marguerettaz, Tibaldi e
Viérin M.)
Presidente Pongo in votazione l'articolo 4:
Presenti: 28
Votanti e favorevoli: 22
Astenuti: 6 (Collé, Lanièce, Linty, Marguerettaz, Tibaldi e
Viérin M.)
Presidente Ha chiesto la parola il Consigliere Tibaldi
sull'articolo 5.
Tibaldi (LN) Nozione del nucleo familiare, articolo 5, mi
riferisco al comma 1, punto f), dove vengono inserite nel nucleo
familiare le persone non legate da vincoli di parentela o di
affinità qualora alla data di pubblicazione del bando la convivenza
istituita duri da almeno due anni e sia dichiarata in forma
pubblica, eccetera. Qui è stata esclusa una terminologia che
ritengo importante: che questa convivenza debba essere finalizzata
alla reciproca assistenza morale e materiale.
E poi due anni da quando? Dalla data del bando del concorso? Non
mi sembra sufficientemente specifico. Vorrei sentire dall'Assessore
quale interpretazione autentica dà di questo punto.
Presidente Ha chiesto la parola il Consigliere Borre.
Borre (UV) É evidente che se due persone vivono insieme, è per
sostenersi e per collaborare, altrimenti non vivrebbero
insieme.
Presidente Pongo in votazione l'articolo 5:
Presenti: 28
Votanti e favorevoli: 22
Astenuti: 6 (Collé, Lanièce, Linty, Marguerettaz, Tibaldi e
Viérin M.)
Presidente Sull'articolo 6 c'è l'emendamento presentato dal
Consigliere Borre, che recita:
Emendamento La lett. a) del comma 1 dell'articolo 6, è
sostituita dalla seguente:
"a) cittadinanza italiana o di uno Stato appartenente all'Unione
europea. É ammesso altresì il cittadino di uno Stato non
appartenente alla Unione europea soltanto se tale diritto è
riconosciuto in condizioni di reciprocità, da convenzioni o
trattati internazionali o se è iscritto nelle apposite liste degli
uffici regionali del lavoro o svolge in Italia un'attività
lavorativa debitamente autorizzata;".
Ha chiesto la parola il Consigliere Florio.
Florio (VA) Parte dell'intervento lo avevo iniziato prima, lo
continuo adesso. Si era lungamente discusso in commissione sulla
lett. a), 1^ comma, dell'articolo 6 e sembrava a me personalmente
che il ragionamento attorno alla reciprocità fosse il ragionamento
più corretto da fare. Questo non senza riconoscere il diritto alla
casa a qualsiasi tipo di lavoratore che, in regola con l'ingresso
nel nostro paese, svolga qui ma anche altrove un lavoro
riconosciuto nei confronti del quale è assoggettato a tutte le
tassazioni, ritenute eccetera.
Mi sembrava però opportuno che ci fosse questo discorso della
reciprocità, perché purtroppo in questi paesi i lavoratori
italiani, quelli non difesi come possono essere coloro che vanno a
lavorare in quei paesi in strutture imprenditoriali dotate di una
certa qualità, non vengono sicuramente trattati nello stesso
modo.
Presidente Ha chiesto la parola il Consigliere Borre.
Borre (UV) L'articolo 6 senza l'emendamento, cioè: e se è
iscritto nelle apposite liste degli uffici regionali del lavoro o
svolge in Italia un'attività lavorativa debitamente autorizzata, mi
sembra che abbia già lo stesso scopo che ci eravamo prefissati,
quindi ritiro l'emendamento.
Presidente Ha chiesto la parola il Consigliere Squarzino
Secondina.
Squarzino (VA) Non ho capito il motivo per cui Borre ritira
l'emendamento. Ciascuno è libero di fare quello che vuole, ma la
questione per cui è stato sollevato il problema, che poi ha portato
a questo emendamento, non viene risolta nel testo di legge così
com'è, perché rimane la lettera "e" e non la lettera "o".
Secondo me non è chiaro.
Presidente Consigliere Squarzino, le rammento che se il
proponente ritira l'emendamento, il suo intervento non modifica
nulla, per cui si va a votare sull'articolo 6 del testo.
Squarzino (VA) Dichiaro a questo punto di astenermi
sull'articolo 6, perché condividevo l'emendamento così com'era.
Quanto è detto nel comma a), parla di reciprocità fra Stati; ora
qui abbiamo a che fare con degli individui e non possiamo
trasformare quello che attiene ai rapporti fra Stati nei diritti
delle singole persone.
Quindi il non riconoscere questo diritto ad una persona che qui
lavora e che qui paga i suoi contributi per la Gescal come tutti
gli altri, secondo me non va bene.
Presidente Ha chiesto la parola il Consigliere Borre.
Borre (UV) Voglio chiarire che leggendo questo articolo,
interpreto lo stesso come se avessi presentato l'emendamento,
perché è scritto "o svolge lavoro in Italia".
Presidente Pongo in votazione l'articolo 6:
Presenti: 31
Votanti e favorevoli: 24
Astenuti: 7 (Collé, Lanièce, Linty, Marguerettaz, Squarzino,
Tibaldi e Viérin M.)
Presidente Pongo in votazione l'articolo 7:
Presenti: 31
Votanti e favorevoli: 25
Astenuti: 6 (Collé, Lanièce, Linty, Marguerettaz, Tibaldi e
Viérin M.)
Presidente All'articolo 8 vi è l'emendamento presentato dal
Consigliere Borre, che recita:
Emendamento La lettera a) del comma 1 dell'articolo 8 è
sostituita dalla seguente:
"a) anziano, il soggetto che abbia superato il sessantesimo anno
di età, viva solo o in coppia, eventualmente anche con discendenti
minori a carico oppure con handicappati;"
Ha chiesto la parola il Consigliere Tibaldi.
Tibaldi (LN) Per un altro chiarimento, sempre concernente la
convivenza. Punto c), famiglia di nuova formazione, quella in cui i
coniugi abbiano contratto matrimonio da non più di due anni dalla
data di pubblicazione del bando. Non è qui richiesta la convivenza,
quindi praticamente potrebbero aver contratto matrimonio e poi
essersi separati di fatto e comunque beneficiare uno dei due lo
stesso dell'alloggio.
Oltretutto questo punto stride con il successivo punto 3, dove,
parlando di single, che è una categoria che è stata introdotta da
questa legge, si dice che è quella formata da soggetto singolo con
minore convivente da almeno due anni: qui si chiede la convivenza,
mentre per i due coniugi non si chiede la convivenza. Sarebbe
necessario avere un'interpretazione autentica.
Presidente Ha chiesto la parola il Consigliere Florio.
Florio (VA) In commissione si era lungamente discusso sull'età
massima oltre la quale considerare una persona anziana, e dopo
attenta valutazione si era deciso di fermarsi all'età di 62 anni,
anche per legarsi meglio alla normativa verso la quale si sta
andando per quanto riguarda la pensionabilità delle persone.
Qui con sorpresa - ma non tanto, Borre, dopo le audizioni -
scopro che invece si torna al sessantesimo anno; non sono
d'accordo, mi sembra che si vada verso un altro tipo di soluzione,
fra l'altro rilevando il fatto che ogni qualvolta l'ente pubblico
si rimbocca le maniche per legiferare su questioni di questo tipo,
si vede assalito da ogni interesse, condizionamento, esigenza,
problemi delle diverse fasce dei cittadini o delle diverse
organizzazioni di rappresentanza, per finire strattonato da una
parte o dall'altra e non riuscire mai a decidere il mantenimento di
una propria linea di condotta di politica amministrativa che sia
poi veramente riconoscibile.
Anche questo modo di condurre i confronti e le valutazioni non
mi può vedere consenziente. Sono d'accordo nell'ascoltare tutte le
organizzazioni interessate, però alla fine la valutazione finale
spetta a noi commissari, a noi consiglieri, e rivendico questa
responsabilità con le relative conseguenze, del poterlo e del
doverlo presentare, illustrare e giustificare di fronte ai
cittadini.
Presidente Ha chiesto la parola il Consigliere Chiarello.
Chiarello (RC) Su questo emendamento sono pienamente soddisfatto
perché proponevo i 60 anni, anche perché nell'industria a 60 anni
sono tutti pensionati, almeno per adesso, e siccome questa legge
entra in vigore da domani, non vedo perché un sessantenne che è
pensionato non abbia la possibilità di adire a questa graduatoria.
Se poi ci saranno delle modificazioni a livello nazionale e
vorranno portare l'età anziana quando ci porteranno al cimitero,
questo lo vedremo nel prosieguo.
Presidente Ha chiesto la parola il Consigliere Borre.
Borre (UV) Florio ha ragione per quanto riguarda la commissione:
si è discusso e si è stabilito 62 anni, ma poi verificando la legge
di vendita del patrimonio regionale abbiamo visto che l'anziano lo
abbiamo considerato a 60 anni.
I sindacati degli anziani hanno fatto presente il fatto che non
è l'età pensionabile quella che deve essere considerata come
anzianità, ma è la vita, per cui da 55 anni, scendendo, uno deve
considerarsi nella terza fascia che è appunto quella dell'anziano.
Per cercare di essere uguali nelle varie leggi che riguardano la
nostra regione, anche se in altre invece anziano è considerato a 65
anni, ho ritenuto di portare questo emendamento. Chiaramente questo
emendamento non è della commissione, ma è di Borre, se si vuole
respingerlo non è un problema.
Mentre per famiglia di nuova formazione, chiaramente quella che
ha contratto matrimonio da non più di due anni si intende
convivente.
Presidente Pongo in votazione l'emendamento testè letto:
Presenti: 29
Votanti e favorevoli: 20
Astenuti: 9 (Collé, Dujany, Florio, Lanièce, Lanivi, Linty,
Marguerettaz, Squarzino e Tibaldi)
Presidente Pongo in votazione l'articolo 8 nel testo così
emendato:
Articolo 8 (Nozioni di categorie di utenza)
1. Ai fini della presente legge è considerato:
a) anziano, il soggetto che abbia superato il sessantesimo anno
di età, viva solo o in coppia, eventualmente anche con discendenti
minori a carico oppure con handicappati;
b) handicappato motorio, il soggetto non deambulante o
gravemente impedito nella deambulazione;
c) famiglia di nuova formazione:
1) quella in cui i coniugi abbiano contratto matrimonio da non
più di due anni dalla data di pubblicazione del bando;
2) quella in cui i futuri coniugi alla data di pubblicazione del
bando abbiano effettuato le pubblicazioni del matrimonio. La
condizione cessa ove il matrimonio non venga contratto prima della
data stabilita per la firma del contratto di locazione;
3) quella formata da soggetto singolo con minore convivente da
almeno due anni;
d) sfrattato, il soggetto nei confronti del quale è stato emesso
provvedimento esecutivo di sfratto da meno di quattro anni dalla
data di pubblicazione del bando e comunque con data di esecuzione
non eccedente i due anni successivi alla data del bando;
e) generalità, i soggetti che non sono ricompresi nelle
categorie sopra elencate.
Presenti: 29
Votanti e favorevoli: 22
Astenuti: 7 (Collé, Florio, Lanièce, Linty, Marguerettaz,
Squarzino e Tibaldi)
Presidente Pongo in votazione l'articolo 9:
Presenti: 29
Votanti e favorevoli: 24
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 10:
Presenti: 29
Votanti e favorevoli: 24
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 11:
Presenti: 29
Votanti e favorevoli: 24
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 12:
Presenti: 29
Votanti e favorevoli: 24
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 13:
Presenti: 29
Votanti e favorevoli: 24
Astenuti: 5 (Collé, Lanièce, Linty, Marguerettaz e Tibaldi)
Presidente All'articolo 14 vi sono gli emendamenti presentati
dal Consigliere Borre, che recitano:
Emendamenti Dopo la lettera e) del comma 1 dell'articolo 14 è
aggiunta la seguente:
"f) da un rappresentante delle organizzazioni sindacali
maggiormente rappresentative a livello nazionale e regionale,
designato dalle medesime."
Il comma 4 dell'articolo 14 è sostituito dal seguente:
"4. La commissione elegge nel proprio seno il vice presidente
fra i membri indicati al comma 1, lett. da b) ad f)".
Ha chiesto la parola il Consigliere Lanièce.
Lanièce (GA) Volevo chiedere in base all'emendamento presentato
da Borre come mai vengono inserite le parole: organizzazioni
sindacali maggiormente rappresentative. Se non sbaglio, qualche
tempo fa c'è stato un referendum che aveva per oggetto i sindacati
maggiormente rappresentativi, e il cui risultato penso sia a
conoscenza di tutti quanti i Consiglieri.
Presidente Ha chiesto la parola il Consigliere Chiarello.
Chiarello (RC) Per una volta sono d'accordo con Lanièce: non
capisco quale relazione abbiano i sindacati con la gestione del
patrimonio di edilizia pubblica, quando è previsto il Sunia e via
dicendo. Non sono assolutamente d'accordo.
Presidente Ha chiesto la parola il Consigliere Borre.
Borre (UV) Vorrei dire a Florio che questi emendamenti prima di
presentarli oggi, li ho presentati in maggioranza ieri. Mi dispiace
che Florio non c'era, quindi questa non è una "pisciata fuori dal
vaso di Borre" ma qualcosa che poteva essere rifiutata
tranquillamente ieri. La rappresentanza è rappresentanza sindacale,
il referendum non ha ancora abrogato le organizzazioni sindacali
maggiormente rappresentative, l'intenzione ci sarà ma esistono
ancora.
Sunia e Sicet sono i rappresentanti degli inquilini; questi sono
i rappresentanti dei lavoratori che fanno domanda, e chiedono di
poter essere all'interno dell'esame di queste domande. Siccome ci
sono i sindacati degli inquilini, penso sia giusto che ci siano
anche i rappresentanti di quei 400-450 che sono in attesa di
alloggio. Per questo ho proposto l'emendamento.
Presidente Pongo in votazione gli emendamenti testè letti:
Presenti: 30
Votanti: 27
Favorevoli: 24
Contrari: 3
Astenuti: 3 (Chiarello, Collé e Marguerettaz)
Presidente Pongo in votazione l'articolo 14 nel testo così
emendato:
Articolo 14 (Commissione di assegnazione degli alloggi)
1. Le graduatorie di assegnazione degli alloggi sono predisposte
da una commissione nominata con decreto del Presidente della Giunta
regionale, composta:
a) da un magistrato, anche a riposo, con funzioni di presidente,
designato dal presidente del Tribunale di Aosta;
b) da un esperto di problemi sociali designato dalla Giunta
regionale;
c) da un esperto in materia di edilizia residenziale pubblica
designato dalla Giunta regionale;
d) dal presidente dell'Istituto autonomo per le case popolari
della Valle d'Aosta o un suo delegato;
e) da un rappresentante delle organizzazioni sindacali degli
assegnatari più rappresentative a livello nazionale, designato
dalle medesime;
f) da un rappresentante delle organizzazioni sindacali
maggiormente rappresentative a livello nazionale e regionale,
designato dalle medesime.
2. La commissione è integrata di volta in volta dal Sindaco del
Comune interessato all'assegnazione o suo delegato.
3. La commissione è inoltre integrata con un rappresentante
delle organizzazioni dei profughi, designato dal competente ufficio
dell'Amministrazione regionale, che partecipa, con voto consultivo,
alle sedute il cui ordine del giorno preveda l'esame delle domande
concernenti l'assegnazione di alloggi ai profughi.
4. La commissione elegge nel proprio seno il vice presidente fra
i membri indicati al comma 1, lett. da b) ad f).
5. Per la validità delle deliberazioni è sufficiente la presenza
di quattro componenti della commissione, fra i quali, comunque,
dev'essere compreso il presidente o il vice presidente.
6. In caso di parità di voti, prevale quello del presidente
della seduta.
7. La commissione rimane in carica cinque anni.
8. L'istruttoria delle domande è curata dal Comune di volta in
volta interessato. La funzione di segretario della commissione è
svolta da un dipendente dell'Amministrazione regionale.
9. La commissione ha sede presso l'Istituto autonomo per le case
popolari della Valle d'Aosta.
10. La commissione, ove lo ritenga utile per il migliore
espletamento dei compiti ad essa affidati, può:
a) tenere le proprie riunioni anche nella sede del Comune
interessato alla formazione della graduatoria;
b) nominare al suo interno sottocommissioni anche per
l'effettuazione di eventuali sopralluoghi;
c) avvalersi di esperti tecnici.
Presenti: 31
Votanti: 28
Favorevoli: 25
Contrari: 3
Astenuti: 3 (Chiarello, Collé e Marguerettaz)
Presidente Pongo in votazione l'articolo 15:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 16:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 17:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 18:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 19:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 20:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 21:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 22:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Sull'articolo 23 ha chiesto la parola l'Assessore
alla sanità e assistenza sociale, Vicquéry.
Vicquéry (UV) Semplicemente per rimarcare che questo Consiglio
regionale con questo articolo sta risolvendo un problema di cui si
sta parlando da almeno un ventennio. Voglio ringraziare
pubblicamente il gruppo di lavoro perché con questo si riservano
finalmente degli alloggi a tutti i soggetti portatori di handicap,
che finora non avevano diritto ad una riserva di alloggi. Quindi,
solo per autoelogiarci come Consiglio regionale.
Presidente Pongo in votazione l'articolo 23:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 24:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 25:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 26:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 27:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 28:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 29:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 30:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente All'articolo 31 vi è un emendamento presentato dal
Consigliere Borre, che recita:
Emendamento Il comma 1 dell'articolo 31 è sostituito dal
seguente:
"1. Ai fini dell'eliminazione delle condizioni di
sottoutilizzazione o sovraffollamento degli alloggi di edilizia
residenziale pubblica, nonché dei disagi abitativi di carattere
sociale, l'Istituto autonomo per le case popolari e i comuni
interessati, d'intesa con la Regione, predispongono un programma di
mobilità dell'utenza. In attuazione del programma di mobilità
dell'utenza, il cambio dell'alloggio è obbligatorio. Il rifiuto,
senza valida motivazione, di detto cambio costituisce causa di
decadenza dal titolo di assegnatario".
Ha chiesto la parola il Consigliere Borre.
Borre (UV) É stato aggiunto "senza valida motivazione" proprio
perché si chiedeva che ci fosse una commissione che esaminasse le
motivazioni; per questo all'articolo 31 si è presentato questo
emendamento.
Presidente Ha chiesto la parola il Consigliere Florio.
Florio (VA) Vorrei pensare, come cerca di far credere Borre, che
sia un pleonasma questa aggiunta; non lo è, Borre, perché la valida
motivazione sta scritta all'inizio del comma: "Ai fini della
eliminazione delle condizioni di sottoutilizzazione e
sovraffollamento" e la legge in altra sede definisce cosa siano
sottoutilizzazione e sovraffollamento. Non credo che qualsiasi ente
proprietario vada dalla famiglia di Tizio a dirgli: adesso te ne
vai da qui perché sei decaduto, senza motivazione di
sottoutilizzazione o di sovraffollamento. Quello è un inciso che
serve solo ad avviare una discussione infinita tra l'ente
proprietario e il c.d. avente titolo. Ci asteniamo.
Presidente Ha chiesto la parola il Consigliere Chiarello.
Chiarello (RC) Sono d'accordo con il Consigliere Florio, anche
perché quello che ha detto Vicquéry è scritto solo sulla carta,
essendo soggetto alla condizione che si liberi un alloggio, e se
facciamo il possibile perché non si liberino gli alloggi...
Presidente Pongo in votazione l'emendamento testè letto:
Presenti: 31
Votanti e favorevoli: 21
Astenuti: 10 (Chiarello, Collé, Dujany, Florio, Lanièce, Linty,
Marguerettaz, Riccarand, Squarzino e Tibaldi)
Presidente Pongo in votazione l'articolo 31 nel testo così
emendato:
Articolo 31 (Programma di mobilità. Criteri)
1. Ai fini dell'eliminazione delle condizioni di
sottoutilizzazione o sovraffollamento degli alloggi di edilizia
residenziale pubblica, nonché dei disagi abitativi di carattere
sociale, l'Istituto autonomo per le case popolari e i comuni
interessati, d'intesa con la Regione, predispongono un programma di
mobilità dell'utenza. In attuazione del programma di mobilità
dell'utenza, il cambio dell'alloggio è obbligatorio. Il rifiuto,
senza valida motivazione, di detto cambio costituisce causa di
decadenza dal titolo di assegnatario.
2. Il programma di mobilità viene formato sulla base dei
seguenti criteri:
a) verifica dello stato d'uso e affollamento degli alloggi cui
si applica la presente normativa, con conseguente individuazione
delle situazioni di anomalo affollamento per eccesso o per difetto
esistenti secondo le classi di gravità, in relazione alla
composizione e alle caratteristiche socioeconomiche dei nuclei
familiari;
b) utilizzazione di elenchi degli assegnatari aspiranti alla
mobilità;
c) priorità alle domande di cambio fondate sulle motivazioni e
l'ordine di successione di cui all'articolo 30, comma 3;
d) divieto di concessione del cambio di alloggio agli
assegnatari che abbiano perduto i requisiti previsti dall'articolo
43 per la permanenza nell'alloggio e a coloro che non abbiano
osservato norme contrattuali o risultino morosi per canoni e
servizi, fatti salvi i casi previsti dall'articolo 38, comma 3.
3. Apposite misure anche finanziarie dovranno essere
predisposte, da parte dell'Amministrazione regionale, al fine di
agevolare il cambio degli alloggi fra gli assegnatari.
4. La Giunta regionale provvede, entro novanta giorni
dall'entrata in vigore della presente legge, ad approvare le
modalità per l'applicazione dei criteri di cui al comma 2.
Presenti: 31
Votanti e favorevoli: 23
Astenuti: 8 (Chiarello, Collé, Florio, Lanièce, Linty,
Marguerettaz, Squarzino e Tibaldi)
Presidente Pongo in votazione l'articolo 32:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente All'articolo 33 vi è l'emendamento presentato dal
Consigliere Borre, che recita:
Emendamento Il comma 1 dell'articolo 33 è sostituito dal
seguente:
"1. Ai componenti della commissione di cui all'articolo 14, agli
esperti tecnici di cui tale commissione si avvale ed ai componenti
della commissione di cui all'articolo 32, è corrisposto, se
spettante ai sensi dei rispettivi ordinamenti, un gettone di
presenza di lire 125.000, per ogni giornata di seduta e, qualora
non risiedano nel comune di Aosta, il rimborso delle spese di
viaggio. Ogni due anni l'importo del gettone di presenza è
agiornato con decreto del Presidente della Giunta regionale in base
alla variazione dell'indice ISTAT del costo della vita".
Lo pongo in votazione:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 33 nel testo così
emendato:
Articolo 33 (Indennità e compensi ai componenti delle
commissioni)
1. Ai componenti della commissione di cui all'articolo 14, agli
esperti tecnici di cui tale commissione si avvale ed ai componenti
della commissione di cui all'articolo 32, è corrisposto, se
spettante ai sensi dei rispettivi ordinamenti, un gettone di
presenza di lire 126.000 per ogni giornata di seduta e, qualora non
risiedano nel comune di Aosta, il rimborso delle spese di viaggio.
Ogni due anni l'importo del gettone di presenza è aggiornato con
decreto del Presidente della Giunta regionale in base alla
variazione dell'indice ISTAT del costo della vita.
2. L'onere finanziario relativo alla spesa di cui al comma 1
trova copertura sugli stanziamenti già iscritti al capitolo 49300
del bilancio regionale per l'anno 1995 e sul bilancio pluriennale
1995/1997.
Presenti: 30
Votanti e favorevoli: 26
Astenuti: 4 (Lanièce, Linty, Marguerettaz e Tibaldi)
Presidente Pongo in votazione l'articolo 34:
Presenti: 30
Votanti e favorevoli: 26
Astenuti: 4 (Lanièce, Linty, Marguerettaz e Tibaldi)
Presidente Pongo in votazione l'articolo 35:
Presenti: 30
Votanti e favorevoli: 26
Astenuti: 4 (Lanièce, Linty, Marguerettaz e Tibaldi)
Presidente Pongo in votazione l'articolo 36:
Presenti: 30
Votanti e favorevoli: 26
Astenuti: 4 (Lanièce, Linty, Marguerettaz e Tibaldi)
Presidente All'articolo 37 vi è l'emendamento presentato dal
Consigliere Borre, che recita:
Emendamento La lettera f) del comma 1 dell'articolo 37 è
sostituita dalla seguente:
"f) rifiutino, senza valida motivazione, il cambio di alloggio
previsto dal programma di mobilità di cui all'articolo 31. La
validità della motivazione è valutata sentita la commissione di cui
all'articolo 14".
Ha chiesto la parola il Consigliere Florio.
Florio (VA) Vale esattamente quanto detto prima per l'inciso
"senza valida motivazione". Quindi ci asteniamo.
Presidente Pongo in votazione l'emendamento testè letto:
Presenti: 29
Votanti e favorevoli: 20
Astenuti: 9 (Chiarello, Dujany, Florio, Lanièce, Linty,
Marguerettaz, Riccarand, Squarzino e Tibaldi)
Presidente Pongo in votazione l'articolo 37 nel testo così
emendato:
Articolo 37 (Decadenza dell'assegnazione)
1. La decadenza dall'assegnazione viene dichiarata, con decreto,
dal sindaco del Comune territorialmente competente nei casi in cui
l'assegnatario o i componenti il suo nucleo familiare:
a) abbiano ceduto, in tutto o in parte, l'alloggio
assegnato;
b) non abitino stabilmente nell'alloggio assegnato o ne mutino
la destinazione d'uso, ovvero non lo abbiano occupato stabilmente
nei termini indicati all'articolo 22;
c) abbiano adibito l'alloggio ad attività illecite;
d) abbiano perduto i requisiti indicati all'articolo 43. Per
quanto concerne il superamento del limite di reddito di cui
all'articolo 43, comma 1, lett. d), la decadenza è dichiarata dopo
due accertamenti annuali consecutivi che documentino il superamento
di tale limite;
e) non abbiano rilasciato l'alloggio di edilizia residenziale
pubblica precedentemente occupato a titolo di locazione, qualora
beneficiari di nuova assegnazione o di provvedimento di cambio di
alloggio;
f) rifiutino, senza valida motivazione, il cambio di alloggio
previsto dal programma di mobilità di cui all'articolo 31. La
validità della motivazione è valutata sentita la commissione di cui
all'articolo 14.
2. La decadenza viene inoltre dichiarata nei confronti dei
nuclei familiari con reddito compreso nella fascia E dell'allegato
B, nel caso in cui l'assegnatario non provveda a sottoscrivere, nel
termine stabilito dall'ente gestore, il contratto di locazione
secondo le modalità previste dall'articolo 11 del decreto-legge 11
luglio 1992, n. 333 (Misure urgenti per il risanamento della
finanza pubblica) convertito, con modificazioni, nella legge 8
agosto 1992, n. 359.
3. Per il procedimento si applicano le disposizioni previste
dall'articolo 36 per l'annullamento dell'assegnazione.
4. La decadenza dall'assegnazione comporta la risoluzione di
diritto del contratto ed il rilascio dell'alloggio.
5. Il sindaco può tuttavia concedere un termine non eccedente i
dodici mesi per il rilascio dell'immobile, in presenza di
documentate ragioni di disagio familiare.
6. Contro il decreto del sindaco, l'interessato può proporre
ricorso al pretore del luogo nel cui ambito territoriale è situato
l'alloggio entro il termine perentorio di trenta giorni dalla
notificazione del decreto stesso. Il pretore adito ha facoltà di
sospendere l'esecuzione del decreto. Il provvedimento di
sospensione può essere dato dal pretore con decreto in calce al
ricorso.
Presenti: 30
Votanti e favorevoli: 23
Astenuti: 7 (Chiarello, Florio, Lanièce, Linty, Marguerettaz,
Squarzino e Tibaldi)
Presidente Pongo in votazione l'articolo 38:
Presenti: 30
Votanti e favorevoli: 26
Astenuti: 4 (Lanièce, Linty, Marguerettaz e Tibaldi)
Presidente Pongo in votazione l'articolo 39:
Presenti: 30
Votanti e favorevoli: 26
Astenuti: 4 (Lanièce, Linty, Marguerettaz e Tibaldi)
Presidente Pongo in votazione l'articolo 40:
Presenti: 30
Votanti e favorevoli: 26
Astenuti: 4 (Lanièce, Linty, Marguerettaz e Tibaldi)
Presidente Pongo in votazione l'articolo 41:
Presenti: 30
Votanti e favorevoli: 26
Astenuti: 4 (Lanièce, Linty, Marguerettaz e Tibaldi)
Presidente Pongo in votazione l'articolo 42:
Presenti: 30
Votanti e favorevoli: 26
Astenuti: 4 (Lanièce, Linty, Marguerettaz e Tibaldi)
Presidente Pongo in votazione l'articolo 43:
Presenti: 30
Votanti e favorevoli: 26
Astenuti: 4 (Lanièce, Linty, Marguerettaz e Tibaldi)
Presidente Pongo in votazione l'articolo 44:
Presenti: 30
Votanti e favorevoli: 26
Astenuti: 4 (Lanièce, Linty, Marguerettaz e Tibaldi)
Presidente Pongo in votazione l'articolo 45:
Presenti: 30
Votanti e favorevoli: 26
Astenuti: 4 (Lanièce, Linty, Marguerettaz e Tibaldi)
Presidente Pongo in votazione l'articolo 46:
Presenti: 30
Votanti e favorevoli: 26
Astenuti: 4 (Lanièce, Linty, Marguerettaz e Tibaldi)
Presidente Pongo in votazione l'articolo 47:
Presenti: 30
Votanti e favorevoli: 26
Astenuti: 4 (Lanièce, Linty, Marguerettaz e Tibaldi)
Presidente All'articolo 48 vi è l'emendamento presentato dal
Consigliere Chiarello, che recita:
Emendamento Articolo 48, par. 6, sostituire
"6) Con effetto dal 1^ gennaio 1995, il canone di locazione non
può in alcun caso essere inferiore a lire 15.000 mensili a vano
convenzionale; successivamente tale importo è aggiornato al 1^
gennaio di ogni anno in misura comunque non superiore alla
inflazione programmata".
Ha chiesto la parola il Consigliere Chiarello.
Chiarello (RC) L'emendamento l'ho già illustrato nel mio primo
intervento. Vorrei solo che invece di parlare di ISTAT, si parlasse
di inflazione programmata, dato che se ne parla sempre negli
aumenti di stipendio e di pensione.
Sempre all'articolo 48 preannuncio che il paragrafo e) del comma
1 non mi va bene, i patti in deroga nell'edilizia pubblica
sovvenzionata non li vedo perché in questa maniera non libereremo
mai un alloggio.
Presidente Ha chiesto la parola il Consigliere Florio.
Florio (VA) Questo articolo 48 con la lettera e) del primo comma
e con il conseguente allegato a), area di deroga, fascia e),
reddito convenzionale, fa sì che all'interno dell'insieme
dell'edilizia residenziale pubblica sovvenzionata possano
continuare a rimanere nuclei familiari che hanno superato di gran
lunga fasce di reddito considerevoli. Ecco qui che viene fuori con
evidenza quanto detto all'inizio nella presentazione di questo
disegno di legge: non si riesce a decidere con rigore quale sia il
tipo di cittadini che hanno necessità di questo tipo di casa.
Così continuando a favorire per certi versi fasce di cittadini
che hanno raggiunto una certa tranquillità economica, finiamo
inevitabilmente per non consentire una risposta per coloro che
invece quella tranquillità economica non ce l'hanno ancora.
Diventerà quindi sempre più difficile il meccanismo della mobilità,
il meccanismo della estromissione da questo patrimonio di nuclei
familiari, che con questo patrimonio a nostro avviso non dovrebbero
avere nulla a che fare.
Altro poi è il discorso che questi non sarebbero in grado di
accedere al mercato della casa tradizionale, quello privato, sia
esso in locazione sia esso per l'acquisto; può anche essere che
così sia, ma allora altro è il tipo di azione che l'ente pubblico
dovrebbe porre in essere: quello ad esempio del convenzionamento
con i privati o con i costruttori, ed è su quella strada che penso
bisogna decidersi di andare. É inutile pretendere di risolvere un
problema, continuando a tenerne aperto un altro. Mi chiedo quando
mai un nucleo familiare di quei 400 ancora in elenco - da sempre,
Borre, in elenco, dal '78 sempre in elenco, mai diminuiti - potrà
mai accedere ad uno di questi alloggi. Ci asteniamo su questo
articolo.
Presidente Ha chiesto la parola il Consigliere Borre.
Borre (UV) Per quanto riguarda l'emendamento Chiarello,
chiederei di astenerci perché il dato Istat è un dato preso a
riferimento per tutti i calcoli, e visto che la differenza è anche
minima comporterebbe delle difficoltà su altri argomenti con quel
tipo di parametro.
Per rispondere a Florio, diciamo che siamo coscienti di quello
che c'è sul territorio; l'unica risposta è adesso. Ci siamo
impegnati a iniziare subito quella politica abitativa cui si
riferiva Florio, che permetta non solo alle fasce sociali ma anche
ad altre fasce di avere la casa con un giusto canone.
Presidente Pongo in votazione l'emendamento presentato dal
Chiarello testè letto:
Presenti: 30
Votanti e favorevoli: 5
Astenuti: 25 (Agnesod, Bavastro, Bionaz, Borre, Chenuil, Dujany,
Ferraris, Florio, Lanièce, Lanivi, Lavoyer, Linty, Mafrica,
Marguerettaz, Perrin C., Perrin J.C., Perron, Riccarand, Rini,
Squarzino, Tibaldi, Vallet, Vicquéry, Viérin D. e Voyat)
Presidente Pongo in votazione l'articolo 48:
Presenti: 31
Votanti: 26
Favorevoli: 22
Contrari: 4
Astenuti: 5 (Collé, Florio, Marguerettaz, Riccarand e
Squarzino)
Presidente All'articolo 49 vi è l'emendamento presentato dal
Consigliere Borre, che recita:
Emendamento Dopo la lettera b) del comma 3 dell'articolo 49 è
aggiunta la seguente:
"c. messa in mobilità o in cassa integrazione speciale o
disoccupazione superiore a quattro mesi"
Lo pongo in votazione:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 49 nel testo così
emendato:
Articolo 49 (Collocazione nelle fasce di reddito)
1. Gli assegnatari sono collocati nelle fasce di reddito di cui
all'articolo 48 sulla base della documentazione prodotta e degli
accertamenti effettuati a norma dell'articolo 42.
2. L'eventuale variazione della collocazione degli assegnatari
nelle fasce di reddito e del canone di locazione ha effetto dal 1°
gennaio dell'anno successivo a quello nel quale è stata accertata
la modificazione della situazione reddituale, ad eccezione di
quanto previsto dall'articolo 27, comma 2, e dal comma 3 del
presente articolo.
3. Variazioni in diminuzione del canone applicato possono essere
riconosciute dall'ente gestore qualora, su richiesta
dell'interessato, si accerti, nelle forme di legge e sulla base di
idonea documentazione, una riduzione del reddito familiare
derivante da:
a) pensionamento;
b) uscita dal nucleo familiare per morte, matrimonio, servizio
di leva, trasferimento di residenza, separazione legale e/o di
fatto, detenzione, ricovero in strutture per la cura di gravi
malattie o per il recupero di tossicodipendenti, abbandono
dell'alloggio come previsto dall'articolo 26, comma 4;
c) messa in mobilità o in cassa integrazione speciale o
disoccupazione superiore a quattro mesi.
4. L'ente gestore ricalcola il totale del reddito considerato ai
fini della determinazione del canone applicato, con le seguenti
modalità:
a) sostituendo il reddito prodotto da coloro che sono nella
condizione di cui al comma 3, lett. a), con il reddito di
pensione;
b) sottraendo i redditi prodotti da coloro per i quali ricorrono
le condizioni di cui al comma 3, lett. b).
5. L'eventuale variazione del canone d'affitto, dovuta alla
diversa collocazione di fascia, decorre dal mese successivo a
quello dell'accertamento.
6. Nel caso di decesso di assegnatario unico percettore di
reddito del nucleo familiare, derivante esclusivamente da pensione,
l'ente gestore colloca il nucleo nella fascia di reddito
immediatamente inferiore a quella occupata.
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 50:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 51:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 52:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 53:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 54:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente All'articolo 55 vi è l'emendamento presentato dal
Consigliere Borre, sostitutivo dell'intero articolo, che
recita:
Emendamento Il comma 1 dell'articolo 55 è sostituito dal
seguente:
"1. In sede di prima applicazione della disciplina di cui alla
presente legge, la collocazione degli assegnatari nella fascia di
reddito di appartenenza ai fini dell'applicazione del relativo
canone di locazione, decorre dal primo giorno del mese successivo a
quello di entrata in vigore della presente legge"
Lo pongo in votazione:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 56:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 57:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 58:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 59:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione l'articolo 60:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Sulla tabella A ha chiesto la parola il Consigliere
Florio.
Florio (VA) Vale in sostanza lo stesso discorso fatto per
l'articolo 48, soprattutto l'area di deroga individua fasce di
reddito, qui sono evidenziati i redditi convenzionali ridotti al 60
percento, come prevede la legge, ed è sufficiente fare alcuni
conteggi per verificare che si giunge a redditi di circa 100
milioni. Ripeto che a noi sembra che la individuazione di fasce di
reddito di questo tipo consenta il mantenimento di situazioni di
concreto privilegio e l'esclusione dalla soluzione dei loro
problemi da parte di chi ne avrebbe sicuramente più bisogno. Ci
asteniamo sulla tabella A.
Presidente Pongo in votazione la tabella A:
Presenti: 31
Votanti e favorevoli: 26
Astenuti: 5 (Collé, Lanièce, Linty, Marguerettaz e Tibaldi)
Presidente Pongo in votazione la tabella B:
Presenti: 31
Votanti: 25
Favorevoli: 22
Contrari: 3
Astenuti: 6 (Chiarello, Collé, Florio, Marguerettaz, Riccarand e
Squarzino)
Presidente Ha chiesto la parola il Consigliere Marguerettaz, per
dichiarazione di voto.
Marguerettaz (PpVA) Senza entrare nel merito delle abitudini
affettive che hanno i potenziali utenti, sulle quali sicuramente
avremmo delle discussioni a non finire in quest'aula, mi preme
invece molto sinteticamente dire le reali motivazioni che ci
inducono a non votare questo disegno di legge. Motivazioni che nel
corso della discussione dei vari articoli sono già emerse da alcuni
colleghi e che per quanto concerne il nostro gruppo hanno
rappresentato il reale ostacolo a votare questa legge.
Credo sia opportuno dire che personalmente ho partecipato ad un
paio di incontri della III commissione, dove era stata richiesta
una serie di documentazioni in particolare al comune di Aosta.
Di tutta la (peraltro ampia) documentazione fornitaci, quella
che è venuta a mancare è stata quella inerente lo stato economico e
sociologico, nel quale versano coloro che sono in attesa di poter
accedere agli alloggi di edilizia residenziale pubblica.
Sarebbe stato oltremodo interessante e si poteva dare una
conoscenza maggiore del tanto invocato bisogno di conoscere il
bisogno, se posso dire così con un gioco di parole, e che
obiettivamente a noi sembra essere sfuggito in questa occasione.
Quello che a noi pare da questo e dal successivo disegno di legge
125 è che ciò che ne deriva sostanzialmente è una grossa
discrepanza fra chi, da una parte, alcuni o tanti anni or sono si
trovava nelle condizioni di essere bisognoso di un sostegno
pubblico attraverso l'edilizia residenziale e che oggi, a pochi o a
tanti anni di distanza, non solo può continuare a mantenere dei
privilegi - come li definiva Florio - ma addirittura con il disegno
di legge 125 rischia di diventare proprietario di un alloggio.
Una situazione che a noi non scandalizza più di quel tanto, ma
ci crea forti apprensioni e forti riserve, e da qui deriverà la
nostra astensione su questo e sul successivo disegno di legge 125,
se confrontiamo la situazione di questi con la situazione di coloro
che, meno fortunati di altri, non sono riusciti per situazioni
contingenti legate al momento e al periodo in cui è stata portata
avanti la loro istanza, ancora oggi non trovano un'adeguata
risposta al loro bisogno. Credo che queste siano le motivazioni
reali che ci inducono ad astenerci su questo disegno di legge, se
pure dobbiamo dare atto che un grosso lavoro è stato fatto e che
comunque questo disegno di legge per certi articoli (non quelli a
cui facevo riferimento fin qui) risulta evidentemente migliorativo
rispetto alla vecchia legge 15.
Presidente Ha chiesto la parola il Consigliere Chiarello.
Chiarello (RC) Ho già detto all'inizio che questa era una legge
che tutti si stanno aspettando: qualcuno ne avrà paura, qualcun
altro meno, e più che far discutere farà anche soffrire diverse
famiglie, però una certa pulizia doveva essere fatta.
Mi asterrò su questa legge proprio perché nei punti essenziali
si è fatto un passo indietro, mi riferisco a quelle due
discrezionalità che prevedono i due interventi di Borre; lì vedo di
nuovo la vecchia gestione dell'edilizia pubblica, dove nessuno esce
e nessuno entra. Sarà difficilissimo sanare i contenziosi che si
creeranno in questo caso.
Poi sulla questione dei patti in deroga continuo a dire che
queste 450 domande rimarranno con i patti in deroga inevase,
proprio perché - e ne parleremo probabilmente domani mattina -
queste persone che vanno in deroga compreranno l'alloggio, per cui
pochissimi alloggi (se non nessuno) di edilizia pubblica si
libereranno. Voglio anche far presente questo fra tutte quelle
belle cose che ha letto Borre all'inizio: nel giro di due mesi
abbiamo sentito due assessori comunali di una stessa maggioranza, i
quali avevano due opinioni nettamente contrarie sullo stesso
problema. Per questo dico che il libro dei sogni di Borre spero che
si attui, ma secondo me è un libro che rimarrà tale; speriamo che
non cambi qualche altro assessore nel giro di qualche mese. A mio
avviso con certi emendamenti si è andati a svuotare questa
legge.
Presidente Ha chiesto la parola il Consigliere Squarzino
Secondina.
Squarzino (VA) Per dire che abbiamo deciso di votare a favore di
questa legge ed io aggiungo nonostante ci sia stata una non
corretta gestione di un emendamento. Posso capire benissimo che
qualcuno presenti un emendamento e poi lo ritiri dicendo che ha
cambiato idea; ma che si presenti un emendamento e lo si ritiri
affermando che l'emendamento dice la stessa cosa del testo, questa
è una cosa che non sta nè in cielo nè in terra.
Il testo che andiamo a votare non dice quanto il presidente
della commissione, Borre, ha voluto indicare e non credo che anche
la sua dichiarazione in questa sede valga come interpretazione
autentica. Quando si dice che è ammesso altresì il cittadino di uno
stato non appartenente all'Unione Europea, solo se tale diritto è
riconosciuto in condizioni di reciprocità da convenzioni e da
trattati internazionali, quindi aggiungo, il cittadino europeo che
è in uno stato che è riconosciuto dall'Italia, e poi si aprono due
indicazioni: se è iscritto nelle apposite liste o svolge in Italia
attività lavorativa.
Allora: lo svolgere in Italia attività lavorativa, oppure essere
iscritto nelle apposite liste, non è in alternativa ad una
appartenenza ad uno stato che è in condizioni di reciprocità
rispetto all'Italia, ma è all'interno della condizione
dell'appartenenza ad uno Stato che è in condizione di reciprocità
rispetto all'Italia. Quindi qui è stata detta una cosa falsa e chi
ha votato questo, ha votato sulla base di una indicazione che non
corrisponde al vero. Volevo solo verificare questo per opportuna
conoscenza.
Presidente Pongo in votazione la legge nel suo complesso:
Presenti: 31
Votanti e favorevoli: 25
Astenuti: 6 (Chiarello, Collé, Lanièce, Linty, Marguerettaz e
Tibaldi)
Il Consiglio approva
Presidente Arrivati a questo punto dei lavori, dichiaro chiusa
la seduta, ci vediamo domani.
La seduta è tolta.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK