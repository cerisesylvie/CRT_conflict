Consiglio Regionale della Valle d'Aosta - Oggetto del Consiglio n. 2647 del 22 maggio 2002 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
EDILIZIA
Edilizia residenziale
Precedente
Successivo
Resoconto integrale del dibattito dell'aula
Oggetto del Consiglio n. 2647 del 22 maggio 2002 - Resoconto
OGGETTO N. 2647/XI Proposta di regolamento: "Norme per la
concessione di mutui ad interesse agevolato a favore di persone
fisiche nel settore dell'edilizia residenziale. Abrogazione del
regolamento regionale 25 agosto 1997, n. 3?.
CAPO I DISPOSIZIONI GENERALI
Articolo 1 (Finalità)
1. Il presente regolamento disciplina i requisiti per l'accesso
e le modalità per la concessione, a favore di persone fisiche, di
mutui ad interesse agevolato per interventi nel settore
dell'edilizia residenziale, ai sensi dell'articolo 4 della legge
regionale 28 dicembre 1984, n. 76 (Costituzione di fondi di
rotazione per la ripresa dell'industria edilizia).
Articolo 2 (Settori di intervento)
1. Ai sensi del presente regolamento, sono finanziabili
l'acquisto, la costruzione ed il recupero, con eventuale
ampliamento, di immobili da adibire a prima abitazione del
richiedente e del suo nucleo familiare.
Articolo 3 (Nucleo familiare)
1. Ai fini del presente regolamento, costituiscono il nucleo
familiare convenzionale del richiedente, tutti i soggetti che
compongono la famiglia anagrafica alla data di presentazione della
domanda di mutuo, anche se non legati da vincoli di parentela.
Articolo 4 (Limiti massimi di spesa finanziabile e modalità di
determinazione)
1. I mutui per l'acquisto e la nuova costruzione possono essere
concessi nella misura massima:
a) di euro 57.000, ove il nucleo familiare risulti composto dal
solo soggetto richiedente;
b) di euro 68.000, ove il nucleo familiare del richiedente
risulti composto da due o più soggetti.
2. I mutui per il recupero possono essere concessi nella misura
massima:
a) di euro 63.000, ove il nucleo familiare risulti composto dal
solo soggetto richiedente;
b) di euro 74.000, ove il nucleo familiare del richiedente
risulti composto da due o più soggetti.
3. Fermo restando quanto disposto ai commi 1 e 2, l'importo dei
mutui non può essere superiore:
a) nel caso di acquisto, al prezzo di acquisto e al valore
dell'immobile accertato con perizia redatta dalla struttura
regionale competente in materia di edilizia residenziale;
b) nel caso di costruzione e di recupero, all'ammontare del
computo metrico allegato alla domanda ed al costo dell'immobile
risultante dall'applicazione dei valori unitari convenzionali
determinati ogni biennio con deliberazione della Giunta
regionale.
4. Non sono ammessi a finanziamento gli interventi aventi ad
oggetto immobili il cui valore o costo, determinato ai sensi del
comma 3, risulti inferiore al 40 per cento degli importi di cui ai
commi 1 e 2.
Articolo 5 (Durata dei mutui)
1. I mutui sono ammortizzabili in venticinque anni.
2. Su richiesta del soggetto interessato, il periodo di
ammortamento del mutuo può essere ridotto a venti anni, quindici
anni o dieci anni.
3. L'ammortamento dei mutui erogati in più soluzioni è preceduto
da un periodo di preammortamento ricompreso nei periodi indicati ai
commi 1 e 2.
4. L'ammortamento dei mutui erogati in unica soluzione decorre
dal 1° gennaio o dal 1° luglio successivo alla data di erogazione;
per il periodo di preammortamento, intercorrente tra la data di
erogazione e l'inizio dell'ammortamento, la parte mutuataria deve
corrispondere gli interessi maturati al tasso applicato al
mutuo.
5. L'ammortamento dei mutui erogati in più soluzioni decorre dal
1° gennaio o dal 1° luglio successivo alla data di stipulazione del
contratto definitivo; per il periodo di preammortamento,
intercorrente tra la data della prima erogazione e l'inizio
dell'ammortamento, la parte mutuataria deve corrispondere gli
interessi maturati al tasso applicato al mutuo.
Articolo 6 (Garanzie)
1. I mutui sono garantiti da ipoteca iscritta sull'immobile
oggetto dell'intervento, a favore dell'ente mutuante e, ove
insufficiente, dalle ulteriori garanzie integrative richieste.
Articolo 7 (Criteri di revisione)
1. Gli importi di mutuo di cui all'articolo 4 ed i limiti di
reddito di cui all'articolo 10 possono, all'inizio di ogni biennio,
essere oggetto di revisione da parte della Giunta regionale, tenuto
conto dell'andamento dell'indice risultante dal bollettino mensile
di statistica edito dall'ISTAT, dei prezzi al consumo per famiglie
di operai ed impiegati, riferito al Comune di Aosta, verificatosi
nel biennio precedente alla data di adeguamento.
CAPO II DOTAZIONE FINANZIARIA
Articolo 8 (Criteri di ripartizione)
1. La disponibilità finanziaria per la concessione dei mutui è
ripartita annualmente dalla Giunta regionale come segue:
a) il 30 per cento, per gli interventi aventi ad oggetto
l'acquisto;
b) il 20 per cento, per gli interventi aventi ad oggetto la
costruzione;
c) il 50 per cento, per gli interventi aventi ad oggetto il
recupero.
2. La Giunta regionale individua l'ammontare delle risorse
annuali nei limiti delle disponibilità del fondo di rotazione
istituito ai sensi dell'articolo 1 della l.r. 76/1984.
3. In caso di carenza di domande ammissibili a finanziamento in
un settore di intervento di cui al comma 1, i fondi eccedenti sono
destinati agli altri settori in parti uguali.
4. Nel caso di mutui a favore di emigrati di cui all'articolo
37, la disponibilità finanziaria è fissata nella misura massima del
2 per cento di quella totale, con destinazione prioritaria a favore
dei richiedenti di cui all'articolo 37, comma 3, ed è assicurata
mediante la riduzione delle quote percentuali in ciascun settore di
intervento cui si riferiscono le domande, in misura proporzionale
all'entità delle stesse.
CAPO III REQUISITI SOGGETTIVI E TASSI DI INTERESSE
Articolo 9 (Requisiti soggettivi)
1. I mutui sono concessi a favore dei soggetti aventi i seguenti
requisiti, all'atto della presentazione della domanda:
a) età non inferiore a diciotto anni e non superiore a
sessantacinque anni;
b) reddito proprio minimo di euro 5.000, indipendentemente dal
reddito degli altri componenti del proprio nucleo familiare;
c) reddito complessivo del nucleo familiare compreso entro i
limiti indicati all'articolo 10;
d) residenza per almeno cinque anni, anche non consecutivi, in
uno o più comuni della regione;
e) non essere per intero proprietari o usufruttuari, essi stessi
o i componenti del nucleo familiare, di un'abitazione ovunque
ubicata;
f) non aver ottenuto contributi o finanziamenti pubblici per
l'acquisto, la nuova costruzione o il recupero di un immobile
destinato ad uso abitativo e non essere titolari di quote di
comproprietà o di diritti di usufrutto sull'abitazione oggetto
delle suddette agevolazioni.
2. La Giunta regionale, previo parere della commissione di cui
all'articolo 24, può ammettere deroghe al limite minimo di cui al
comma 1, lettera d), nei casi, debitamente documentati, di
trasferimento, per cause di servizio, di dipendenti pubblici in
Comuni della regione.
3. In deroga a quanto previsto al comma 1, lettera e), è
ammessa:
a) la proprietà o l'usufrutto di una sola abitazione, qualora la
stessa sia impropria o antigienica ai sensi della normativa
regionale vigente in materia di assegnazione di alloggi di edilizia
residenziale;
b) la proprietà o l'usufrutto di una sola abitazione, qualora la
stessa non sia conforme alla normativa vigente in materia di
barriere architettoniche e le difformità dell'immobile siano
eliminabili solo con interventi di tipo strutturale, nel caso in
cui il richiedente o altre persone appartenenti al suo nucleo
familiare siano portatori di handicap motorio o altra invalidità
grave certificata dall'autorità competente;
c) la proprietà di un'abitazione gravata da diritti reali di
godimento attribuiti ad altri soggetti non inseriti nel nucleo
familiare del richiedente;
d) la comproprietà e l'usufrutto parziale di più abitazioni,
qualora la somma delle quote della comproprietà e dell'usufrutto
sia inferiore all'unità;
e) la proprietà di un'abitazione funzionale ad un'attività
produttiva, di cui all'articolo 16, comma 1, lettera b).
4. Il requisito di cui al comma 1, lettera f), deve essere
posseduto da tutti i componenti del nucleo familiare del
richiedente, fatto salvo quanto disposto agli articoli 34 e 35.
5. Qualora il richiedente intenda cointestare l'immobile oggetto
di mutuo a persone conviventi non legate da vincoli di parentela o
di affinità con il richiedente stesso, queste devono essere
inserite nella famiglia anagrafica al momento della presentazione
della domanda, devono essere in possesso dei requisiti di cui al
comma 1, lettere e) ed f) ed il loro reddito concorre alla
formazione del reddito del nucleo familiare di cui all'articolo
10.
6. Qualora il richiedente contragga matrimonio dopo la
presentazione della domanda ed intenda cointestare l'immobile
oggetto di mutuo al coniuge, questi deve possedere i requisiti di
cui al comma 1, lettere e) ed f) ed il reddito del coniuge concorre
alla formazione del reddito del nucleo familiare di cui
all'articolo 10. Se il limite massimo di cui all'articolo 10 è
superato, la cointestazione non è ammessa. I requisiti del presente
comma si intendono riferiti al momento della presentazione della
domanda originaria del mutuo.
7. Nel caso in cui la domanda di mutuo sia presentata da un
soggetto maggiorenne inserito nel nucleo familiare dei genitori, i
requisiti soggettivi sono riferiti al solo richiedente e il suo
reddito deve essere ricompreso entro i limiti di cui all'articolo
10. In tal caso, l'alloggio oggetto di mutuo deve essere occupato
direttamente dal richiedente; i componenti del nucleo familiare
originario non possono trasferire la propria residenza
nell'abitazione finanziata per un periodo di cinque anni dalla data
del contratto definitivo di mutuo, pena l'estinzione dello stesso
con le modalità previste all'articolo 29, comma 2.
Articolo 10 (Limiti di reddito e modalità per la determinazione
del medesimo)
1. Per l'accesso ai mutui il reddito annuo complessivo del
nucleo familiare:
a) non può essere inferiore a euro 10.000;
b) non può essere superiore a euro 34.000, calcolato tenendo
conto delle riduzioni di cui ai commi 3 e 4.
2. Il reddito del nucleo familiare è pari alla somma dei redditi
imponibili assoggettati a tassazione ordinaria, conseguiti da
ciascun componente il nucleo nell'anno precedente la data di
presentazione della domanda di mutuo, con esclusione dei redditi a
tassazione separata e dei sussidi concessi dagli enti pubblici a
fini assistenziali; questi ultimi possono concorrere alla
formazione del reddito, sommandosi al reddito del nucleo familiare
ai soli fini del raggiungimento del limite minimo indicato al comma
1, lettera a).
3. Il reddito del nucleo familiare è diminuito di euro 1.700 per
ogni componente del nucleo che risulta essere a carico del
richiedente o che comunque non produce reddito proprio.
4. Qualora alla formazione del reddito concorrano redditi da
lavoro dipendente o da pensione, questi sono calcolati nella misura
del 60 per cento, con successiva eventuale detrazione delle somme
di cui al comma 3.
Articolo 11 (Tassi di interesse)
1. Il tasso di interesse annuo applicato ai mutui è pari:
a) per i redditi fino a euro 17.000, al 30 per cento del tasso
di riferimento determinato per il settore del credito fondiario
edilizio;
b) per i redditi superiori a euro 17.000 e fino a euro 25.000,
al 50 per cento del tasso di riferimento determinato per il settore
del credito fondiario edilizio;
c) per i redditi superiori a euro 25.000 e fino a euro 34.000,
al 70 per cento del tasso di riferimento determinato per il settore
del credito fondiario edilizio.
2. Il tasso di riferimento di cui al comma 1 è quello in vigore
nel mese antecedente la data di stipulazione del contratto di
mutuo, ed il tasso di interesse è arrotondato al mezzo punto
inferiore.
CAPO IV REQUISITI OGGETTIVI E CARATTERISTICHE DEGLI INTERVENTI
FINANZIABILI
Articolo 12 (Caratteristiche degli interventi aventi ad oggetto
l'acquisto)
1. Sono ammissibili a finanziamento gli interventi diretti
all'acquisto:
a) di un'abitazione in corso di costruzione o di recupero con
una superficie utile residenziale non superiore a 120 metri
quadrati;
b) di un'abitazione provvista di accatastamento e di certificato
di agibilità con una superficie utile residenziale non superiore a
120 metri quadrati;
c) di quote di comproprietà finalizzate ad acquisire l'intera
proprietà di un'abitazione, nei limiti di una superficie utile
residenziale non superiore a 120 metri quadrati;
d) di un'abitazione provvista di certificato di agibilità e
occupata dal richiedente da almeno tre anni dalla data di
presentazione della domanda, senza limiti di superficie; in tal
caso, il prezzo d'acquisto non deve superare il quintuplo
dell'importo del mutuo.
2. Non sono finanziabili gli interventi:
a) che prevedono atti di compravendita fra parenti ed affini di
primo grado, fatto salvo quanto previsto al comma 3;
b) che prevedono atti di compravendita tra coniugi anche
legalmente separati;
c) relativi ad acquisti di abitazioni di edilizia residenziale
pubblica a prezzi convenzionati o agevolati;
d) relativi ad acquisti con atto di compravendita stipulato da
oltre tre anni dalla data di presentazione della domanda di
mutuo.
3. Nell'ipotesi di acquisto da società in cui il richiedente o i
componenti del nucleo familiare rivestano la qualità di soci,
ovvero nell'ipotesi di acquisto da società con soci aventi vincoli
di parentela di primo grado con il richiedente o i componenti il
nucleo familiare, l'importo massimo del mutuo concedibile ai sensi
dell'articolo 4, comma 1, è determinato in proporzione
all'ammontare delle quote appartenenti a soci diversi da quelli
sopracitati.
Articolo 13 (Caratteristiche degli interventi aventi ad oggetto la
costruzione)
1. Sono ammissibili a finanziamento gli interventi diretti alla
costruzione:
a) di un'abitazione unifamiliare, anche in comproprietà con
altri soggetti inseriti nel nucleo familiare del richiedente, con
una superficie utile residenziale non superiore a 120 metri
quadrati;
b) di un'abitazione compresa in un edificio bifamiliare, purché
la superficie utile residenziale di ogni singolo alloggio non
superi i 120 metri quadrati;
c) di un'abitazione compresa in un edificio plurifamiliare,
edificato su area posseduta in comproprietà con soggetti non
appartenenti al nucleo familiare, a condizione che una sola
abitazione, con superficie utile residenziale non superiore a 120
metri quadrati, sia di proprietà del nucleo familiare del
richiedente.
Articolo 14 (Caratteristiche degli interventi aventi ad oggetto
il recupero)
1. Sono ammissibili a finanziamento gli interventi finalizzati
al recupero di un fabbricato di proprietà del richiedente anche in
comproprietà con altri soggetti inseriti nel suo stesso nucleo
familiare.
2. Sono finanziabili gli interventi concernenti:
a) la manutenzione straordinaria, il restauro e il risanamento
conservativo o la ristrutturazione edilizia, così come definiti
dalle disposizioni attuative dell'articolo 52 della legge regionale
6 aprile 1998, n. 11 (Normativa urbanistica e di pianificazione
territoriale della Valle d'Aosta);
b) il recupero ed il contestuale ampliamento di una
abitazione;
c) l'adeguamento, mediante interventi edilizi, alla normativa
vigente in materia di barriere architettoniche, qualora il
richiedente o un componente del suo nucleo familiare risulti, alla
data della presentazione della domanda, portatore di handicap
motorio o altra invalidità grave certificata dall'autorità
competente come non compatibile con lo stato dell'abitazione e a
condizione che l'importo del mutuo sia superiore al 20 per cento
degli importi indicati all'articolo 4, comma 2.
3. Nell'ipotesi di cui al comma 2, lettera c), il finanziamento
non è cumulabile con altre provvidenze regionali concesse per le
medesime finalità.
4. Nell'ipotesi in cui l'intervento, oltre al recupero,
comprenda anche un ampliamento volumetrico, la superficie utile
residenziale dell'abitazione realizzata non può superare i 120
metri quadrati, con esclusione dei locali accessori non
residenziali.
5. Nel caso in cui dal recupero di un edificio esistente si
ricavino più unità abitative, è ammessa a finanziamento una sola
unità abitativa.
6. Non sono ammessi a finanziamento gli interventi per i quali
il costo complessivo supera il quintuplo degli importi indicati
all'articolo 4, comma 2.
Articolo 15 (Determinazione della superficie utile)
1. Per superficie utile residenziale si intende quella interna
all'abitazione, computata al netto delle murature perimetrali,
delle tramezzature interne e dei vani scala, misurati in proiezione
orizzontale, con esclusione di tutti gli altri locali accessori non
utilizzabili come residenziali o non aventi caratteristiche di
abitabilità.
2. Nell'ipotesi di nuclei familiari con più di quattro persone,
il limite di 120 metri quadrati di cui agli articoli 12, 13 e 14 è
maggiorato di 15 metri quadrati per ogni componente eccedente le
quattro unità.
3. Nell'ipotesi di nuclei familiari con portatori di handicap,
il limite di 120 metri quadrati di cui agli articoli 12, 13 e 14 è
aumentato di 15 metri quadrati per ogni portatore di handicap
motorio o di altra invalidità grave certificata come non
compatibile con le dimensioni dell'abitazione.
Articolo 16 (Interventi non ammissibili a mutuo)
1. Non sono ammissibili a mutuo:
a) gli interventi di nuova costruzione e recupero le cui
concessioni edilizie siano scadute alla data di presentazione della
domanda;
b) gli interventi di acquisto, di costruzione e di recupero di
abitazioni ubicate in zone D, E ed F dei piani regolatori generali
comunali urbanistici e paesaggistici, realizzati sulla base di
concessioni edilizie rilasciate in funzione della presenza di
attività produttive di tipo artigianale, alberghiero, commerciale
ed agricolo;
c) gli interventi di acquisto, di costruzione o di recupero di
abitazioni aventi caratteristiche di lusso ai sensi del decreto
ministeriale 2 agosto 1969 (Caratteristiche delle abitazioni di
lusso).
CAPO V DISPOSIZIONI PROCEDURALI
Articolo 17 (Termini e modalità di presentazione delle domande
di finanziamento)
1. Le domande per la concessione dei mutui, devono essere
presentate alla struttura regionale competente in materia di
edilizia residenziale, nel periodo fissato annualmente con
deliberazione della Giunta regionale.
Articolo 18 (Documentazione da allegare alle domande di
mutuo)
1. Le domande per la concessione di mutui, redatte su apposito
modulo predisposto dalla struttura regionale competente in materia
di edilizia residenziale, devono essere corredate della seguente
documentazione:
a) autocertificazione attestante:
1) luogo e data di nascita;
2) residenza anagrafica e situazione storica di residenza;
3) stato civile;
4) composizione del nucleo familiare;
b) copia della eventuale sentenza di separazione tra coniugi o
di divorzio;
c) dichiarazione sostitutiva attestante il possesso dei
requisiti di cui all'articolo 9, comma 1, lettere e) ed f);
d) dichiarazione sostitutiva attestante il reddito di ciascun
componente del nucleo familiare;
e) ogni altra documentazione attestante le situazioni previste
all'allegato A al presente regolamento, ai fini della formazione
della graduatoria di cui all'articolo 21.
Articolo 19 (Documentazione integrativa da allegare per
interventi aventi ad oggetto la costruzione e il recupero)
1. Per gli interventi aventi ad oggetto la costruzione e il
recupero, oltre alla documentazione di cui all'articolo 18, il
richiedente deve presentare, in duplice copia:
a) documentazione attestante la proprietà in capo al richiedente
e ad eventuali componenti del nucleo familiare dell'area, nel caso
di costruzione, o del fabbricato oggetto di recupero;
b) ultimo progetto concessionato autenticato, completo di tutti
gli elaborati tecnici;
c) concessione edilizia e eventuali varianti concessionate
autenticate, o dichiarazione del Sindaco attestante la
presentazione presso l'ufficio tecnico comunale della denuncia di
inizio dell'attività, ai sensi dell'articolo 61, comma 1, della
l.r. 11/1998;
d) computo metrico estimativo e relazione tecnica
descrittiva;
e) documentazione catastale;
f) dichiarazione del richiedente attestante che al momento della
presentazione della domanda di mutuo non è stata inoltrata la
denuncia di fine lavori.
Articolo 20 (Documentazione integrativa da presentare per
interventi aventi ad oggetto l'acquisto)
1. Per gli interventi aventi ad oggetto l'acquisto di immobili
ultimati, oltre alla documentazione di cui all'articolo 18, il
richiedente deve presentare, in duplice copia:
a) contratto preliminare di vendita registrato o atto di
compravendita;
b) dichiarazione sostitutiva dell'atto di notorietà attestante
l'inesistenza dei vincoli di parentela di cui all'articolo 12,
comma 2, lettera a), tra venditore e acquirente, ovvero l'esistenza
dei medesimi nei casi di cui all'articolo 12, comma 3;
c) documentazione catastale completa di planimetrie
dell'abitazione oggetto di finanziamento;
d) certificato di agibilità o, nell'ipotesi in cui quest'ultimo
non sia reperibile, certificato dell'Ufficiale sanitario del Comune
attestante la sussistenza dei requisiti igienico-sanitari, nonché
certificazione rilasciata da un tecnico abilitato attestante
l'idoneità statica dell'immobile.
2. Per gli interventi aventi ad oggetto l'acquisto di immobili
in corso di costruzione o di recupero, oltre alla documentazione di
cui all'articolo 18, il richiedente deve presentare, in duplice
copia:
a) contratto preliminare di vendita registrato;
b) dichiarazione sostitutiva dell'atto di notorietà attestante
l'inesistenza dei vincoli di parentela di cui all'articolo 12,
comma 2, tra venditore ed acquirente, ovvero l'esistenza dei
medesimi nei casi di cui all'articolo 12, comma 3;
c) pianta di progetto dell'abitazione oggetto di mutuo e
relativa concessione edilizia;
d) documentazione attestante la proprietà dell'area in capo al
venditore.
Articolo 21 (Formazione della graduatoria provvisoria)
1. La struttura regionale competente in materia di edilizia
residenziale verifica l'ammissibilità formale delle domande e
provvede all'istruttoria delle stesse, ai fini della formazione
della graduatoria di cui al comma 2.
2. Ai fini della formazione della graduatoria si applicano i
punteggi di cui all'Allegato A al presente regolamento,
nell'osservanza delle seguenti disposizioni:
a) l'occupazione dell'alloggio con contratto di locazione deve
essere comprovata dalla presentazione di copia del contratto di
locazione registrato, corredato della dichiarazione sostitutiva
attestante la residenza e la data di decorrenza della stessa;
b) l'assoggettamento a provvedimento di sfratto esecutivo, non
dovuto a morosità o ad altre inadempienze contrattuali, deve essere
comprovato dalla presentazione di copia della sentenza di sfratto
esecutiva;
c) la presenza di un invalido nel nucleo familiare deve essere
comprovata da idonea certificazione rilasciata dagli organi
competenti;
d) il matrimonio contratto nel biennio precedente la
presentazione della domanda di mutuo è comprovato mediante
dichiarazione sostitutiva del certificato di matrimonio;
e) lo stato improprio o antigienico dell'alloggio e la sua
occupazione in condizione di sovraffollamento deve essere
comprovato dalla presentazione di certificato rilasciato dal
Comune, previo accertamento dei servizi comunali e dell'azienda
USL;
f) il punteggio previsto in caso di ripresentazione della
domanda precedentemente non finanziata per carenza delle risorse
disponibili, è attribuito per due sole volte, indipendentemente dal
numero delle ripresentazioni;
g) gli interventi di nuova costruzione e recupero con criteri
propri della bioedilizia devono essere documentati dal relativo
progetto e da opportuna documentazione circa l'utilizzo di
materiali e criteri costruttivi propri della bioedilizia, con
particolare riferimento al risparmio delle risorse energetiche e
naturali.
3. I punteggi sono attribuiti sulla base delle condizioni
possedute alla data di presentazione della domanda di mutuo.
4. A parità di punteggio, sono privilegiate nell'ordine le
seguenti situazioni:
a) condizioni improprie o antigieniche dell'abitazione
occupata;
b) sovraffollamento dell'abitazione occupata;
c) nucleo familiare più numeroso;
d) assoggettamento a provvedimento esecutivo di sfratto;
e) matrimonio contratto nel biennio precedente la presentazione
della domanda;
f) acquisto di abitazione occupata in regime di locazione;
g) presenza nel nucleo familiare di portatore di handicap
motorio o di soggetto affetto da grave invalidità;
h) persone sole con minori;
i) costruzione e recupero dell'abitazione secondo criteri propri
della bioedilizia;
j) collocazione nella fascia di reddito inferiore;
k) maggiore anzianità di residenza in uno o più comuni della
regione;
l) presentazione della domanda in data antecedente.
Articolo 22 (Approvazione della graduatoria provvisoria)
1. Entro sessanta giorni dalla data di scadenza del termine di
presentazione delle domande, il dirigente della struttura regionale
competente in materia di edilizia residenziale, previo esame da
parte della commissione di cui all'articolo 24, approva la
graduatoria provvisoria.
2. La graduatoria provvisoria è affissa all'albo notiziario
della Regione, entro dieci giorni dall'approvazione e per un
periodo di venti giorni.
3. L'avvenuta affissione è comunicata per iscritto agli
interessati entro cinque giorni dalla data di affissione; la
comunicazione deve indicare:
a) il punteggio assegnato;
b) la posizione in graduatoria;
c) la fascia di reddito;
d) l'importo del mutuo;
e) nell'ipotesi di esclusione, le motivazioni che hanno
determinato la stessa.
4. Entro quindici giorni dalla scadenza del termine di
affissione, il richiedente può proporre ricorso in opposizione nei
confronti del provvedimento.
5. Entro trenta giorni dalla scadenza del termine per la
presentazione del ricorso, il dirigente della struttura regionale
competente in materia di edilizia residenziale, sentita la
commissione di cui all'articolo 24, adotta il provvedimento di
accoglimento o rigetto dello stesso e nei dieci giorni successivi
lo comunica all'interessato.
Articolo 23 (Graduatoria definitiva)
1. La graduatoria definitiva è approvata con provvedimento del
dirigente della struttura competente in materia di edilizia
residenziale entro trenta giorni dalla data di scadenza del termine
di cui all'articolo 22, comma 5.
2. I soggetti inseriti nella graduatoria definitiva sono ammessi
a finanziamento con provvedimento del dirigente della struttura di
cui al comma 1, nei limiti dello stanziamento annuale disposto
dalla Giunta regionale ai sensi dell'articolo 8, comma 2.
3. La struttura regionale competente in materia di edilizia
residenziale, entro trenta giorni dall'approvazione del
provvedimento di cui al comma 2, ne comunica l'esito al
richiedente.
Articolo 24 (Commissione regionale)
1. Presso l'assessorato regionale competente in materia di
edilizia residenziale, è istituita la commissione di cui
all'articolo 6 della l.r. 76/1984.
2. Fanno parte della Commissione:
a) il dirigente della struttura regionale competente in materia
di edilizia residenziale, o suo delegato;
b) il dirigente della struttura regionale competente in materia
di bilancio, o suo delegato;
c) un rappresentante di Finaosta s.p.a. designato dalla stessa,
o suo delegato.
3. La commissione è presieduta dal dirigente della struttura
regionale competente in materia di edilizia residenziale.
4. I membri della commissione restano in carica per un periodo
pari a quello dell'organo che li ha nominati e comunque fino a
quando il nuovo organo non provvede alla nomina dei nuovi
membri.
5. Le funzioni di segreteria sono assicurate da personale
dipendente della struttura regionale competente in materia di
edilizia residenziale.
6. Per la validità delle sedute è necessaria la presenza di
tutti i membri della commissione.
7. Le decisioni sono assunte a maggioranza dei presenti.
Articolo 25 (Vigilanza)
1. La struttura regionale competente in materia di edilizia
residenziale può disporre, in qualsiasi momento, idonei controlli
sugli interventi oggetto di finanziamento, allo scopo di
verificarne lo stato di attuazione e di accertare il rispetto di
ogni altro obbligo o adempimento previsto dal presente regolamento,
nonché la veridicità delle dichiarazioni e delle informazioni rese
dai soggetti beneficiari ai fini della concessione del mutuo.
CAPO VI MODALITÀ DI EROGAZIONE
Articolo 26 (Termine per la stipulazione del contratto di
mutuo)
1. Il contratto di mutuo e il contratto preliminare di mutuo
devono essere stipulati, pena la revoca del finanziamento, in caso
di ritardo ascrivibile al beneficiario, entro il termine di sei
mesi dalla data di trasmissione della documentazione all'ente
mutuante, da parte della struttura regionale competente in materia
di edilizia residenziale.
2. La Giunta regionale, previo parere della commissione di cui
all'articolo 24, può concedere proroghe al termine di cui al comma
1 quando sussistano gravi, sopravvenuti e documentati motivi.
Articolo 27 (Modalità di erogazione dei mutui aventi ad oggetto
l'acquisto)
1. I mutui aventi ad oggetto l'acquisto di immobili provvisti di
agibilità e accatastati, sono erogati in unica soluzione,
subordinatamente:
a) al perfezionamento dell'atto di compravendita;
b) alla stipulazione del contratto di mutuo e all'acquisizione
delle garanzie;
c) alla presentazione di autocertificazione attestante la
residenza nell'abitazione finanziata.
2. I mutui aventi ad oggetto l'acquisto di immobili in corso di
costruzione o recupero sono erogati secondo le seguenti
modalità:
a) 90 per cento per quote successive, sulla base dello stato di
avanzamento dei lavori, subordinatamente al perfezionamento del
contratto preliminare di mutuo e all'acquisizione delle
garanzie;
b) 10 per cento subordinatamente alla presentazione:
1) delle copie di eventuali progetti di variante e delle
relative concessioni;
2) del certificato di agibilità;
3) della documentazione attestante la denuncia catastale al
nuovo catasto edilizio urbano;
4) della autocertificazione attestante la residenza
nell'abitazione finanziata;
5) di copia dell'atto notarile di compravendita.
3. Il mutuo è intestato al richiedente e agli eventuali soggetti
titolari di quote di comproprietà inseriti nel nucleo familiare al
momento della presentazione della domanda, fatto salvo quanto
previsto all'articolo 9, comma 7.
Articolo 28 (Modalità di erogazione dei mutui aventi ad oggetto
la costruzione e il recupero)
1. I mutui aventi ad oggetto la costruzione e il recupero sono
erogati secondo le seguenti modalità:
a) 90 per cento per quote successive, sulla base dello stato di
avanzamento dei lavori, subordinatamente al perfezionamento del
contratto di mutuo e all'acquisizione delle garanzie;
b) 10 per cento subordinatamente alla presentazione:
1) delle copie di eventuali progetti di variante e delle
relative concessioni;
2) del certificato di agibilità;
3) della documentazione attestante la denuncia catastale al
nuovo catasto edilizio urbano;
4) dell'autocertificazione attestante la residenza
nell'abitazione finanziata;
5) di copia dell'atto di divisione nell'ipotesi prevista
all'articolo 13, comma 1, lettera c).
2. Il mutuo è intestato al richiedente e agli eventuali soggetti
titolari di quote di comproprietà inseriti nel nucleo familiare al
momento della presentazione della domanda.
Articolo 29 (Termine di presentazione della documentazione e
revoca)
1. La documentazione di cui agli articoli 27, comma 2, lettera
b), e 28, comma 1, lettera b), deve essere presentata alla
struttura regionale competente in materia di edilizia residenziale
entro quarantotto mesi decorrenti dalla data di stipulazione del
contratto preliminare di mutuo.
2. La mancata presentazione della documentazione di cui al comma
1 comporta la revoca, con provvedimento del dirigente competente in
materia di edilizia residenziale, delle somme ancora da
erogare.
3. Nei casi di cui al comma 2, l'importo erogato è posto in
ammortamento con decorrenza dal 1° gennaio o dal 1° luglio
successivo alla data di scadenza del termine di cui al comma 1,
fermo restando l'obbligo della parte mutuataria di estinguere
anticipatamente il mutuo alle condizioni previste all'articolo 31,
comma 1, ove la documentazione non sia presentata entro
ventiquattro mesi dall'inizio dell'ammortamento.
4. La Giunta regionale, previo parere della commissione di cui
all'articolo 24, può concedere proroghe al termine di cui al comma
3 quando sussistano gravi, sopravvenuti e documentati motivi.
CAPO VII VINCOLI ED ESTINZIONE ANTICIPATA
Articolo 30 (Vincolo di residenza)
1. Fatto salvo quanto previsto all'articolo 31, comma 5, il
mutuatario deve occupare stabilmente l'abitazione finanziata e
mantenervi la residenza per almeno cinque anni, decorrenti:
a) dalla data del contratto di mutuo, per i mutui erogati in
unica soluzione;
b) dalla data del contratto definitivo di mutuo, per i mutui
erogati in più soluzioni.
2. Il mancato rispetto dell'obbligo di cui al comma 1, comporta
la revoca del finanziamento, con provvedimento del dirigente
competente in materia di edilizia residenziale, la restituzione del
capitale residuo e degli interessi a tasso agevolato maturati a
decorrere dalla data dell'ultima rata corrisposta nonché il
pagamento di una somma, a titolo di penale, pari a due semestralità
comprensive di capitale ed interessi.
3. Il mutuatario che contragga matrimonio dopo la stipulazione
del contratto di mutuo o del contratto definitivo, può trasferire
la propria residenza presso il coniuge anche prima della scadenza
del termine previsto al comma 1. In tal caso, l'abitazione può
essere locata a parenti o affini o a nuclei familiari aventi i
requisiti per l'accesso ai benefici di cui alla l.r. 76/1984.
Articolo 31 (Estinzione anticipata)
1. Il mutuatario può estinguere anticipatamente il mutuo previo
pagamento del capitale residuo e degli interessi a tasso agevolato
maturati a decorrere dalla data dell'ultima rata corrisposta.
2. L'estinzione anticipata, effettuata prima che siano decorsi
cinque anni dalla data di stipulazione del contratto di mutuo o del
contratto definitivo, comporta il versamento del capitale residuo e
degli interessi a tasso agevolato maturati a decorrere dalla data
dell'ultima rata corrisposta, maggiorato di una somma, a titolo di
penale, pari a due semestralità comprensive di capitale ed
interessi.
3. L'estinzione anticipata effettuata nel periodo di
preammortamento, comporta il rimborso delle somme erogate e degli
interessi a tasso agevolato maturati a decorrere dalla data
dell'ultima rata corrisposta.
4. Nell'ipotesi di espropriazione immobiliare, la Giunta
regionale può autorizzare l'estinzione anticipata da effettuarsi
secondo le modalità previste al comma 1, anche nel caso in cui
l'alienazione dell'abitazione oggetto di finanziamento sia
perfezionata in forma extra-giudiziale.
5. La Giunta regionale può autorizzare l'estinzione anticipata
alle condizioni di cui al comma 1, l'alienazione e l'eventuale
accollo del mutuo, anche prima della scadenza del termine indicato
al comma 2, nel caso in cui il mutuatario attesti e documenti
adeguatamente la necessità di trasferire la propria attività e la
propria residenza fuori dal territorio regionale.
Articolo 32 (Alienazione)
1. L'alienazione dell'abitazione finanziata è subordinata
all'estinzione del mutuo, fatto salvo quanto previsto all'articolo
33.
2. L'alienazione in violazione delle disposizioni di cui al
comma 1 comporta l'estinzione anticipata del mutuo secondo le
modalità indicate all'articolo 31, comma 2.
3. Qualora un componente del nucleo familiare sia colpito da
handicap motorio o da invalidità grave e l'abitazione oggetto di
finanziamento sia certificata come inadeguata dal Comune, sulla
base dell'accertamento dei servizi competenti dell'azienda USL, la
Giunta regionale può autorizzare, in alternativa:
a) l'alienazione dell'immobile finanziato e l'estinzione
anticipata del mutuo alle condizioni di cui all'articolo 31, comma
1, e la concessione di un nuovo mutuo di importo pari al capitale
residuo, finalizzato all'acquisto, alla costruzione o al recupero
di un'altra abitazione idonea a soddisfare le esigenze
sopravvenute;
b) l'alienazione dell'immobile finanziato e l'estinzione
anticipata del mutuo alle condizioni di cui all'articolo 31, comma
1, e l'ammissione di una nuova domanda di mutuo, in deroga
all'articolo 9, comma 1, lettera f).
Articolo 33 (Accollo)
1. Nell'ipotesi di alienazione effettuata dopo il decorso di
cinque anni decorrenti dalla data di stipulazione del contratto di
mutuo o del contratto definitivo, il mutuo può essere accollato in
capo all'acquirente.
2. La richiesta di accollo, corredata del contratto preliminare
di vendita registrato e della dichiarazione sostitutiva attestante
i requisiti indicati all'articolo 9, commi 1 e 6, è presentata alla
struttura regionale competente in materia di edilizia
residenziale.
3. Ai fini dell'accollo, il reddito complessivo del nucleo
familiare, calcolato secondo le modalità indicate all'articolo 10,
è pari alla somma dei redditi conseguiti dal nucleo familiare
risultante dall'ultima dichiarazione dei redditi presentata.
4. L'accollo è autorizzato con provvedimento del dirigente della
struttura regionale competente in materia di edilizia
residenziale.
5. Il piano di ammortamento del mutuo è ricalcolato al tasso
agevolato applicabile alla fascia di reddito di appartenenza del
nucleo familiare dell'acquirente, in vigore alla data del
provvedimento di cui al comma 4.
Articolo 34 (Locazione e cessione in uso)
1. L'abitazione finanziata non può essere locata o ceduta in
uso, anche gratuito, prima che siano decorsi cinque anni dalla data
di stipulazione del contratto di mutuo o del contratto
definitivo.
2. La locazione o cessione in uso, anche gratuito, in violazione
delle disposizioni di cui al comma 1 comporta l'estinzione
anticipata del mutuo secondo le modalità indicate all'articolo 31,
comma 2.
Articolo 35 (Casi di separazione dei coniugi e di divorzio)
1. Nell'ipotesi di separazione dei coniugi o di divorzio,
l'intera proprietà dell'immobile finanziato può essere alienata ad
un coniuge, con conseguente accollo del mutuo.
2. Nel caso di cui al comma 1, il coniuge non accollatario può,
in deroga a quanto previsto all'articolo 9, comma 1, lettera f),
presentare domanda di mutuo dopo la sentenza di divorzio.
Articolo 36 (Successione)
1. Nell'ipotesi di successione non trovano applicazione i
vincoli e le penali previsti agli articoli 30, commi 1 e 2, 31,
comma 2, e 34.
2. Nell'ipotesi di successione del coniuge o dei figli privi di
reddito inseriti nel nucleo familiare, quando sussistano gravi,
sopravvenuti e documentati motivi, la Giunta regionale, previo
parere della commissione di cui all'articolo 24, può autorizzare il
ricalcolo del piano di ammortamento del mutuo sulla base del
reddito imponibile del nucleo familiare riferito all'anno di
apertura della successione.
CAPO VIII PROVVIDENZE A FAVORE DEGLI EMIGRATI
Articolo 37 (Provvidenze a favore degli emigrati)
1. Possono accedere ai finanziamenti disciplinati dal presente
regolamento gli emigrati in possesso dei requisiti stabiliti dalla
legge regionale 11 agosto 1981, n. 63 (Provvidenze in favore dei
lavoratori emigrati), da ultimo modificata dal regolamento
regionale 17 agosto 1999, n. 3.
2. Agli emigrati che rientrino per soggiorni temporanei nella
regione, possono essere concessi mutui per interventi di recupero
parziale o totale di un'abitazione in proprietà; in tal caso
l'importo massimo di mutuo concedibile è pari al 50 per cento
dell'ammontare previsto all'articolo 4, comma 2, e il relativo
tasso di interesse è fissato nella misura prevista all'articolo 11,
comma 1, lettera b).
3. Gli emigrati che sono rientrati definitivamente dall'estero
da non oltre cinque anni beneficiano delle agevolazioni previste
all'articolo 2 alle condizioni di cui all'articolo 4, commi 1 e 2,
nel rispetto delle disposizioni di cui agli articoli 4 e 9.
4. Le provvidenze di cui al presente articolo sono concesse nei
limiti di cui all'articolo 8, comma 4.
CAPO IX NORME FINALI E TRANSITORIE
Articolo 38 (Abrogazione di norme)
1. Il regolamento regionale 25 agosto 1997, n. 3 è abrogato.
Articolo 39 (Norme transitorie)
1. Ai fini dell'ammissione ai mutui, alle domande di mutuo
presentate fino al 20 dicembre 2001, si applicano le disposizioni
dei regolamenti vigenti al momento della presentazione della
domanda.
2. Ai mutui concessi ai sensi dei regolamenti regionali, di
seguito indicati, non erogati o erogati parzialmente alla data di
entrata in vigore del presente regolamento, si applicano le
disposizioni di cui ai commi 4, 5 e 6 del presente articolo:
a) 22 aprile 1985, n. 1;
b) 8 aprile 1986, n. 1;
c) 28 luglio 1987, n. 1;
d) 28 aprile 1988, n. 5;
e) 23 dicembre 1989, n. 2;
f) 23 agosto 1991, n. 2.
3. Il contratto di mutuo deve essere stipulato entro sei mesi
dalla data di entrata in vigore del presente regolamento, pena la
revoca del finanziamento concesso.
4. Per i mutui che, alla data di entrata in vigore del presente
regolamento, risultino in fase di preammortamento, la parte
mutuataria può optare per:
a) il rimborso delle somme erogate, maggiorate degli interessi,
al tasso in vigore al momento dell'estinzione anticipata, maturati
a decorrere dalla data dell'ultima rata corrisposta;
b) la stipulazione del contratto definitivo per un importo pari
alle somme erogate, con conseguente revoca dell'importo residuo; al
piano di ammortamento è applicato il tasso di interesse agevolato
indicato nel contratto preliminare.
5. Qualora, alla data di entrata in vigore del presente
regolamento, la durata del preammortamento sia superiore a
quarantotto mesi, l'estinzione anticipata o la stipulazione del
contratto definitivo devono essere effettuate entro sei mesi dalla
data di entrata in vigore del presente regolamento.
6. Qualora, alla data di entrata in vigore del presente
regolamento, la durata del preammortamento sia inferiore a
quarantotto mesi, l'estinzione anticipata o la stipulazione del
contratto definitivo devono essere effettuate entro sei mesi dalla
data di scadenza dei quarantotto mesi.
Allegato A
(Omissis)
Président
La III
ème
Commission a
exprimé à la majorité son avis favorable.
La parole au rapporteur, le Conseiller Cottino.
Cottino (UV)
Ritengo giusto e corretto, in qualità di
relatore, sottolineare innanzitutto il lavoro proficuo svolto dalla
III Commissione e che ha prodotto dopo franca e aperta discussione
ben 11 emendamenti, alcuni servono per una maggiore chiarezza e
comprensione del regolamento, altri sono sicuramente di sostanza e
di notevole rilievo.
Voglio ancora specificare che questo è stato possibile grazie
alla disponibilità, oltre che di tutti i Commissari, dell'Assessore
e dei Dirigenti responsabili della predisposizione del testo
oggetto del regolamento.
È ancora opportuno evidenziare che non si è fatto un nuovo testo
di commissione perché il tempo a disposizione non avrebbe permesso
una verifica tecnico-legale degli emendamenti stessi, verifica
puntualmente operata dopo la riunione di commissione e il cui
contenuto è nelle mani di tutti i componenti della III Commissione
sin da venerdì scorso.
Per queste ragioni gli emendamenti verranno presentati in aula
dall'Assessore stesso, anche se mi permetterò già con questa
relazione di evidenziare il contenuto di quelli più importanti o
perlomeno di alcuni di essi.
Prima di entrare nel merito del contenuto della proposta di
regolamento credo sia importante ricordare i motivi che hanno
portato a questa proposta e del perché della sua urgenza. È appena
il caso di ricordare ancora che con l'introduzione della nuova
moneta europea si rende necessario riparametrare tutti i valori di
riferimento a questa nuova realtà. Si è approfittato anche per
adeguare tutti gli importi sulla base dell'indice di valutazione
ISTAT che ha portato ad una maggiorazione, poi arrotondata in
eccesso, del 10,50 percento.
Vi è poi la necessità di dare applicazione a quanto previsto
dalla legge finanziaria che prevedeva la presentazione della
domanda con scadenza annuale, alcune altre norme sono tese a
semplificare sia le procedure di presentazione delle domande sia
l'iter delle stesse, questo sulla base dell'esperienza accumulata
in questi 5 anni di applicazione del regolamento in vigore.
L'urgenza è dettata invece dalla volontà di applicazione di questo
nuovo regolamento per l'anno in corso anche in ossequio alla già
citata legge regionale 11 dicembre 2001, n. 38.
Per quanto riguarda il contenuto di questa proposta di
regolamento, chiarisco subito che non ho intenzione di abusare
della vostra pazienza entrando nel merito di ogni singolo articolo
- la proposta in questione ne conta ben 39 -, ma molto più
semplicemente di sottolineare quelli che ritengo più importanti,
tralasciando quelli che hanno subito modifiche che potrei definire
esclusivamente di forma o modifiche tecniche non molto
importanti.
La prima modifica importante, anche se può sembrare solo di
chiarimento, la troviamo all'articolo 3 con la definizione del
nucleo familiare che mi pare più precisa e logica rispetto alla
precedente, che tra l'altro ha creato alcuni problemi di
applicazione.
All'articolo 5 troviamo un'innovazione importante riguardante il
periodo di ammortamento dei mutui, infatti si prevede che, su
richiesta del soggetto interessato, la durata del periodo di
ammortamento possa essere ridotto per scaglioni di 5 anni sino ad
un minimo di 10 anni.
All'articolo 9, comma 2, viene introdotto il principio della
possibilità di accesso al mutuo per coloro che sono trasferiti
d'imperio per cause di lavoro anche se non hanno ancora 5 anni di
residenza in Valle, sarà sufficiente la residenza al momento della
presentazione della domanda. Sempre all'articolo 9 il comma 7 verrà
sostituito da un emendamento teso a chiarire chi deve usufruire
dell'alloggio oggetto di mutuo, in caso di richiesta presentata da
un componente inserito nel nucleo familiare dei genitori, derogando
al principio generale in caso di soggetti non autosufficienti,
questo anche per far risparmiare la Regione nel settore
dell'assistenza sociale. Il comma 2 dell'articolo 10 ha lo scopo di
agevolare il raggiungimento del reddito minimo per accedere al
mutuo, conteggiando anche eventuali rendite a tassazione separata o
eventuali sussidi. Preciso ancora che questo è soltanto per
raggiungere la soglia minima di accesso al mutuo e non per tutti
gli altri valori previsti dal regolamento stesso.
All'articolo 12 viene sancito il principio del non superamento
di un certo valore - il quintuplo del valore del mutuo - per aver
diritto al mutuo di acquisto. Si ritiene infatti che chi si può
permettere acquisti di tale entità possa permettersi di farlo anche
senza mutui agevolati a carico dell'ente pubblico. Lo stesso
principio si applica per quanto riguarda il recupero case esistenti
(articolo 14, comma 6).
Mi pare poi importante evidenziare il contenuto del punto c,
comma 2, articolo 14 che permette di accedere a mutui per
interventi di adeguamento alla normativa di abbattimento delle
barriere architettoniche qualora un componente del nucleo familiare
sia portatore di grave handicap motorio. Al comma 3 di questo
stesso articolo si concede una deroga di superficie per ogni
portatore di handicap. Mi pare importante evidenziare che questo
concetto è totalmente innovativo, credo che l'importanza di questo
principio, dal punto di vista sociale, sia più che evidente e non
necessiti di ulteriori considerazioni.
All'articolo 18, che prevede innovazioni nella presentazione
della documentazione da allegare alla domanda, mi sembra importante
l'introduzione dell'autocertificazione per alcuni requisiti che
assieme ad altre modifiche dovrebbe semplificare ed agevolare la
presentazione.
Mi pare poi importante il contenuto dell'articolo 27 per quanto
riguarda la possibilità di ottenere quote di mutuo in base agli
stati di avanzamento, questo anche nel caso di acquisto di case in
costruzione - un'ipotesi che prima non era prevista -, per poter
usufruire di parte del finanziamento nel momento in cui si realizza
l'investimento e non a lavori ultimati, come avviene attualmente,
cosa che a volte ha creato grandi problemi ai fruitori di
mutuo.
La Commissione ha poi ritenuto importante derogare al principio
generale della residenza nell'abitazione acquistata con
finanziamento per coloro che, per legge, dovessero assumere la
residenza in luogo diverso. Lo stesso principio si dovrà applicare
all'articolo 28 concernente i mutui destinati alla costruzione ed
al recupero del patrimonio abitativo. All'articolo 30 si precisa in
modo inequivocabile quale deve essere la penale da pagare in caso
di revoca del mutuo per mancato rispetto delle condizioni previste
per la destinazione dell'abitazione oggetto del finanziamento.
Prima il calcolo era complicato e comunque penalizzava maggiormente
chi era prossimo all'estinzione naturale del mutuo.
Importante il contenuto dell'articolo 32 che ha lo scopo di
agevolare i nuclei familiari con componenti portatori di handicap
motorio. Come già evidenziato, l'articolo 14 tendeva ad agevolare
quei nuclei familiari che già al momento della domanda
comprendevano portatori di tale handicap, mentre questo articolo
tiene conto di eventuali sopravvenuti handicap con mutuo in corso
sia per quanto riguarda la possibilità di alienazione
dell'abitazione già finanziata, sia per quanto riguarda
l'accensione di un eventuale nuovo mutuo in deroga al principio
previsto dall'articolo 9, comma 1, lettera f.
Infine, è opportuno sottolineare quanto previsto dall'articolo
39 (Norme transitorie) che ha lo scopo di sanare situazioni anomale
ancora in essere. Esistono, in effetti, situazioni di mutui
concessi e mai perfezionati, mutui in ammortamento e mai attivati
definitivamente e mutui usufruiti parzialmente e mai conclusi. Con
la normativa prevista si potrà definitivamente sanare la situazione
sia nell'interesse dei mutuatari sia della Regione. Per quanto
riguarda la Regione ciò significa sbloccare ingenti capitali ora
vincolati per questi assegnatari.
Non ho sicuramente la presunzione di avere, con questa breve
relazione, chiarito in modo esaustivo tutto il contenuto del
regolamento in approvazione; credo tuttavia di averne messo in
risalto i punti salienti, contribuendo così alla discussione
generale.
Per i motivi già accennati sarà l'Assessore a presentare e
illustrare tutti gli emendamenti che peraltro sono già stati
discussi in Commissione.
Président
La parole à l'Assesseur au territoire,
à l'environnement et aux ouvrages publics, Vallet.
Vallet (UV)
Per ringraziare il Consigliere Cottino
dell'esaustiva e approfondita relazione. Non credo sia necessario
aggiungere altro nel merito.
Voglio però cogliere l'occasione per ringraziare i componenti
della III Commissione per l'apporto assolutamente costruttivo e di
qualità che è stato dato nella discussione di questo provvedimento
e per scusarmi con loro per l'urgenza che ho loro posto nella
richiesta di esaminare senza indugio questo argomento; urgenza
legata al fatto che la scadenza che abbiamo posto per la
presentazione delle domande ci obbliga a correre in quanto, dopo
l'approvazione da parte del Consiglio, si dovrà predisporre la
modulistica necessaria e, peraltro, ho avuto modo di dirlo anche in
commissione, la materia è assolutamente complessa e da parte della
Strutture e da parte mia è stato necessario utilizzare parecchio
tempo, quindi non è stato possibile arrivare prima alla discussione
in Consiglio.
Ha anticipato il relatore che in Commissione, grazie appunto
all'esame e alla discussione ampia che è stata fatta
dell'argomento, sono state evidenziate alcune questioni che si sono
tradotte in 11 emendamenti che io presento ora in quanto,
trattandosi di materia assolutamente complessa, è stato necessario
farli esaminare a fondo e dalla struttura tecnica del Dipartimento
delle opere edili e dall'Ufficio legislativo e della Giunta e del
Consiglio. Illustro rapidamente gli emendamenti che colgono e
traducono le osservazioni che sono state fatte in III
Commissione.
Il primo emendamento riguarda il secondo comma dell'articolo 9
che, così come era proposto nella versione approvata dalla Giunta,
appariva di difficile lettura, ma soprattutto conteneva una
contraddizione in termini laddove il regolamento si rivolge a
coloro che per cause di servizio vengono ad abitare in Valle
d'Aosta e ottengono la residenza.
Prima che siano trascorsi i cinque anni il regolamento, come
l'abbiamo proposto, prevede la possibilità per costoro di
presentare domanda di mutuo, non è quindi una questione
discrezionale che può o non può essere accolta, non serve
l'approvazione della Giunta regionale, ma è un'opportunità che
viene sancita dal regolamento stesso. Il comma 2 è stato
riformulato in questo senso.
Sempre all'articolo 9 è stato riformulato il settimo comma in
quanto la previsione originaria, già prevista dal regolamento che
andiamo ad abrogare, contiene una limitazione che è stata valutata
essere troppo rigida dalla Commissione, cioè il divieto di
risiedere da parte degli altri componenti il nucleo familiare
nell'abitazione finanziata con mutuo ottenuto dal figlio
maggiorenne, appartenente a questo nucleo familiare, prima dei
cinque anni.
Abbiamo voluto introdurre una modifica con la quale il divieto
viene mantenuto ad eccezione degli altri componenti il nucleo
familiare eventualmente non autosufficienti.
Un ulteriore emendamento viene portato al comma 2 dell'articolo
10. Tale comma introduce una novità importante per la definizione
del reddito del nucleo familiare indispensabile per poter accedere
al mutuo, cioè introduce la possibilità di calcolare, per definire
il limite minimo, anche i sussidi concessi dagli Enti pubblici a
fini assistenziali. Evidentemente - e questo è il senso
dell'emendamento - deve trattarsi di sussidi aventi carattere di
continuità. Il quarto emendamento, riferito al comma 1
dell'articolo 11, richiesto dal Consigliere Frassy, è assolutamente
necessario per chiarire che le detrazioni previste dal 3° e 4°
comma dell'articolo 10 si applicano non solo per la determinazione
dei redditi di cui all'articolo 10, ma anche per la determinazione
delle fasce previste dall'articolo 11.
Il quinto emendamento è al 4° comma dell'articolo 21; qui la
Commissione ha voluto dare un ordine di priorità nel caso in cui le
domande ottengano lo stesso punteggio, privilegiando e quindi
portando in un ordine di priorità maggiore la casistica delle
persone sole con minori a carico.
Il sesto emendamento di conseguenza è legato al quinto.
Il settimo, ottavo e nono emendamento servono a definire una
situazione relativa all'obbligo di risiedere nell'abitazione
finanziata da parte dei fruitori del mutuo. Si è voluto chiarire
che questo obbligo permane in capo a tutti, fatti salvi i casi in
cui la residenza sia assunta altrove, conseguentemente ad obblighi
di legge; faccio l'esempio che è stato fatto in Commissione
riferito agli appartenenti al Corpo forestale valdostano che per
legge sono tenuti ad assumere la residenza nella circoscrizione in
cui prestano servizio e che quindi devono trasferire lì la
residenza.
Con il decimo emendamento si prende atto al comma 3
dell'articolo 32 che la questione non è discrezionale, ma che
dipende dalla richiesta del soggetto interessato e quindi, non
essendo discrezionale, la questione viene risolta a livello di
struttura dirigenziale e non serve la delibera della Giunta
regionale.
Viene poi infine con l'undicesimo emendamento sostituita la
tabella che rispetto all'originale differisce in due punti. La
Commissione ha ritenuto necessario introdurre, per quanto riguarda
i punteggi attribuiti alla composizione del nucleo familiare, un
maggior equilibrio rispetto ai punteggi che erano stati proposti
dalla Giunta regionale andando a raddoppiare il punteggio assegnato
al coniuge, passando da 1 a 2 punti, e andando a ridurre il
punteggio assegnato al nucleo composto da persona singola con meno
di 35 anni, portandolo da 3 a 1,5; è stato meglio specificato il 7°
punto per quanto riguarda la definizione di persona sola con o più
minori a carico. Questi sono gli emendamenti che presento alla
votazione del Consiglio, ringraziando ancora per l'apporto
costruttivo che è stato dato in III Commissione. Mi auguro che il
Consiglio voglia votare questa proposta di regolamento.
Président
Le débat est ouvert.
La parole au Conseiller Frassy.
Frassy (FI)
Noi abbiamo partecipato fattivamente alla
discussione in Commissione perché eravamo convinti che su questo
argomento si dovesse uscire dalle logiche di contrapposizione fra
maggioranza e opposizione in quanto si tratta di dare attuazione ad
una norma di legge che aveva non poche lacune rispetto alle
esigenze attuali.
È una modifica necessaria e attesa da tempo perché il precedente
regolamento non riusciva a dare piena attuazione alle aspettative
che molti nostri concittadini ponevano nell'accedere ai mutui per
il finanziamento della prima casa. Vi erano dei parametri
reddituali che non erano sempre corretti rispetto all'evoluzione
della società, vi erano dei meccanismi di punteggio che non
tenevano conto di certe situazioni familiari, che sono state invece
rivisti e corretti nell'ambito di questa nuova proposta di
regolamento; sono state messe a fuoco parecchie delle cose che il
relatore e l'Assessore hanno già avuto modo di evidenziare e sulle
quali riteniamo non sia il caso di ritornare.
Va però detto che se è vero che la Commissione ha lavorato in
maniera fattiva, cercando di apportare dei miglioramenti al
regolamento, non possiamo non evidenziare come questo regolamento,
sul quale sicuramente l'Assessore e gli uffici hanno lavorato per
parecchie settimane, o forse per parecchi mesi, è stato oggetto di
esame in Commissione in una tirata di qualche ora, di conseguenza
ha impedito quegli ulteriori approfondimenti che noi riterremmo
essere auspicabili e che abbiamo comunque voluto formalizzare con
degli ulteriori emendamenti che andremo a presentare all'attenzione
dell'aula.
È evidente che se fossimo riusciti a trovare un meccanismo di
lavoro differente, probabilmente gli emendamenti venivano recepiti
in Commissione, compresi quelli dell'Assessore, che invece saranno
oggetto di votazione distinta in aula, e su una materia così
complessa avremmo potuto verificare in maniera più puntuale le
diverse situazioni di impatto che soprattutto la parte
dell'allegato A può avere sulle situazioni concrete. Non siamo
riusciti ad esempio ad avere una simulazione di ciò che voglia dire
nel concreto l'applicazione di queste previsioni contenute
nell'allegato
A che oserei dire sono sostanziali rispetto all'intero
regolamento perché l'accesso alla possibilità di mutuo dipende
dall'articolazione del meccanismo di punteggio e sul meccanismo di
punteggio la Commissione ha avuto parecchio da ragionare e da
riflettere, ma non è riuscita ad arrivare al di là di quello che
poteva essere un artigianale - se vogliamo usare un eufemismo -
aggiustamento del punto piuttosto che del mezzo punto.
Prima di esprimere il giudizio finale su questo disegno di
regolamento perciò aspetteremo di vedere quale sarà il risultato
relativo anche ai quattro emendamenti che andiamo a presentare, che
riteniamo essere in parte a completamento degli emendamenti
dell'Assessore - perché alcuni ritornano sulle questioni già
puntualizzate, ma che nella fretta della loro puntualizzazione
hanno lasciato delle finestre pericolose nel disegno del
regolamento - e che riteniamo significativi sulle norme transitorie
o sui vincoli posti ai nuclei familiari originari in relazione alla
novità che è stata inserita nel regolamento di consentire a
soggetti che vivono nell'ambito del nucleo familiare di poter
comunque avere un mutuo a loro intestato, estraniandoli per certi
versi da quello che è il contesto reddituale del nucleo di
riferimento.
Ritengo però che, vista la complessità della materia e degli
emendamenti, sia opportuno per evitare confusione che
l'illustrazione avvenga successivamente e puntualmente sui singoli
articoli, perciò con questa considerazione, che sicuramente è stato
fatto un lavoro importante, ma che dei tempi diversi avrebbero
potuto permetterci un lavoro più completo, demandiamo alla
conclusione del dibattito generale il nostro giudizio complessivo
sul regolamento.
Président
La parole à la Conseillère Squarzino
Secondina.
Squarzino (PVA-cU)
Per molti aspetti riprenderò alcune
osservazioni fatte dal collega Frassy in quanto lo svolgimento dei
lavori in Commissione ha suscitato reazioni simili nei membri della
Commissione. Credo che sia giusto che si provveda con regolamento a
disciplinare alcuni casi che si sono dimostrati problematici,
alcune cose che andavano aggiornate: le norme
sull'autocertificazione, la trasformazione delle lire in euro; come
pure è stato utile che venissero chiarite meglio alcune situazioni
quali la definizione del nucleo familiare.
Scegliendo di considerare appartenenti allo stesso "nucleo
familiare? coloro che hanno la stessa residenza anagrafica, si è
fornito un dato oggettivo utile per descrivere una situazione, al
di là di qualunque valutazione soggettiva.
Positivi anche alcuni aggiustamenti, fra questi la possibilità
di estinguere il mutuo prima dei 25 anni, di regolamentare alcune
situazioni che già si erano evidenziate nel corso degli anni
precedenti, interpretando in modo più corretto il regolamento ed
esplicitando quello che prima era meno chiaro; ad esempio, ritengo
positivo che si sia precisato che il limite del valore
dell'immobile da acquistare non deve essere più del quintuplo
dell'importo del mutuo.
Il secondo elemento interessante di questo regolamento è il
fatto che vengono riviste le facilitazioni ad alcune categorie di
persone: le coppie sposate, le famiglie con handicap, i singoli, i
giovani di età inferiore ai 35 anni, donne sole con bambini e che
vengono facilitate alcune tipologie di costruzioni che rispettano i
criteri della bioedilizia. Questo è interessante e denota una buona
volontà.
Ma qui ci sorge un dubbio, in quanto non sono chiari né i
criteri in base ai quali vengono scelte le categorie da facilitare
né le priorità, per cui quasi tutti rientrano nei criteri indicati:
ma allora sono tutti privilegiati. Rispetto alle famiglie con
handicap, è chiaro che ci sono delle esigenze oggettive per quanto
riguarda le barriere architettoniche; ma per tutte le altre
categorie che appaiono sulla tabella annessa, quali sono i criteri
che ne dettano le priorità?
Nel tentativo, in commissione di contemperare esigenze e
sensibilità diverse, si è giunti ad un risultato in cui però viene
meno l'indicazione di priorità. Per cui non si capisce bene qual è
la politica dell'edilizia sulla prima casa che questa Giunta vuole
fare, quali sono le scelte, perché ci sono tutte le situazioni,
tutte un po' allo stesso piano, tutte ugualmente importanti e
ripeto che non è ben chiaro dove si vuole andare a parare.
In questo senso anch'io ribadisco due caratteristiche del lavoro
in Commissione: si è lavorato molto bene in quelle tre ore e do
atto all'Assessore Vallet che è uno dei membri della Giunta fra i
più disponibili a lavorare con le commissioni, nel senso che è
sempre disposto a prendere sul serio le osservazioni che i
commissari fanno, può essere d'accordo o non d'accordo, ma le
prende sul serio…
(interruzione del Consigliere Marguerettaz, fuori
microfono)
… questo lo dice lei, collega
Marguerettaz, io mi rivolgevo in questo momento all'Assessore
Vallet, quindi va dato atto di questa intelligente capacità di
dialogo e di gestione del rapporto con la Commissione.
Contemporaneamente però il tempo è stato molto limitato e il fatto
stesso che in tre ore siano state suggerite così tante modifiche
sta ad indicare, da una parte, sicuramente la capacità
dell'Assessore di capire le esigenze dei Commissari e di dare una
possibile risposta, dall'altra parte anche la complessità della
materia.
Mi chiedo, se la Commissione avesse avuto più tempo per lavorare
con l'Assessore, se alcune cose più interessanti sarebbero emerse
perché è da novembre che in Assessorato si discute di questo tema e
la Commissione in tre ore ha dovuto concludere l'esame del
provvedimento. Ci sono due domande che vorrei ancora porre
all'Assessore. La prima domanda è questa: se la tempistica così
come è stata individuata, il fatto cioè che ci sia un unico momento
in cui presentare la domanda e non più due momenti, accorcia o meno
la possibilità da parte dell'interessato di avere il mutuo. Questo
tipo di regolamento con la nuova tempistica individuata accorcia i
tempi che intercorrono fra il momento della domanda e il momento
dell'erogazione del mutuo? Ricordo che in questo momento chi ha
fatto domanda al primo semestre 2001 avrà una risposta soltanto nel
2003; d'altra parte, se c'è un unico momento, nel 2001 per far le
domande, che sia il primo o il secondo semestre, è sempre solo nel
2003, che vengono date le risposte. Così, ad esempio se l'esigenza
sorge non a luglio, quando probabilmente si individuerà il termine
della domanda, ma sorge a settembre, i soggetti interessati devono
aspettare fino a luglio dell'anno successivo per presentare la
domanda, e poi devono aspettare altri due anni solari perché solo
nel secondo anno solare riescono ad avere il mutuo. È questa la
tempistica prevista?
Secondo problema: le risorse. Di questo non abbiamo parlato
assolutamente, dando per scontato che le risorse ci siano, però
sarebbe interessante capire quante sono perché nel bilancio al
capitolo collegato a questa legge sono indicate zero risorse.
Président
La parole au Conseiller Borre.
Borre (UV)
Mi dispiace di non aver partecipato ai lavori
della III Commissione perché se lo avessi fatto, avrei evitato
questo mio intervento.
Questo atto, che va a sostituire il regolamento n. 3/1997, è un
regolamento di attuazione della legge n. 76/1984, porta quindi
modifiche che ritengo opportune alla luce dell'esperienza acquisita
e dei problemi riscontrati in cinque anni di applicazione del
regolamento n. 3. Varrebbe forse la pena di soffermarci sulla legge
che è datata 1984 e che potrebbe oggi avere risvolti diversi.
Tornando alla proposta di regolamento, ho già detto all'inizio:
modifiche opportune e necessarie, quindi condivisibili. Ho colto
alcuni punti che bene ha illustrato il relatore e altri che non ho
trovato nella relazione, ma che hanno a mio parere un rilievo
importante. Un punto riguarda la domanda di acquisto, che deve
essere corredata con l'atto o con il compromesso; si evita con
questa modifica l'esame di oltre 500 domande per arrivare a
classificarne 50 o 60. Sempre per l'acquisto, finanziamenti con
stati di avanzamento e il datore di ipoteca sarà l'impresario.
Coloro che hanno fatto domanda e non vengono ammessi alla prima
selezione in seconda battuta avranno quattro punti. Questo è
importante perché c'è gente che per mancanza di finanziamenti viene
esclusa la prima volta, pur avendo i requisiti, quindi la seconda
volta ha un punteggio superiore.
Mi pare però di individuare un'interpretazione pericolosa nel
comma c) dell'articolo 16, dove si fa riferimento agli interventi
di acquisto, di costruzione o di recupero di abitazioni aventi
caratteristiche di lusso ai sensi del decreto ministeriale 2 agosto
1969: questo è un decreto che ormai non si usa quasi più perché di
case di lusso classificate A7 quasi non ce ne sono più e perché
l'interpretazione di "casa di lusso? oggi è difficile da darsi,
però si poteva riprendere questo concetto e riportarlo all'articolo
12, comma d), dove si parla del quintuplo del valore del mutuo.
Mi aspettavo che con questo regolamento l'Assessore marcasse di
più il principio del recupero, dico questo perché sono convinto che
anche l'Assessore pensi che sia sempre più inevitabile cercare la
risposta all'abitazione nel recupero sia delle abitazioni esistenti
che di zone degradate. È vero che il 50 percento nei criteri di
ripartizione va per gli interventi aventi oggetto il recupero, è
vero che vi sono seimila euro in più per la spesa massima ammessa
fra acquisto e recupero, è però altrettanto vero che i costi fra
acquisto del nuovo e recupero sono ben diversi. Ecco quindi che,
per incentivare e favorire la filosofia del recupero, sono
necessarie misure più pesanti e più vicine alla problematiche sia
burocratiche che economiche legate a quel tipo di operazione.
Viene inserito all'articolo 21, lettera g), un argomento di
grande rilevanza: la bioedilizia, con particolare riferimento al
risparmio delle risorse energetiche naturali, un argomento che
ritengo di grande rilievo e che, proprio perché potrebbe dare
ottimi risultati, credo debba trovare spazi di realizzazione
diversi e mi spiego meglio. Questa materia è in continua
evoluzione, quindi in continua sperimentazione, non mi risulta che
la bioedilizia sia cultura presente nelle progettazioni.
Oggi con l'Assessorato competente si risponde con contributi
alle varie tecniche del risparmio: serramenti e vetri doppi,
coibentazioni varie, produzione di energia alternativa, eccetera;
il mio pensiero è che i due Assessori potrebbero individuare una
possibilità di costruire un edificio sperimentale in collaborazione
con un comune, dove mettere in opera tutte le tecniche della
bioedilizia, quindi potere in futuro trarre giuste conclusioni
sulla bontà, sui risparmi e sui costi di costruzione. È necessario,
per far fronte ad un progetto del genere, formare anche
professionisti o meglio formare la cultura di quel tipo di
progettazione.
Concludendo, ritengo importante il regolamento, importanti
queste modifiche, importante l'incidenza che la legge n. 76/1984 ha
nel panorama dell'abitare nella nostra regione. Voglio però
pregarla, Assessore, di voler fare uscire dal cassetto - dico
questo perché so che non è più solo nella sua testa, ma già si sta
concretizzando - il progetto di legge che vede coinvolti con
convenzioni privati proprietari di alloggi e imprenditori edili
affinché si possa dare una risposta al problema abitativo anche a
coloro che non possono accedere al mutuo per la prima casa né ad un
alloggio di edilizia popolare.
Président
La parole au Conseiller Lanièce.
Lanièce (SA)
La proposta di regolamento regionale n. 15
sulle norme per la concessione di mutui ad interesse agevolato a
favore di persone fisiche nel settore dell'edilizia residenziale,
che oggi stiamo discutendo, rappresenta senz'altro una positiva e
necessaria modificazione del precedente regolamento.
Il movimento della Stella Alpina, consapevole della validità di
questo atto, darà voto favorevole al provvedimento, importante ed
essenziale in vista del ripensamento delle politiche urbane e
sociali, riguardante problemi primari di interesse generale qual è
ad esempio quello della casa, problema la cui soluzione è sempre
stata fra i punti principali dei programmi di qualunque
amministrazione.
Gli aspetti positivi del regolamento da sottolineare sono
strettamente legati all'importanza che viene data al ruolo della
famiglia che, per noi della Stella Alpina, rappresenta la cellula
fondamentale della società valdostana: in effetti, relativamente
all'allegato A, quello riguardante i punteggi ai fini della
formazione della graduatoria per l'ammissione delle domande per i
mutui, rispetto al precedente regolamento si ha un aumento del 150
percento del punteggio assegnato alle coppie che abbiano contratto
matrimonio nel biennio precedente alla presentazione della domanda;
inoltre, mentre con il vecchio dispositivo si assegnava un
punteggio pari a 0,80 punti per ogni persona appartenente al nucleo
familiare, ora sono stati stabiliti, grazie anche al buon lavoro
fatto dai Commissari della III Commissione, che hanno apportato di
concerto con l'Assessore le opportune modifiche alla tabella
dell'allegato, i seguenti punteggi: 2 per il coniuge e 2 per ogni
figlio, e ciò va nella direzione di avvantaggiare nella graduatoria
le famiglie intese come nucleo composito.
Oltre alla valorizzazione della famiglia è stata data anche
molta attenzione alle realtà particolarmente disagiate ovvero a
quei nuclei familiari al cui interno vi sono dei portatori di
handicap: anche a questi, giustamente, è stato riconosciuto un
maggior punteggio rispetto a quello attribuito in passato.
Vi è poi una nuova e interessante innovazione che riguarda le
modalità di erogazione dei mutui aventi per oggetto l'acquisto:
quote del finanziamento richiesto potranno essere erogate al
richiedente anche in corso di avanzamento dei lavori e non solo ad
ultimazione finale dell'opera. La famiglia potrà così usufruire di
parte del mutuo nel periodo di concreto investimento.
Il nuovo regolamento comunque non dimentica neppure coloro che
per svariati motivi vengono a restare soli, con però uno o più
figli a carico: anche a costoro vengono riconosciute delle
facilitazioni nel nuovo testo del regolamento.
Un'altra sostanziale novità è costituita dall'obbligo di
presentare, allegata alla domanda di mutuo riguardante l'acquisto,
copia del compromesso di vendita, senza la quale la richiesta non
viene neppure presa in considerazione: tale disposizione limiterà
sicuramente il numero delle domande, consentendo di abbreviare i
tempi dell'esame delle stesse domande presentate e di conseguenza
anche quelli per la compilazione delle graduatorie e quindi anche
quelli per l'assegnazione dei finanziamenti.
Come si può ben osservare, il regolamento regionale n. 15
comporta novità decisamente interessanti. Ovviamente nell'analisi
approfondita di qualsiasi questione è più che mai corretto cercare
di rilevarne tutti i vari aspetti, anche quelli più problematici e,
per raggiungere tale scopo, occorre obbligatoriamente far
riferimento a dati e numeri che ci permettano una visione più
completa ed approfondita sul fatto in questione. Ecco perché ho
richiesto all'Ufficio regionale mutui i dati relativi alle domande
sia accolte sia respinte dal 1998 al 2001.
Dalla disamina della tabella in mio possesso si deducono alcune
importanti considerazioni: ad esempio nel 1998 su 940 domande
presentate, di cui 706 sono state le domande per acquisto prima
casa accettate, ne sono state finanziate solo 286; nel 1999 su
1.034 domande, di cui 790 relative all'acquisto, ne sono state
finanziate 282; nel 2000 su 1.132 richieste, di cui 884 per
l'acquisto, ne sono state soddisfatte solo 270; infine nel 2001 su
1.045 domande, di cui 809 per l'acquisto, ne sono state evase 274.
Sono dati che si commentano da soli. Ovviamente il fatto, previsto
dal nuovo regolamento, di dover allegare copia dell'atto di
compromesso alla domanda attenuerà il numero delle richieste per
l'acquisto, ma certamente non modificherà di molto il divario fra
le domande presentate e quelle finanziate.
Mi sembra che sia a questo punto più che mai corretto che questo
problema sia portato all'attenzione dell'Amministrazione regionale
e delle forze politiche in previsione della prossima legislatura, e
cioè la necessità di prevedere nel prossimo futuro un aumento
ipotizzabile almeno dai 3 ai 5 milioni di euro all'anno dei fondi
regionali destinati ai mutui per la prima casa, in modo tale da
poter permettere, grazie al maggior finanziamento e grazie anche
alle innovazioni previste dal regolamento, di cui ho parlato prima,
il soddisfacimento di più richieste di mutuo, soprattutto per
quanto riguarda l'acquisto per la prima casa che, oggi come oggi,
rappresenta la domanda più pressante e anche la più penalizzata in
base ai numeri che ho prima messo in risalto.
Tenuto conto che il problema casa rappresenta per tutte le forze
politiche un problema fondamentale, sul quale tutti come buoni
amministratori vogliamo e dobbiamo intervenire, vorrei approfittare
di questa discussione per fare alcune brevi considerazioni sul
problema casa in senso lato, considerazioni che spero possano
essere oggetto di dibattito in previsione della prossima
legislatura e che riguardano anche il concetto di edilizia
sovvenzionata, che è un altro aspetto piuttosto importante del
problema casa.
Forse la questione può sembrare a qualcuno un'improvvisa uscita
di tema, oggetto del dibattito in corso, ma in realtà anche le case
popolari rientrano a pieno titolo nell'ambito dei problemi inerenti
l'emergenza abitativa; a questo riguardo possiamo dire che non vi è
differenza sostanziale quanto alla necessità tra colui che richiede
un mutuo per la prima casa e chi fa domanda per ottenere l'alloggio
popolare, in quanto si tratta delle due facce della medesima
medaglia, rappresentata da famiglie e persone alla ricerca di una
loro abitazione definitiva.
Una prima considerazione riguarda il ruolo dell'ARER. Come tutti
sanno, da qualche anno l'ex IACP si è trasformata in Agenzia
regionale per l'edilizia residenziale. Tale organismo si propone
come ente gestore del patrimonio edilizio pubblico e come ente
attuatore degli interventi di edilizia residenziale pubblica in
Valle d'Aosta, divenendo dunque un punto di riferimento per il
bacino di utenza delle case popolari valdostane.
"Unico ente, unico referente?, recita il messaggio delle nuove
politiche sociali e urbanistiche, ma ciò però non sta avvenendo ad
Aosta, dove vi è un'altra realtà oltre all'ARER che gestisce
l'edilizia residenziale pubblica: il Comune stesso, attraverso la
sua Agenzia di pubblici servizi, l'APS.
Ma nei fatti tale binomio non sembra essere riuscito finora a
migliorare le cose, anzi vi sono esempi che dimostrano come lo
sdoppiamento delle funzioni abbia comportato in più di un'occasione
disagi agli utenti e ritardi burocratici, maggiormente aggirabili e
superabili se a gestire il problema della domanda e dell'offerta
delle case popolari fosse un solo ente, maggiormente competente,
per via anche dell'esperienza ultra sessantennale, quando era
ancora IACP, qual è ora l'ARER. È vero che recentemente il Comune
di Aosta sta cercando di ovviare al problema; ricordo qui il
Consiglio monotematico sulla casa ove hanno relazionato il
Presidente dell'ARER, Francesco Salzone, l'Assessore comunale
Piassot e, tramite la sua relazione inviata all'assemblea,
l'Assessore regionale Vallet.
Le risoluzioni approvate in quella sede non hanno però ancora
trovato né attuazione né concretezza, e ciò significa che il
problema persiste e che è quindi necessario, in prospettiva,
ribadire politicamente la necessità che ci sia un unico ente che si
occupi in futuro dell'edilizia residenziale in tutta la Valle, cioè
l'ARER, nell'ottica di una migliore ottimizzazione degli
interventi.
Un altro fatto importante consiste nell'esigenza di dare
attuazione all'articolo 21 della legge n. 30/1999, legge che
istituiva l'ARER, articolo nel quale si parla dell'istituzione con
delibera regionale e del relativo avvio della banca dati e
dell'Osservatorio per la casa che, una volta avviato, permetterebbe
di fornire con maggior chiarezza quei dati indispensabili per poter
portare avanti una politica della e per la casa più consona alle
reali esigenze della nostra realtà valdostana.
Infine un altro problema che mi permetto di richiamare
brevemente è quello degli affitti. In base a quanto mi è stato
riferito dagli uffici competenti sembra che ci siano alcune regioni
che ultimamente, oltre ai fondi statali previsti dalla legge n.
431/1998, stanno utilizzando fondi assai cospicui del loro bilancio
per venire incontro alle esigenze di pagamento degli affitti per le
fasce più deboli delle popolazioni. Questa rappresenta una buona
opportunità di riflessione per cercare nei prossimi anni di trovare
altre soluzioni valide per risolvere o almeno attenuare
sensibilmente l'emergenza abitativa in Valle d'Aosta.
Per concludere, tornando al tema specifico all'ordine del giorno
di questo Consiglio, vorrei ribadire che la Stella Alpina ritiene
che questo regolamento sia un primo e positivo passo che vada nella
direzione di migliorare le numerose problematiche riguardanti il
settore della casa, ma è chiaro che questo delicato settore, come
ho sottolineato con alcuni esempi e considerazioni, oltre ad aver
bisogno di maggiori investimenti, necessita di ulteriori interventi
e di una sempre maggiore attenzione, soprattutto per le
implicazioni sociali ed umane che ne derivano.
Président
Je n'ai plus de conseillers inscrits à
parler, la discussion générale est close.
La parole à l'Assesseur au territoire, à l'environnement et aux
ouvrages publics, Vallet.
Vallet (UV)
Per una breve replica, per ringraziare i
Consiglieri che sono intervenuti, chiederò poi una breve
sospensione alla fine dell'intervento per valutare congiuntamente
le proposte di emendamento del Consigliere Frassy. Per fornire
alcune risposte, per quanto riguarda la tempistica, noi abbiamo
cercato di fare tesoro delle problematiche che gli Uffici, le
Strutture hanno dovuto affrontare e dei problemi che abbiamo avuto
nell'applicazione del regolamento del 1997. Una delle questioni
principali riguarda sicuramente il numero delle domande che gli
uffici sono tenuti ad esaminare.
Con l'introduzione dell'obbligo di presentazione del compromesso
in caso di domande riguardanti l'acquisto della prima casa noi
crediamo che questo numero di domande verrà drasticamente ridotto:
passeremo sicuramente dalle 4-500 domande alle 2-250 domande,
tenuto conto che la maggior parte delle domande sono domande che
riguardano l'acquisto della prima casa, ma che mancano poi della
questione sostanziale che è la disponibilità dell'abitazione da
acquisire.
Il fatto poi di avere limitato ad una sola presentazione ogni
anno consentirà, avendo un numero di domande ridotte, di dare
soddisfazione se non a tutte, a quasi tutte le domande pervenute
con le risorse disponibili e di dare anche una risposta più certa e
più attendibile al cittadino che fa la domanda. Per quanto riguarda
le risorse disponibili, queste ammontano per il 2002 ai 30 miliardi
consueti, che è la cifra disponibile ormai da almeno 4 annualità.
Il fondo di rotazione è un meccanismo virtuoso, che alla lunga è in
grado di autofinanziarsi, e qui vengo alla questione posta dal
Consigliere Lanièce circa l'opportunità di aumentare la
disponibilità delle risorse: fra brevissimo tempo questo fondo di
rotazione sarà in grado di mettere a disposizione più dei 30
miliardi attualmente disponibili.
Per quanto riguarda tre questioni poste dal Consigliere Borre,
il comma che abbiamo voluto introdurre, che prevede la non
possibilità di accedere al mutuo nel caso in cui si acquistino o si
costruiscano case aventi caratteristiche di lusso, è più che altro
una questione di principio, nel senso che abbiamo voluto
caratterizzare la valenza sociale dell'intervento di finanziamento
del mutuo della prima casa. Avremmo potuto limitarci a mantenere la
previsione del valore, che non deve superare il quintuplo del mutuo
concesso, ma abbiamo stimato che era comunque importante dare un
segnale preciso per qualificare l'aspetto sociale di questo tipo di
intervento. È necessario privilegiare gli interventi di recupero,
siamo perfettamente d'accordo; devo dire che non abbiamo modificato
la percentuale di fondi da destinare al recupero e non abbiamo
previsto una percentuale superiore al 50 percento qual è quella
attuale perché l'esperienza di questi ultimi 7-8 anni ci ha
dimostrato che tutte le domande di recupero sono state sempre
finanziate, tutte le domande di nuova costruzione sono state
finanziate, quindi le percentuali previste in origine rispondono
perfettamente al suggerimento del Consigliere.
Per quanto riguarda la bioedilizia, è vero che il concetto di
bioedilizia è un concetto per certi versi innovativo, è sicuramente
una piccolissima realtà oggi, ma abbiamo voluto dare un segnale e
credo che sia comunque utile e intelligente darlo. Sia il
Consigliere Borre che il Consigliere Lanièce mi sollecitano il
provvedimento riguardante l'edilizia convenzionata. Nel bilancio
triennale 2002-2004 nei fondi globali sono previsti finanziamenti
per 9 miliardi di lire nel triennio finalizzati ad un disegno di
legge che prevede interventi nel campo dell'edilizia residenziale
pubblica.
La struttura del disegno di legge è definita, si tratta di
dargli corpo in maniera definitiva. Posso dire che, risolta la
questione della delocalizzazione, che credo approderà in Consiglio
nella prossima seduta, e risolto il problema relativo al
regolamento della legge n. 76, che mi auguro il Consiglio voglia
votare oggi, credo che mi potrò dedicare a tempo pieno, o quasi, al
disegno di legge che prevede interventi per la delocalizzazione
delle attività produttive e al disegno di legge per l'edilizia
convenzionata. Due parole ancora sul fondo sociale e
sull'opportunità di integrarlo con risorse della Regione. Abbiamo
previsto nella finanziaria 2002 la possibilità di integrare con le
risorse del fondo regionale il fondo sociale previsto dalla legge
dello Stato.
Nella finanziaria bis, che avremo modo di esaminare in Consiglio
di qui a qualche tempo, abbiamo intenzione di prevedere
l'integrazione della quota regionale del fondo regionale, che mette
in moto il meccanismo di compartecipazione al fondo degli enti
gestori e degli enti locali, che ci consentirà di aumentare di 200
milioni la dotazione del fondo sociale e che ci permetterà di
integrare i finanziamenti dello Stato. Non credo di avere ulteriori
cose da dire e chiedo cinque minuti di sospensione.
Président
Si personne n'y voit d'inconvénients,
la requête est accueillie et le Conseil est suspendu pendant cinq
minutes.
Si dà atto che la seduta è sospesa dalle ore 18,16 alle ore
18,43.
Président
Je donne nouvellement la parole à
l'Assesseur Vallet qui souhaite mieux préciser la forme de quelques
amendements qu'il a introduits.
La parole à l'Assesseur au territoire, à l'environnement et aux
ouvrages publics, Vallet.
Vallet (UV)
Per dire che la sospensione è stata fruttuosa
per quanto riguarda gli emendamenti presentati dal gruppo di Forza
Italia.
Chiedo al Consigliere Frassy di ritirare il primo emendamento in
quanto il concetto da lui espresso viene introdotto in un
aggiustamento che propongo al nostro secondo emendamento, che
reciterebbe così:
"7. Nel caso in cui la domanda di mutuo sia presentata da un
soggetto inserito nel nucleo familiare dei genitori, i requisiti
soggettivi di cui al comma 1, previa richiesta del soggetto
interessato, sono riferiti al solo richiedente. In tal caso,
l'alloggio oggetto di mutuo deve essere occupato direttamente dal
richiedente e gli altri componenti del nucleo familiare originario,
proprietari o usufruttuari per intero di un'abitazione ovunque
ubicata, salvo che gli stessi siano ultra sessantacinquenni o
necessitino di assistenza sanitaria continuativa documentata, non
possono trasferire la propria residenza nell'immobile finanziato
per un periodo di cinque anni dalla data del contratto definitivo
di mutuo, pena la revoca dello stesso con le modalità previste
all'articolo 30, comma 2
.
?
La possibilità di trasferire la residenza da parte dei
componenti del nucleo familiare nell'abitazione finanziata quindi
viene estesa, oltre che ai soggetti che necessitano di assistenza
sanitaria continuativa documentata, anche agli altri componenti
ultra sessantacinquenni.
Per quanto riguarda il secondo emendamento, quello che vorrebbe
abrogare il comma 4 dell'articolo 10, qui entriamo nelle questioni
di principio; tutti i contributi concessi dall'Amministrazione
regionale, vuoi borse di studio, vuoi contributi nel campo
dell'assistenza, prevedono nelle modalità di definizione del
reddito la riduzione che viene fatta per i redditi da lavoro
dipendente, quindi crediamo che per coerenza questa riduzione vada
mantenuta anche in questo regolamento, pertanto non voteremo il
secondo emendamento.
Il terzo emendamento estende a tutto il regolamento, essendo
proposto all'articolo 30, che è un articolo che definisce norme di
carattere generale, i concetti che abbiamo espresso nel 7°, 8° e 9°
emendamento, quindi questo è un emendamento sicuramente
accoglibile. Come riteniamo che possa essere accolto il quarto
emendamento presentato che riguarda la possibilità di estinguere
eventualmente mutui autorizzati e già in corso con le modalità
previste e introdotte dal regolamento che oggi andremo ad
approvare.
Président
Collègues conseillers, je vous propose
de procéder à l'examen, article par article, et de reporter à la
fin de l'examen du projet de loi les déclarations de vote.
Etes-vous d'accord?
Je soumets au vote l'article 1
er
:
Conseillers présents: 29
Votants: 27
Pour: 27
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 2:
Conseillers présents: 29
Votants: 27
Pour: 27
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 3:
Conseillers présents: 29
Votants: 27
Pour: 27
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 4:
Conseillers présents: 29
Votants: 27
Pour: 27
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 5:
Conseillers présents: 29
Votants: 27
Pour: 27
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 6:
Conseillers présents: 29
Votants: 27
Pour: 27
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 7:
Conseillers présents: 29
Votants: 27
Pour: 27
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 8:
Conseillers présents: 29
Votants: 27
Pour: 27
Abstentions: 2 (Beneforti, Squarzino Secondina)
Le Conseil approuve.
A l'article 9 nous avons deux amendements présentés par
l'Assesseur Vallet et un amendement présenté par les Conseillers
Frassy et Lattanzi.
Je donne lecture des amendements présentés par l'Assesseur:
Emendamento Il comma 2 dell'articolo 9 è sostituito dal
seguente:
"2. Si prescinde dal limite minimo di cui al comma 1, lettera
d), per i pubblici dipendenti trasferiti in Valle d'Aosta per cause
di servizio, debitamente documentate, fermo restando l'obbligo
della residenza in un comune della regione all'atto della
presentazione della domanda di mutuo?.
Emendamento Il comma 7 dell'articolo 9 è sostituito dal
seguente:
"7. Nel caso in cui la domanda di mutuo sia presentata da un
soggetto inserito nel nucleo familiare dei genitori, i requisiti
soggettivi di cui al comma 1, previa richiesta del soggetto
interessato, sono riferiti al solo richiedente. In tal caso,
l'alloggio oggetto di mutuo deve essere occupato direttamente dal
richiedente e gli altri componenti del nucleo familiare originario,
proprietari o usufruttuari per intero di un'abitazione ovunque
ubicata, salvo che gli stessi siano ultra sessantacinquenni o
necessitino di assistenza sanitaria continuativa documentata, non
possono trasferire la propria residenza nell'immobile finanziato
per un periodo di cinque anni dalla data del contratto definitivo
di mutuo, pena la revoca dello stesso con le modalità previste
all'articolo 30, comma 2.?
Je donne lecture de l'amendement présenté par les Conseillers
Frassy et Lattanzi:
Emendamento Articolo 9, comma 8, dopo "nucleo familiare
originario" aggiungere:
"se rientranti tra i soggetti beneficiari della presente
legge?.
Je soumets au vote l'amendement n° 1 de l'Assesseur:
Conseillers présents: 29
Votants: 27
Pour: 27
Abstentions: 2 (Beneforti, Squarzino Secondina)
Le Conseil approuve.
La parole au Conseiller Frassy sur l'amendement n° 2 de
l'Assesseur:
Frassy (FI)
Per comunicare che, considerato che il testo
del secondo emendamento è stato modificato e concordato, recependo
il nostro emendamento, ritiriamo il nostro primo emendamento.
Président
Je soumets au vote l'amendement n° 2 de
l'Assesseur:
Conseillers présents: 29
Votants: 27
Pour: 27
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 9 dans le texte ainsi modifié:
Articolo 9 (Requisiti soggettivi)
1. I mutui sono concessi a favore dei soggetti aventi i seguenti
requisiti, all'atto della presentazione della domanda:
a) età non inferiore a diciotto anni e non superiore a
sessantacinque anni;
b) reddito proprio minimo di euro 5.000, indipendentemente dal
reddito degli altri componenti del proprio nucleo familiare;
c) reddito complessivo del nucleo familiare compreso entro i
limiti indicati all'articolo 10;
d) residenza per almeno cinque anni, anche non consecutivi, in
uno o più comuni della regione;
e) non essere per intero proprietari o usufruttuari, essi stessi
o i componenti del nucleo familiare, di un'abitazione ovunque
ubicata;
f) non aver ottenuto contributi o finanziamenti pubblici per
l'acquisto, la nuova costruzione o il recupero di un immobile
destinato ad uso abitativo e non essere titolari di quote di
comproprietà o di diritti di usufrutto sull'abitazione oggetto
delle suddette agevolazioni.
2. Si prescinde dal limite minimo di cui al comma 1, lettera d),
per i pubblici dipendenti trasferiti in Valle d'Aosta per cause di
servizio, debitamente documentate, fermo restando l'obbligo della
residenza in un comune della regione all'atto della presentazione
della domanda di mutuo.
3. In deroga a quanto previsto al comma 1, lettera e), è
ammessa:
a) la proprietà o l'usufrutto di una sola abitazione, qualora la
stessa sia impropria o antigienica ai sensi della normativa
regionale vigente in materia di assegnazione di alloggi di edilizia
residenziale;
b) la proprietà o l'usufrutto di una sola abitazione, qualora la
stessa non sia conforme alla normativa vigente in materia di
barriere architettoniche e le difformità dell'immobile siano
eliminabili solo con interventi di tipo strutturale, nel caso in
cui il richiedente o altre persone appartenenti al suo nucleo
familiare siano portatori di handicap motorio o altra invalidità
grave certificata dall'autorità competente;
c) la proprietà di un'abitazione gravata da diritti reali di
godimento attribuiti ad altri soggetti non inseriti nel nucleo
familiare del richiedente;
d) la comproprietà e l'usufrutto parziale di più abitazioni,
qualora la somma delle quote della comproprietà e dell'usufrutto
sia inferiore all'unità;
e) la proprietà di un'abitazione funzionale ad un'attività
produttiva, di cui all'articolo 16, comma 1, lettera b).
4. Il requisito di cui al comma 1, lettera f), deve essere
posseduto da tutti i componenti del nucleo familiare del
richiedente, fatto salvo quanto disposto agli articoli 34 e 35.
5. Qualora il richiedente intenda cointestare l'immobile oggetto
di mutuo a persone conviventi non legate da vincoli di parentela o
di affinità con il richiedente stesso, queste devono essere
inserite nella famiglia anagrafica al momento della presentazione
della domanda, devono essere in possesso dei requisiti di cui al
comma 1, lettere e) ed f) ed il loro reddito concorre alla
formazione del reddito del nucleo familiare di cui all'articolo
10.
6. Qualora il richiedente contragga matrimonio dopo la
presentazione della domanda ed intenda cointestare l'immobile
oggetto di mutuo al coniuge, questi deve possedere i requisiti di
cui al comma 1, lettere e) ed f) ed il reddito del coniuge concorre
alla formazione del reddito del nucleo familiare di cui
all'articolo 10. Se il limite massimo di cui all'articolo 10 è
superato, la cointestazione non è ammessa. I requisiti del presente
comma si intendono riferiti al momento della presentazione della
domanda originaria del mutuo.
7. Nel caso in cui la domanda di mutuo sia presentata da un
soggetto inserito nel nucleo familiare dei genitori, i requisiti
soggettivi di cui al comma 1, previa richiesta del soggetto
interessato, sono riferiti al solo richiedente. In tal caso,
l'alloggio oggetto di mutuo dev'essere occupato direttamente dal
richiedente e gli altri componenti del nucleo familiare originario,
proprietari o usufruttuari per intero di un'abitazione ovunque
ubicata, salvo che gli stessi siano ultra sessantacinquenni o
necessitino di assistenza sanitaria continuativa documentata, non
possono trasferire la propria residenza nell'immobile finanziato
per un periodo di cinque anni dalla data del contratto definitivo
di mutuo, pena la revoca dello stesso con le modalità previste
all'articolo 30, comma 2.
Conseillers présents: 29
Votants: 27
Pour: 27
Abstentions: 2 (Beneforti, Squarzino Secondina)
Le Conseil approuve.
A l'article 10 nous avons l'amendement n° 3 présenté par
l'Assesseur Vallet et l'amendement présenté par les Conseillers
Frassy et Lattanzi.
Je donne lecture de l'amendement présenté par l'Assesseur:
Emendamento Al comma 2 dell'articolo 10, dopo le parole "dei
sussidi? sono inserite le parole ", aventi carattere di
continuità,?.
Je donne lecture de l'amendement présenté par les Conseillers
Frassy et Lattanzi:
Emendamento Articolo 10: abrogare il comma 4.
Je soumets au vote l'amendement n° 3 de l'Assesseur:
Conseillers présents: 29
Votants: 27
Pour: 27
Abstentions: 2 (Beneforti, Squarzino Secondina)
Le Conseil approuve.
La parole au Conseiller Frassy.
Frassy (FI)
L'emendamento che proponiamo riprende una
vecchia questione che viene riproposta puntualmente ogni qualvolta
ci si trova a dover valutare l'incidenza del reddito da lavoro
dipendente rispetto a quello che è il reddito da lavoro autonomo,
nel senso che, per una tradizione che non condividiamo perseguita
dall'Amministrazione regionale, il reddito da lavoro dipendente nel
suo ammontare complessivo beneficia di un abbattimento del 40
percento ossia viene considerato nella misura del 60 percento.
Non condividiamo questa conclusione perché condividere questa
conclusione vuol dire dare la patente di evasore fiscale e di
conseguenza criminalizzare i produttori di reddito autonomo, cosa
che noi assolutamente non ci sentiamo di continuare a fare, tanto
che su questa questione in V
Commissione… e il Presidente Rini è
stato uno dei fautori di questo meccanismo di revisione, si è
impegnato fin dall'inizio di legislatura - devo dire al momento con
risultati scarsi - ad aprire un confronto con la Giunta per
verificare che in determinate e particolari situazioni ci sia una
riconsiderazione di quella che riteniamo essere una
discriminazione.
Sul mutuo sulla prima casa riteniamo che la discriminazione sia
ancora più pesante perché, alla luce dei dati che sono stati letti
dal collega Lanièce, che ci dimostrano come sia ridotta la
percentuale di mutui erogati rispetto ai soggetti che hanno titolo
per ottenere i mutui stessi, la penalizzazione dei lavoratori
autonomi diventa altissima ed evidente perché se andiamo a vedere
il dato dei lavoratori autonomi che hanno conseguito il mutuo
rispetto ai lavoratori autonomi che non lo hanno conseguito,
notiamo che il rapporto fra i due è di gran lunga maggiore rispetto
a quanto non lo sia il rapporto fra i lavoratori dipendenti che lo
hanno conseguito e i lavoratori dipendenti che non lo hanno
conseguito.
Sulla base di questa riflessione perciò invitiamo il Consiglio
ad abrogare quella che riteniamo essere una discriminazione che non
è fondata su nulla che non sia il pregiudizio del lavoro
autonomo!
Riteniamo che il lavoro autonomo sia un lavoro da valorizzare e
non da penalizzare!
Président
Je soumets au vote l'amendement n° 2
des Conseillers Frassy et Lattanzi:
Conseillers présents: 30
Votants: 6
Pour: 4
Contre: 2
Abstentions: 24 (Agnesod, Aloisi, Borre, Cerise, Charles Teresa,
Comé, Cottino, Cuc, Fiou, Lanièce, Louvin, Marguerettaz, Martin,
Nicco, Ottoz, Pastoret, Perrin, Perron, Piccolo, Praduroux, Vallet,
Vicquéry, Viérin D., Viérin M.)
Le Conseil n'approuve pas.
Je soumets au vote l'article 10 dans le texte ainsi modifié:
Articolo 10 (Limiti di reddito e modalità per la determinazione
del medesimo)
1. Per l'accesso ai mutui il reddito annuo complessivo del
nucleo familiare:
a) non può essere inferiore a euro 10.000;
b) non può essere superiore a euro 34.000, calcolato tenendo
conto delle riduzioni di cui ai commi 3 e 4.
2. Il reddito del nucleo familiare è pari alla somma dei redditi
imponibili assoggettati a tassazione ordinaria, conseguiti da
ciascun componente il nucleo nell'anno precedente la data di
presentazione della domanda di mutuo, con esclusione dei redditi a
tassazione separata e dei sussidi, aventi carattere di continuità,
concessi dagli enti pubblici a fini assistenziali; questi ultimi
possono concorrere alla formazione del reddito, sommandosi al
reddito del nucleo familiare ai soli fini del raggiungimento del
limite minimo indicato al comma 1, lettera a).
3. Il reddito del nucleo familiare è diminuito di euro 1.700 per
ogni componente del nucleo che risulta essere a carico del
richiedente o che comunque non produce reddito proprio.
4. Qualora alla formazione del reddito concorrano redditi da
lavoro dipendente o da pensione, questi sono calcolati nella misura
del 60 per cento, con successiva eventuale detrazione delle somme
di cui al comma 3.
Conseillers présents: 30
Votants: 28
Pour: 25
Contre: 3
Abstentions: 2 (Beneforti, Squarzino Secondina)
Le Conseil approuve.
A l'article 11 nous avons l'amendement n° 4 présenté par
l'Assesseur Vallet, dont je donne la lecture:
Emendamento Dopo il comma 1 dell'articolo 11 è inserito il
seguente:
"1 bis) Nella determinazione del reddito ai fini della
fissazione del tasso d'interesse si applicano le riduzioni di cui
all'articolo 10, commi 3 e 4?.
Je soumets au vote l'article 11 dans le texte qui résulte de
l'amendement en question:
Articolo 11 (Tassi di interesse)
1. Il tasso di interesse annuo applicato ai mutui è pari:
a) per i redditi fino a euro 17.000, al 30 per cento del tasso
di riferimento determinato per il settore del credito fondiario
edilizio;
b) per i redditi superiori a euro 17.000 e fino a euro 25.000,
al 50 per cento del tasso di riferimento determinato per il settore
del credito fondiario edilizio;
c) per i redditi superiori a euro 25.000 e fino a euro 34.000,
al 70 per cento del tasso di riferimento determinato per il settore
del credito fondiario edilizio.
2. Nella determinazione del reddito ai fini della fissazione del
tasso d'interesse si applicano le riduzioni di cui all'articolo 10,
commi 3 e 4.
3. Il tasso di riferimento di cui al comma 1 è quello in vigore
nel mese antecedente la data di stipulazione del contratto di
mutuo, ed il tasso di interesse è arrotondato al mezzo punto
inferiore.
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 12:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 13:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 14:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 15:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 16:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 17:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 18:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 19:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 20:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
A l'article 21 nous avons deux amendements présentés par
l'Assesseur Vallet, dont je donne la lecture:
Emendamenti Dopo la lettera e) del comma 4 dell'articolo 21 è
inserita la seguente:
"e bis) persone sole con minori;".
La lettera h) del comma 4 dell'articolo 21 è soppressa.
Je soumets au vote l'article 21 dans le texte qui résulte des
amendements en question:
Articolo 21 (Formazione della graduatoria provvisoria)
1. La struttura regionale competente in materia di edilizia
residenziale verifica l'ammissibilità formale delle domande e
provvede all'istruttoria delle stesse, ai fini della formazione
della graduatoria di cui al comma 2.
2. Ai fini della formazione della graduatoria si applicano i
punteggi di cui all'Allegato A al presente regolamento,
nell'osservanza delle seguenti disposizioni:
a) l'occupazione dell'alloggio con contratto di locazione deve
essere comprovata dalla presentazione di copia del contratto di
locazione registrato, corredato della dichiarazione sostitutiva
attestante la residenza e la data di decorrenza della stessa;
b) l'assoggettamento a provvedimento di sfratto esecutivo, non
dovuto a morosità o ad altre inadempienze contrattuali, deve essere
comprovato dalla presentazione di copia della sentenza di sfratto
esecutiva;
c) la presenza di un invalido nel nucleo familiare deve essere
comprovata da idonea certificazione rilasciata dagli organi
competenti;
d) il matrimonio contratto nel biennio precedente la
presentazione della domanda di mutuo è comprovato mediante
dichiarazione sostitutiva del certificato di matrimonio;
e) lo stato improprio o antigienico dell'alloggio e la sua
occupazione in condizione di sovraffollamento deve essere
comprovato dalla presentazione di certificato rilasciato dal
Comune, previo accertamento dei servizi comunali e dell'azienda
USL;
f) il punteggio previsto in caso di ripresentazione della
domanda precedentemente non finanziata per carenza delle risorse
disponibili, è attribuito per due sole volte, indipendentemente dal
numero delle ripresentazioni;
g) gli interventi di nuova costruzione e recupero con criteri
propri della bioedilizia devono essere documentati dal relativo
progetto e da opportuna documentazione circa l'utilizzo di
materiali e criteri costruttivi propri della bioedilizia, con
particolare riferimento al risparmio delle risorse energetiche e
naturali.
3. I punteggi sono attribuiti sulla base delle condizioni
possedute alla data di presentazione della domanda di mutuo.
4. A parità di punteggio, sono privilegiate nell'ordine le
seguenti situazioni:
a) condizioni improprie o antigieniche dell'abitazione
occupata;
b) sovraffollamento dell'abitazione occupata;
c) nucleo familiare più numeroso;
d) assoggettamento a provvedimento esecutivo di sfratto;
e) matrimonio contratto nel biennio precedente la presentazione
della domanda;
f) persone sole con minori;
g) acquisto di abitazione occupata in regime di locazione;
h) presenza nel nucleo familiare di portatore di handicap
motorio o di soggetto affetto da grave invalidità;
i) costruzione e recupero dell'abitazione secondo criteri propri
della bioedilizia;
j) collocazione nella fascia di reddito inferiore;
k) maggiore anzianità di residenza in uno o più comuni della
regione;
l) presentazione della domanda in data antecedente.
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 22:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 23:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 24:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 25:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 26:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
A l'article 27 nous avons deux amendements présentés par
l'Assesseur Vallet, dont je donne la lecture:
Emendamenti La lettera c) del comma 1 dell'articolo 27 è
sostituita dalla seguente:
"c) alla presentazione di autocertificazione attestante la
residenza nell'abitazione finanziata, fatti salvi i casi in cui la
residenza sia assunta altrove conseguentemente ad obblighi di
legge.?
Il numero 4) della lettera b) del comma 2 dell'articolo 27 è
sostituito dal seguente:
"4) dell'autocertificazione attestante la residenza
nell'abitazione finanziata, fatti salvi i casi in cui la residenza
sia assunta altrove conseguentemente ad obblighi di legge.?
Je soumets au vote l'article 27 dans le texte qui résulte des
amendements en question:
Articolo 27 (Modalità di erogazione dei mutui aventi ad oggetto
l'acquisto)
1. I mutui aventi ad oggetto l'acquisto di immobili provvisti di
agibilità e accatastati, sono erogati in unica soluzione,
subordinatamente:
a) al perfezionamento dell'atto di compravendita;
b) alla stipulazione del contratto di mutuo e all'acquisizione
delle garanzie;
c) alla presentazione di autocertificazione attestante la
residenza nell'abitazione finanziata, fatti salvi i casi in cui la
residenza sia assunta altrove conseguentemente ad obblighi di
legge.
2. I mutui aventi ad oggetto l'acquisto di immobili in corso di
costruzione o recupero sono erogati secondo le seguenti
modalità:
a) 90 per cento per quote successive, sulla base dello stato di
avanzamento dei lavori, subordinatamente al perfezionamento del
contratto preliminare di mutuo e all'acquisizione delle
garanzie;
b) 10 per cento subordinatamente alla presentazione:
1) delle copie di eventuali progetti di variante e delle
relative concessioni;
2) del certificato di agibilità;
3) della documentazione attestante la denuncia catastale al
nuovo catasto edilizio urbano;
4) dell'autocertificazione attestante la residenza
nell'abitazione finanziata, fatti salvi i casi in cui la residenza
sia assunta altrove conseguentemente ad obblighi di legge;
5) di copia dell'atto notarile di compravendita.
3. Il mutuo è intestato al richiedente e agli eventuali soggetti
titolari di quote di comproprietà inseriti nel nucleo familiare al
momento della presentazione della domanda, fatto salvo quanto
previsto all'articolo 9, comma 7.
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
A l'article 28 nous avons l'amendement n° 9 présenté par
l'Assesseur Vallet, dont je donne la lecture:
Emendamento Il numero 4) della lettera b) del comma 1
dell'articolo 28 è sostituito dal seguente:
"4) dell'autocertificazione attestante la residenza
nell'abitazione finanziata, fatti salvi i casi in cui la residenza
sia assunta altrove conseguentemente ad obblighi di legge?.
Je soumets au vote l'article 28 dans le texte qui résulte de
l'amendement en question:
Articolo 28 (Modalità di erogazione dei mutui aventi ad oggetto
la costruzione e il recupero)
1. I mutui aventi ad oggetto la costruzione e il recupero sono
erogati secondo le seguenti modalità:
a) 90 per cento per quote successive, sulla base dello stato di
avanzamento dei lavori, subordinatamente al perfezionamento del
contratto di mutuo e all'acquisizione delle garanzie;
b) 10 per cento subordinatamente alla presentazione:
1) delle copie di eventuali progetti di variante e delle
relative concessioni;
2) del certificato di agibilità;
3) della documentazione attestante la denuncia catastale al
nuovo catasto edilizio urbano;
4) dell'autocertificazione attestante la residenza
nell'abitazione finanziata, fatti salvi i casi in cui la residenza
sia assunta altrove conseguentemente ad obblighi di legge;
5) di copia dell'atto di divisione nell'ipotesi prevista
all'articolo 13, comma 1, lettera c).
2. Il mutuo è intestato al richiedente e agli eventuali soggetti
titolari di quote di comproprietà inseriti nel nucleo familiare al
momento della presentazione della domanda.
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 29:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
A l'article 30 nous avons l'amendement n° 3, présenté par les
Conseillers Frassy et Lattanzi, dont je donne la lecture:
Emendamento Articolo 30, aggiungere il seguente comma:
"2 bis) si prescinde dal vincolo di residenza quando la stessa
sia determinata da obblighi di legge.?
Si j'ai bien compris, M. l'Assesseur, l'amendement n° 3 des
Conseillers Frassy et Lattanzi a été reçu; je soumets au vote
l'article 30 dans le texte qui résulte de l'amendement en
question:
Articolo 30 (Vincolo di residenza)
1. Fatto salvo quanto previsto all'articolo 31, comma 5, il
mutuatario deve occupare stabilmente l'abitazione finanziata e
mantenervi la residenza per almeno cinque anni, decorrenti:
a) dalla data del contratto di mutuo, per i mutui erogati in
unica soluzione;
b) dalla data del contratto definitivo di mutuo, per i mutui
erogati in più soluzioni.
2. Il mancato rispetto dell'obbligo di cui al comma 1, comporta
la revoca del finanziamento, con provvedimento del dirigente
competente in materia di edilizia residenziale, la restituzione del
capitale residuo e degli interessi a tasso agevolato maturati a
decorrere dalla data dell'ultima rata corrisposta nonché il
pagamento di una somma, a titolo di penale, pari a due semestralità
comprensive di capitale ed interessi.
3. Si prescinde dal vincolo della residenza quando la stessa sia
determinata da obblighi di legge.
4. Il mutuatario che contragga matrimonio dopo la stipulazione
del contratto di mutuo o del contratto definitivo, può trasferire
la propria residenza presso il coniuge anche prima della scadenza
del termine previsto al comma 1. In tal caso, l'abitazione può
essere locata a parenti o affini o a nuclei familiari aventi i
requisiti per l'accesso ai benefici di cui alla l.r. 76/1984.
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 31:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
A l'article 32 nous avons l'amendement n° 10 présenté
par l'Assesseur Vallet, dont je donne la lecture:
Emendamento Al comma 3 dell'articolo 32 le parole "la Giunta
regionale può autorizzare, in alternativa?, sono sostituite dalle
parole "il dirigente della struttura regionale competente in
materia di edilizia residenziale può autorizzare, in alternativa,
su richiesta del soggetto interessato?.
Je soumets au vote l'article 32 dans le texte qui résulte de
l'amendement en question:
Articolo 32 (Alienazione)
1. L'alienazione dell'abitazione finanziata è subordinata
all'estinzione del mutuo, fatto salvo quanto previsto all'articolo
33.
2. L'alienazione in violazione delle disposizioni di cui al
comma 1 comporta l'estinzione anticipata del mutuo secondo le
modalità indicate all'articolo 31, comma 2.
3. Qualora un componente del nucleo familiare sia colpito da
handicap motorio o da invalidità grave e l'abitazione oggetto di
finanziamento sia certificata come inadeguata dal Comune, sulla
base dell'accertamento dei servizi competenti dell'azienda USL, il
dirigente della struttura regionale competente in materia di
edilizia residenziale può autorizzare, in alternativa, su richiesta
del soggetto interessato:
a) l'alienazione dell'immobile finanziato e l'estinzione
anticipata del mutuo alle condizioni di cui all'articolo 31, comma
1, e la concessione di un nuovo mutuo di importo pari al capitale
residuo, finalizzato all'acquisto, alla costruzione o al recupero
di un'altra abitazione idonea a soddisfare le esigenze
sopravvenute;
b) l'alienazione dell'immobile finanziato e l'estinzione
anticipata del mutuo alle condizioni di cui all'articolo 31, comma
1, e l'ammissione di una nuova domanda di mutuo, in deroga
all'articolo 9, comma 1, lettera f).
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 33:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 34:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 35:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 36:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 37:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Je soumets au vote l'article 38:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
A l'article 39 nous avons l'amendement n° 4 présenté par les
Conseillers Frassy et Lattanzi, dont je donne la lecture:
Emendamento Articolo 39, aggiungere il seguente comma:
"7. La procedura di estinzione anticipata dei mutui autorizzati
ai sensi dei previgenti regolamenti, qualora non sia ancora
definita, viene regolamentata ai sensi dell'articolo 31, comma
2."
Si j'ai bien compris, M. l'Assesseur, l'amendement n° 4 des
Conseillers Frassy et Lattanzi a été accueilli par la majorité; je
soumets au vote l'article 39 dans le texte qui résulte de
l'amendement en question:
Articolo 39 (Norme transitorie)
1. Ai fini dell'ammissione ai mutui, alle domande di mutuo
presentate fino al 20 dicembre 2001, si applicano le disposizioni
dei regolamenti vigenti al momento della presentazione della
domanda.
2. Ai mutui concessi ai sensi dei regolamenti regionali, di
seguito indicati, non erogati o erogati parzialmente alla data di
entrata in vigore del presente regolamento, si applicano le
disposizioni di cui ai commi 4, 5 e 6 del presente articolo:
a) 22 aprile 1985, n. 1;
b) 8 aprile 1986, n. 1;
c) 28 luglio 1987, n. 1;
d) 28 aprile 1988, n. 5;
e) 23 dicembre 1989, n. 2;
f) 23 agosto 1991, n. 2.
3. Il contratto di mutuo deve essere stipulato entro sei mesi
dalla data di entrata in vigore del presente regolamento, pena la
revoca del finanziamento concesso.
4. Per i mutui che, alla data di entrata in vigore del presente
regolamento, risultino in fase di preammortamento, la parte
mutuataria può optare per:
a) il rimborso delle somme erogate, maggiorate degli interessi,
al tasso in vigore al momento dell'estinzione anticipata, maturati
a decorrere dalla data dell'ultima rata corrisposta;
b) la stipulazione del contratto definitivo per un importo pari
alle somme erogate, con conseguente revoca dell'importo residuo; al
piano di ammortamento è applicato il tasso di interesse agevolato
indicato nel contratto preliminare.
5. Qualora, alla data di entrata in vigore del presente
regolamento, la durata del preammortamento sia superiore a
quarantotto mesi, l'estinzione anticipata o la stipulazione del
contratto definitivo devono essere effettuate entro sei mesi dalla
data di entrata in vigore del presente regolamento.
6. Qualora, alla data di entrata in vigore del presente
regolamento, la durata del preammortamento sia inferiore a
quarantotto mesi, l'estinzione anticipata o la stipulazione del
contratto definitivo devono essere effettuate entro sei mesi dalla
data di scadenza dei quarantotto mesi.
7. La procedura di estinzione anticipata dei mutui concessi ai
sensi dei previgenti regolamenti, qualora non sia ancora definita,
è regolamentata ai sensi dell'articolo 31, comma 2.
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
A l'annexe A nous avons l'amendement n° 11 présenté par
l'Assesseur Vallet, dont je donne la lecture:
Emendamento L'allegato A è sostituito dal seguente:
"Allegato A
(Articolo 21, comma 2)
Determinazione dei punteggi ai fini della formazione della
graduatoria
RESIDENZA
PUNTI
1) fino a cinque anni
2) per ogni anno successivo maturato con un massimo di dieci
punti:
a) oltre 5 e fino a 15 anni
b) oltre 15 e fino a 25 anni
c) oltre 25 e fino a 35 anni
0
0,5 per ogni anno
0,3 per ogni anno
0,2 per ogni anno
COMPOSIZIONE DEL NUCLEO FAMILIARE
1) per il coniuge
2) per ogni figlio
3) per ogni persona di oltre 65 anni
4) per ogni altra persona (compreso il richiedente)
5) nucleo composto da persona singola con meno di 35
anni
6) presenza di un invalido nel nucleo familiare con
invalidità:
a) dal 60 all'80 per cento di invalidità
b) oltre 80 e fino al 100 per cento di invalidità
7) persona sola con uno o più minori a carico
8) coppie che abbiano contratto matrimonio nel biennio
precedente la presentazione della domanda di mutuo
2
2
1
0,80
1,5
1
2
2
5
REGIME DI OCCUPAZIONE DI ALLOGGIO
1) richiedenti che acquistano l'alloggio occupato con
contratto di locazione:
a) da oltre cinque anni
b) da tre a cinque anni
2) richiedenti sottoposti, al momento della domanda di mutuo,
a provvedimento di sfratto esecutivo non dovuto a morosità o ad
altre inadempienze contrattuali
3) richiedenti che occupino in regime di locazione, con
contratto registrato, da almeno due anni un alloggio:
a) considerato improprio o antigienico
b) in condizione di sovraffollamento
5
3
5
5
5
3
REDDITO DEL NUCLEO FAMILIARE
1) fino a euro 17.000
2) oltre euro 17.000 e fino a euro 25.000
3) oltre euro 25.000
3
1,5
0
ripresentazione della domanda di
finanziamento in seguito ad esclusione dalla precedente graduatoria
annuale per carenza di disponibilità finanziaria
interventi di nuova costruzione e
recupero con criteri propri della bioedilizia
4
2
Je soumets au vote l'amendement n° 11 présenté par
l'Assesseur:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
La parole au Conseiller Marguerettaz, pour déclaration de
vote.
Marguerettaz (SA)
Brevemente, vorrei unire la mia voce
alle numerose voci dei colleghi che mi hanno preceduto per
ringraziare da una parte la III Commissione, in particolar modo
l'Assessore Vallet, per il lavoro della Commissione e per la
disponibilità dimostrata dall'Assessore nel recepire gran parte,
per non dire forse la totalità, dei suggerimenti che gli sono
venuti dai diversi membri di Commissione.
Il mio interesse per questo provvedimento era nato dall'aver
letto una notizia "scandalistica?, nel senso che aveva meritato la
prima pagina del settimanale in questione, apparsa su un
settimanale locale del 6 maggio di quest'anno che titolava: "La
Giunta riconosce anche le coppie gay per la concessione dei mutui
agevolati, ammesse le famiglie di fatto?. Voi capite che per il
sottoscritto un titolo del genere in prima pagina, che tra l'altro
riportava una posizione della Giunta che bene o male mi trovo ad
appoggiare, mi ha fatto drizzare le antenne ed approfondire la
questione.
È per questo che ho partecipato ai lavori della III Commissione
credo in maniera piuttosto fattiva. Inviterei a ragion veduta il
Sig. R.P., che sarebbe il nostro amico estensore dell'articolo in
questione, articolo che ho visto non essere stato ripreso da nessun
altra testata né televisione successivamente, ad approfondire come
ho fatto io il tema di questo provvedimento. Si accorgerà l'amico
R.P. che invece questo provvedimento rappresenta una notevole
inversione di tendenza rispetto al passato: finora l'elargizione
dei mutui prima casa in realtà non impediva a nessuno di poter
attingere a questi benefici, tant'è vero che nel regolamento fino
ad oggi in vigore si faceva semplicemente riferimento a persone
fisiche, senza entrare nel merito del loro status familiare, cosa
che invece adesso si fa.
È vero che noi abbiamo ripreso nei primi articoli la definizione
di famiglia presente nell'attuale legge specifica sulla famiglia,
quindi "la famiglia comunque formata?, definizione che,
ricorderanno i colleghi presenti, nella scorsa legislatura
contrastai fortemente, ma è altresì vero che nel concreto, e quando
si parla di concreto in questo provvedimento per quanto mi riguarda
bisogna andare a vedere l'allegato che regola i punteggi, si fanno
delle scelte molto chiare: è vero che non è escluso nessuno dal
poter accedere ai mutui regionali, ma si creano, con i punteggi che
sono stati scelti, degli indirizzi molto chiari che vanno a favore
di quelle famiglie regolarmente formate o di quelle famiglie magari
non regolarmente formate, ma dove vi sono delle presenze di
minori.
Non è un caso che laddove, nell'allegato A, si parla di
"composizione del nucleo familiare? venga giustamente sottolineata
con un numero significativo di punti la presenza di un coniuge
all'interno del nucleo familiare, cosa che non viene fatta per
altri membri della famiglia. Parallelamente si mettono sullo stesso
piano famiglie fondate sul matrimonio, come prevede la Costituzione
italiana, e famiglie non formate sul matrimonio, ma solo dove ci
sono delle presenze di figli minori.
Un'altra questione che mi sento di sottolineare molto
positivamente è il punto 8 della composizione del nucleo familiare,
laddove c'è uno dei punteggi più significativi e più forti che
viene concesso a quelle coppie che abbiano contratto matrimonio nel
biennio precedente la presentazione della domanda di mutuo. Credo
che questo punto e questa tenuta in forte considerazione di una
giovane coppia recentemente sposata supplisca in parte a quel
famoso articolo 8 della legge sulla famiglia che fu cassato da
questo Consiglio e che voleva occuparsi degli interventi per
favorire la formazione delle famiglie.
Quell'articolo non venne approvato perché non si inquadrò bene
qual era la famiglia a cui rivolgersi, oggi lo si dice in maniera
neanche troppo implicita: noi indichiamo la nostra idea di famiglia
attribuendo un forte punteggio a quelle coppie che abbiano
contratto matrimonio nei due anni precedenti la domanda di
mutuo.
Dal mio punto di vista - e spero che R.P. possa, anche se non in
prima pagina, correggere i concetti da lui espressi il 6 di questo
mese - sono decisamente soddisfatto. Con altrettanta chiarezza devo
dire che questo provvedimento è dal mio punto di vista ancora
migliorabile e faccio due brevissime osservazioni sempre dal punto
di vista della famiglia.
La prima è la questione del reddito: qui si fanno due divisioni
di reddito, una per la famiglia dove c'è una presenza di una
persona sola e un'altra fascia di reddito che prevede tutte le
altre famiglie con più di una persona, ecco io credo che nel futuro
bisognerà fare un ragionamento a riguardo, così come bisognerà pur
farlo laddove si fissano i tetti massimi di metratura degli
appartamenti, anche qui, in un'ottica di politica familiare, forse
occorrerà pensare in futuro a parametrare non una massima ed
univoca metratura su una famiglia stereotipo, ma commisurarla alla
composizione del nucleo familiare. È chiaro infatti che se 100
metri quadri sono tanti per due persone, per una famiglia di cinque
persone possono essere appena appena adeguati.
Concludo ringraziando ancora, come ho esordito, l'Assessore, la
Giunta, la III Commissione e il Consiglio tutto per il buon lavoro
fatto e annuncio il voto favorevole mio e del mio gruppo.
Président
Je soumets au vote le projet de règlement
régional n° 15 dans son ensemble:
Conseillers présents: 30
Votants: 28
Pour: 28
Abstentions: 2 (Beneforti, Squarzino Secondina)
Le Conseil approuve.
Sur cela s'achèvent nos travaux de la journée.
La séance est levée.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK