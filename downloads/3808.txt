Consiglio Regionale della Valle d'Aosta - Oggetto del Consiglio n. 81 del 13 febbraio 1981 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 81 del 13 febbraio 1981 - Resoconto
OGGETTO N. 81/81 - DISEGNO DI LEGGE CONCERNENTE: "BILANCIO DI
PREVISIONE DELLA REGIONE AUTONOMA VALLE D'AOSTA PER L'ANNO
FINANZIARIO 1981 E PER IL TRIENNIO1981-1983".
Presidente
- Riprendiamo la trattazione dell'oggetto di
cui all'ordine del giorno. Cap. 37800, pag. 93.
Pag. 93, pag, 94. Ha chiesto di parlare il Consigliere Martin.
Ne ha facoltà.
Martin (UVP)
- Questa mattina l'Assessore Pollicini aveva
rimandato una risposta per quanto riguarda i fondi di rotazione
sugli alberghi relativi a questo capitolo.
Presidente -
Ha chiesto di parlare il Consigliere De
Grandis. Ne ha facoltà.
De Grandis (PRI) -
Chiedo una risposta alla domanda che
avevo già formulato in sede di discussione generale
sull'applicazione della legge 177.
Presidente -
Ha la parola l'Assessore all'Industria,
Commercio, Artigianato e Trasporti, Chabod.
Chabod (DC)
- Noi dobbiamo incassare ancora il 50% dei
fondi del '79 pari a 37 milioni, e 108 milioni per l'80. C'è
sembrato inutile di scrivere tali poste nel bilancio di quest'anno
finché non riceveremo i fondi, li iscriveremo quindi anche per
l'anno '81 al momento della riscossione.
Presidente
- Ha la parola l'Assessore al Turismo,
Urbanistica e Beni Culturali, Pollicini.
Pollicini (DP)
- In relazione ai fondi di rotazione per
le strutture alberghiere, come dicevo stamani, abbiamo nel corso
dell'anno '80 esaurito tutte le domande presentate.
Va riconosciuto che complessivamente in questo campo
l'intervento regionale ha raggiunto la cifra di 7.035.000.000. Si
tratta di cento domande accolte in questo settore. Fino al momento
della sospensione della legge sui fondi di rotazione, nonostante
avessimo dato ampia pubblicità della sospensione della validità
della legge, sono pervenute altre 25 domande di finanziamento
all'Assessorato per una richiesta complessiva di 3 miliardi. Tutte
le domande sono state respinte.
C'è una pressione notevolissima per interventi in questo
settore. D'altra parte, facevo presente, in altra seduta del
Consiglio, che oggi il costo di un albergo costituisce una cifra
abbastanza forte, perché un posto letto costa circa 15 milioni e,
quindi, un albergo da 70 posti letto costa un miliardo.
Oggi pochissimi operatori, se non nessuno, sono in grado di
affrontare spese del genere. D'altra parte noi abbiamo una
situazione alberghiera molto carente: è l'anello più debole
dell'offerta turistica della nostra Regione. Per di più stiamo
assistendo ad una serie di richieste di modifica di destinazione
d'uso di moltissimi alberghi. Noi non abbiamo alcun strumento per
opporci a queste richieste.
La Corte Costituzionale, con la sentenza n. 4 del mese di
gennaio di quest'anno, ha dichiarato illegittima sul piano
costituzionale la legge del vincolo alberghiero per gli alberghi
costruiti sino al 6 dicembre 1946. Nel dispositivo di delibera si
può notare uno spiraglio che consentirebbe di intervenire per porre
rimedio a questa emorragia di alberghi che si vogliono trasformare
in condomini o in residence. L'ultimo capoverso della sentenza dice
che sussiste una lamentata lesione del principio costituzionale di
uguaglianza perché la legge valeva solo per gli alberghi costruiti
fino al 6.12.1946 e non per i successivi.
Noi abbiamo proposto, e la Giunta ha già recepito, una proposta
di legge in questa direzione, proposta di legge che intende che gli
immobili adibiti ad uso di albergo, pensione o locanda, alla data
del 31.12.1980, sono vincolati a tale destinazione sino al
31.12.1985. Il vincolo sussiste anche per gli esercizi risultati
chiusi o, comunque, inattivi alla predetta data.
Io mi auguro che questa proposta di legge possa essere approvata
dalla Commissione di Coordinamento. Nella relazione che accompagna
questa legge vi sono elementi che possono indurre il Consiglio ad
approvarla, vuoi perché abbiamo potestà primaria in materia
alberghiera e di turismo, vuoi perché la stessa legge riconosce lo
stato di gravità contingente del settore per cui, nel nostro caso,
porre il limite predetto è di estrema importanza.
Noi riteniamo che sia possibile accogliere questo tipo di
proposta, altrimenti non sappiamo come porre rimedio a questo grave
inconveniente. Abbiamo circa 570 alberghi nella nostra Regione,
però di questo passo rischiamo di assistere alla trasformazione
degli alberghi in condomini in misura talmente preoccupante da
vedere compromessi gli sforzi che sono stati fatti e che dovrebbero
essere fatti per potenziare il turismo.
Il fondo di rotazione sarebbe lo strumento di estrema importanza
senza il quale, fatalmente, tutti i provvedimenti tampone non
servirebbero a niente. Abbiamo notevoli richieste, però non vi sono
disponibilità. Gli interventi posti in essere con questa legge
hanno dato risultati positivi poiché ne hanno beneficiato ben 100
alberghi. Se avessimo avuto maggiori disponibilità probabilmente
avremmo potuto realizzare qualcosa di più.
I confronti fatti con altre Regioni ci dicono che in questo
campo, probabilmente, siamo più arretrati e che abbiamo lasciato
gestire il settore in maniera spontanea, tanto è vero che abbiamo
150 alberghi la cui costruzione risale a prima del 6.12.1946.
Io mi auguro che ci sia la possibilità di poter avere adeguati
finanziamenti per il settore, altrimenti rischiamo di vanificare
tutti gli altri sforzi, per quanto limitati dalle disponibilità
finanziarie.
C'è stato un miglioramento delle presenze turistiche in Valle.
La stessa differenza che c'è tra le presenze dello scorso anno e la
presenza di quest'anno è tale da considerare almeno positive le
prospettive future, però non c'è dubbio che oggi nel settore siamo
carenti. Il problema degli alberghi si potrà risolvere se
riusciamo, attraverso questo fondo di rotazione, a creare degli
incentivi. Sinora l'incentivo era rappresentato da un tetto massimo
di 250 milioni e una quota pari al 60%. Noi riteniamo che occorra
aumentare tale tetto, anche in relazione al rapporto di costo che
aveva un albergo circa 6-7 anni fa e quello che può avere
adesso.
Se su questa strada riusciremo a trovare gli strumenti per
sviluppare il turismo avremo delle prospettive, altrimenti penso
che di turismo dovremo parlare in maniera sempre più flebile.
Presidente -
Ha chiesto di parlare il Consigliere De
Grandis. Ne ha facoltà.
De Grandis (PRI) -
In riferimento alla risposta che mi ha
dato l'Assessore Chabod, prendo atto con soddisfazione che ha fatto
tutto quanto doveva per ottenere i contributi della legge 177, però
vorrei chiarire un fatto. Se queste iniziative vengono comunicate
all'Assessorato alle Finanze, questo è in grado di inserire queste
entrate in un meccanismo che ha adottato per accelerare il flusso
delle entrate stesse della Regione. Non è un caso che i residui
attivi siano diminuiti quest'anno: evidentemente questo meccanismo
che è stato messo in atto e che passa attraverso l'Assessorato alle
Finanze e l'Ufficio regionale di Roma, funzione, per cui ritengo
che, al di là delle pressioni e dei solleciti che potrà fare
l'Assessore Chabod personalmente nei confronti del Governo
centrale, è bene mettere in condizione l'Assessorato alle Finanze
di predisporre, attraverso i suoi meccanismi, l'accelerazione di
queste entrate.
Presidente -
Ha chiesto di parlare il Consigliere Nebbia.
Ne ha facoltà.
Nebbia (PSI) -
A proposito della risposta che ha dato
l'Assessore Pollicini circa gli alberghi, volevo fare una
raccomandazione. Tra le strutture per l'ospitalità stanno avendo un
certo sviluppo i cosiddetti alberghi residenziali, che
costituiscono un struttura intermedia tra l'albergo e la seconda
casa con i vantaggi dell'uno e dell'altra. Molte regioni stanno
regolamentando questo settore per cui invito la Regione, il più
presto possibile, a regolamentare questo tipo di struttura, proprio
perché ci sono in atto notevoli richieste in questo senso.
Presidente
- Ha la parola l'Assessore al Turismo,
Urbanistica e Beni Culturali, Pollicini.
Pollicini (DP)
- Devo informare il Consigliere Nebbia che
le ultime due domande accolte riguardano proprio strutture del
genere, cioè con angolo di cottura, e sono state accettate in
quanto sono considerate strutture alberghiere allo stesso modo
degli alberghi tradizionali.
Presidente -
Pag. 95.
Ha chiesto di parlare il
Consigliere De Grandis. Ne ha facoltà.
De Grandis (PRI) -
Volevo chiedere alla Giunta se è al
corrente di un articolo apparso il 3 febbraio su "La Repubblica"
che riguardava un'iniziativa assunta dalla Regione Lombardia per il
teleriscaldamento. La Regione Lombardia ha previsto una serie di
progetti (Pavia, Alessandria e Mantova) per il teleriscaldamento
che porteranno ad un risparmio di gasolio di 700.000 tonnellate
annue. Questo progetto è stato presentato alla CEE che pare finanzi
l'iniziativa con un'erogazione di 400 miliardi.
Siccome io ritengo che quello energetico sia uno dei settori di
primaria importanza anche per lo sviluppo socio-economico della
Valle d'Aosta, chiedo se la Giunta ha in animo di operare per
condurre le opportune ricerche in questo settore, tenendo anche
presente la possibilità di ricorrere ai prestiti della B.E.I.
Presidente -
Ha la parola l'Assessore all'Industria,
Commercio, Artigianato e Trasporti, Chabod.
Chabod (DC)
- Quello che dice De Grandis è vero. Sarò
lunedì 23 a Bruxelles proprio per questo motivo. Quando ritornerò
farò conoscere i risultati dei colloqui.
Presidente
- Pag. 101. Ha chiesto di parlare il
Consigliere Péaquin. Ne ha facoltà.
Péaquin
(PCI)
- Affrontiamo adesso il settore
della sicurezza sociale e sanità, un settore che ci potrebbe
portare molto lontano se volessimo discutere. Mi limiterò adesso a
fare solo alcune domande.
A pag. 101 ho visto che c'è una diminuzione abbastanza notevole
dei fondi per il personale addetto al servizio sanitario. Io vorrei
sapere se si tratta di una di quelle decurtazioni dovute alle
necessità di tagli del bilancio che dovranno essere integrate con
il riparto fiscale.
Non ho visto nessun finanziamento per quanto riguarda la cifra
di 6 miliardi che la Regione dovrebbe versare al Mauriziano quale
corrispettivo delle strutture della Regione.
Ricordo, inoltre, che nella passata estate la Giunta aveva
assunto una delibera di 100 milioni per le cure dentarie ed in
seguito ad un'interpellanza fatta dal nostro Gruppo era stato detto
che sicuramente questa cifra non era sufficiente alle necessità.
Non trovando nessun cenno su questo bilancio chiedo all'Assessore
quale sarà la soluzione per il problema da noi sollevato.
A pag. 108 ci sono notevoli residui per la gestione dei servizi
a favore delle persone anziane. È una constatazione che sottopongo
all'attenzione di tutto il Consiglio.
Un'ultima domanda riguarda tutta la parte dei cap. 42300, 42350,
42450 e seguenti, dove si notano dei notevoli tagli per quanto
riguarda il funzionamento e la gestione degli asili-nido, dei
consultori familiari e così via. Anche qui vediamo che le somme
sono diminuite molto ed essendo questi dei fondi destinati ai
Comuni per la gestione di quei servizi gradirei avere notizie in
merito.
Presidente -
Ha chiesto di parlare il Consigliere Tamone.
Ne ha facoltà.
Tamone (UV) -
Je voudrais simplement
poser trois
questions à l'Assesseur Rollandin sur les travaux de
restructuration de l'Hôpital Mauricien, sur le Beau-Regard et le
Centre Médical de Donnas. Merci.
Presidente -
Ha chiesto di parlare il Consigliere De
Grandis. Ne ha facoltà.
De Grandis (PRI) -
Per ricordare all'Assessore
la
risposta sulla legge Merli.
Presidente -
Ha la parola l'Assessore alla Sanità e
Assistenza Sociale, Rollandin.
Rollandin (UV) -
Per quanto riguarda le spese per il
personale la differenza non è legata a tagli che si sono dovuti
apportare in quanto, almeno per il settore sanitario, anche
eventuali rimpinguamenti non sono legati al riparto. Qui si tratta
della spesa prevista prima dei contratti. Sul bilancio regionale in
senso stretto, cioè sui fondi che la Regione deve emettere, non
grava la spesa sanitaria, in quanto essa è prevista dal Fondo
sanitario.
Gli aggiornamenti previsti, sia dai nuovi contratti che dagli
adeguamenti, ci verranno assegnati sul Fondo sanitario e, quindi,
faranno parte di questi capitoli di volta in volta. Quindi, non
figurano in bilancio proprio perché non c'è ancora stata questa
assegnazione, che è prevista già con l'adeguamento del 15% in
aumento sul nuovo Fondo, in relazione alle nuove spese previste dai
contratti.
Per quanto riguarda la seconda richiesta relativa ai fondi che
eventualmente dovrebbero essere previsti per l'Ospedale, devo far
presente che la spesa non graverà sui fondi regionali in quanto
l'accordo di massima tra Regione e Ordine Mauriziano pone una base
di analisi e, quindi da la possibilità di intervento a livello
ministeriale.
Poiché la clausola dell'Ordine Mauriziano è prevista dalle leggi
nazionali, si tratta di una spesa che noi chiediamo in più per
sanare una situazione che la Regione deve risolvere. La base
d'intesa è stata raggiunta e con questo tipo di operazione si viene
a sanare una situazione che perdurava da un decennio.
Per il Capitolo 40200 "Spese per la costruzione di strutture
ospedaliere a carico della Regione" va tenuto conto che i vincoli
legislativi non permettono più di mettere delle somme "ad hoc"
stornandole dai bilanci regionali, in quanto esiste il limite, di
posti letto, che noi non abbiamo voluto superare.
Noi abbiamo chiesto un finanziamento ad hoc che riguarda il
completamento degli ospedali, il che non vuol dire aumento di
posti-letto in quanto noi siamo al di sotto della media, perché la
nuova struttura che dovrebbe inserirsi non va conteggiata come
numero di posti-letto rispetto alla struttura normale, che deve
soddisfare a tutte le esigenze della Regione, ma è un'aggiunta che
è legata a delle esigenze del Mauriziano.
Per quanto riguarda le delibere di intervento finanziarie per le
cure odontostomatologiche relative alla parte protesica e per la
parte di cure dentarie ai bambini, esclusa la cura delle carie
dentarie e le estrazioni, abbiamo previsto un intervento
finanziario che al momento della delibera avevamo detto essere
insufficiente.
Infatti, 100 milioni sono insufficienti perché abbiamo visto che
con questo tipo di intervento molta gente, soprattutto della
campagna e gente che non aveva la possibilità di fare questo
intervento non indifferente a livello economico, ha risolto in modo
soddisfacente le proprie esigenze e, quindi, c'è stata una domanda
molto alta in tal senso.
È chiaro che il fenomeno decrescerà. Noi abbiamo previsto questi
fondi che, tra l'altro, abbiamo già passato come gestione all'Unità
Sanitaria locale. Quindi, questa funzione utilissima, perché si
tratta di un intervento sociale che era estremamente sentito e
richiesto, non deve cadere. Per questo tipo di intervento abbiamo
sfiorato il limite della regolarità dell'operazione finanziaria,
poiché si impegnano dei fondi che abbiamo sul Capitolo del Fondo
sanitario e che noi adesso diamo in gestione all'Unità Sanitaria
Locale.
Quindi, noi non intendiamo far cadere questo intervento, ma
intendiamo rimpinguare questi fondi a seconda delle necessità,
tenuto conto dei massimali fissati per gli interventi
finanziari.
Per la gestione delle strutture per le persone anziane, va fatto
un grosso sforzo, affinché questi fondi vengano effettivamente
utilizzati. Quel residuo, infatti, è dovuto alla difficoltà che
hanno avuto i Comuni nel mettere in opera i servizi. Pensiamo che
quanto prima, con quello scambio e con quella reciproca
consultazione che si è instaurata, si possa superare e, quindi,
utilizzare effettivamente questi fondi.
Per i capitoli che riguardano gli asili-nido non si tratta di
decurtazioni: si tratta di fondi che per la gestione ci vengono
assegnati dallo Stato e abbiamo potuto iscrivere in bilancio la
somma che c'è stata assegnata negli anni scorsi. Quindi, man mano
che avremo la possibilità rimpingueremo questi capitoli, ma per il
momento non abbiamo potuto iscrivere fondi in eccesso, proprio
perché sono le leggi statali che prevedono questi fondi.
Diverso è, invece, il discorso dei consultori familiari per i
quali la cifra di 1.466.000.000 riguarda l'insieme dei fondi che ci
vengono assegnati con stanziamenti a parte, perché si tratta di una
delle poche leggi che vengono ancora finanziate al di fuori del
Fondo sanitario e noi abbiamo previsto di passare questa gestione
ai Comuni.
Proprio con questo tipo di impostazione stiamo vedendo che,
attualmente, in tutti i distretti della Regione si stanno attivando
i consultori. Mancano ancora due consultori che non dispongono di
tutti gli specialisti.
Che cosa succedeva? Non si trovavano pediatri e non si trovavano
ginecologi che fossero nelle condizioni di andare ad operare alle
tariffe orarie che sono fissate.
È chiaro che per un ginecologo operare a 9.500 lire all'ora in
un consultorio, mentre nel proprio studio guadagna 25.000 lire ogni
quarto d'ora, non è conveniente.
A questi operatori non si poteva pagare di più di quello che era
previsto. Con la nuova normativa c'è la possibilità di operare a
regime di convenzione, vale a dire che le tariffe previste per
questo tipo di visite vengano attuate sia che vengano fatte
all'interno dell'ambulatorio ospedaliero, sia che vengano fatte in
un ambulatorio del distretto, con il vantaggio che il ginecologo
lavora a livello di ambulatorio esterno come se lavorasse
all'interno della struttura. Lavorando in compartecipazione, gli
operatori lasciano il 5% legato per il funzionamento delle
strutture.
Con questo sistema si riesce a superare la difficoltà del
reperimento degli specialisti sul territorio.
La stessa cosa abbiamo fatto con i pediatri. La variazione della
pianta organica della pediatria era legata alla possibilità di non
tener più la parte ospedaliera come un reparto chiuso. Già ora gli
operatori sanitari del reparto si recano sul territorio. Questo ha
fatto si che la maggior parte dei consultori possa trovare un avvio
adeguato.
I servizi del consultorio che ha una finalità che va oltre la
semplice visita perché si inserisce in un programma di educazione
sanitaria, con questi interventi nell'ultimo anno sono notevolmente
migliorati e quindi contiamo nell'81 di utilizzare questi
fondi.
Teniamo conto che una parte di questi fondi, che risultano a
residuo, sono già impegnati in quanto molti Comuni hanno presentato
dei progetti di ristrutturazione e di ridefinizione di strutture
ambulatoriali per queste esigenze. Molti Comuni si stanno
organizzando a livello di distretti, perché chiaramente non si
potrà istituire ambulatori in ogni paese e ci dovrà pur essere uno
spostamento minimo concordato con i Comuni, evitando, comunque, le
difficoltà legate alla viabilità che sono da tenere in massima
considerazione, perché abbiamo visto che istituire l'ambulatorio in
un Comune piuttosto che in un altro portava notevoli aggravi. Anche
questo è un dibattito che si è svolto lo scorso anno e che ha
portato a definire le sedi dei distretti.
Pour ce qui concerne la restructuration de l'Hôpital Mauritien,
tout le monde sait que les travaux sont à un niveau assez avancé,
comme par ex. pour la dialyse.
En effet nous espérons qu'avant la fin de juin les travaux
pourront être achevés. Pour le 3
ème
étage aussi, les
travaux sont bien avancés et nous comptons pouvoir les terminer à
peu près pendant la même période. Pour le Beau-Regard, nous avons
eu des difficultés, mais nous pensons pouvoir définir la question
dans la semaine prochaine. On a déjà employé les fonds disponibles
pour l'Art. 12 et nous avons reçu de l'Etat les 6 milliards qui
nous permettront de pouvoir rendre l'argent que nous avons emprunté
à cet effet.
Pour le Centre Médical de Donnas, la partie essentielle a été
presque terminée. Une variation a été introduite et, en effet, nous
avons ajouté une nouvelle structure pour la dialyse. Il y a une
semaine, on a présenté le permis de construire à la Commune de
Donnas, mais il faudra attendre un peu de temps pour obtenir ce
permis.
Avec toutes ces structures, nous pensons mettre fin à la
question des hôpitaux dans la Région. En effet, avec le
Beau-Regard, on a atteint le chiffre par mille dont on a déjà
parlé.
Pour le Mauritien aussi, nous avons déjà le projet exécutif et
la permission du propriétaire du terrain.
Nous avons l'intention de commencer les travaux lorsqu'on aura
terminé la dialyse. En effet, il ne serait pas possible de
travailler en même temps dans les deux secteurs.
Nous pensons de commencer en juillet.
Per la questione della legge Merli non avevo dato risposta prima
in quanto pensavo di farlo in questo momento. È un problema che ha
già visto impegnato il Consiglio in parecchie sedute e che sta
assumendo sempre più rilevanza. Si è svolta una riunione
interministeriale nel corso della quale si è fatto il punto, da
parte di tutte le Regioni, per quanto riguarda il programma di
massima che noi abbiamo presentato e che ci ha permesso di
utilizzare il finanziamento stralcio per i 10 miliardi da destinare
ai Comuni che avevano già predisposto i progetti. Il recupero di
questi fondi da la possibilità ai Comuni maggiormente interessati
di intervenire, e qui riprendo un attimo il discorso che aveva
fatto il Consigliere Martin per quanto riguarda il Consorzio di
Aosta e Comuni limitrofi.
Il Collega Martin mi aveva chiesto se in quel momento i Comuni
erano già tutti consorziati; io avevo risposto che la pratica non
era terminata, mi ero informato ed avevo mandato una lettera,
assieme al Presidente del Consorzio, per far si che i Comuni
aderissero a questa richiesta che va nella direzione che più volte
è stata sottolineata dal CIPE, cioè di far sì che ci sia una
massima aggregazione di Comuni, in modo da evitare di fare
l'installazione di piccoli depuratori, che l'esperienza ha
dimostrato molto difficili da mantenere in funzione. Quindi uno
degli sforzi che viene fatto in questo momento è quello di
sensibilizzare i Comuni affinché studino a livello tecnico la
possibilità di associarsi.
Per quanto riguarda i finanziamenti, non sono previsti in
bilancio perché stiamo predisponendo una legge che tenga conto dei
finanziamenti per le tre voci, cioè: edilizia abitativa, industria
e percentuale sulle tasse che i singoli Comuni dovranno farsi
pagare per la fruizione del servizio e che dovrebbero rientrare
nelle casse regionali per consentirne la gestione.
Quindi, in finanziamento non figura non per dimenticanza o
perché non abbiamo intenzione di intervenire in questo campo, ma
perché, nonostante ci sia già la delibera del CIPE, i fondi sono
estremamente ridotti. Tra l'altro, per il solito discorso della
popolazione, numero posti-letto, corsi d'acqua e loro portata, i
parametri usati condannano le regioni come la nostra che sembra
siano in una posizione più avvantaggiata, mentre invece hanno delle
difficoltà enormi a livello di convogliamento e di condutture,
perché realizzare un depuratore in una regione montagnosa è
estremamente più difficile.
Quindi, non riusciremo in tempi brevi a risolvere il problema in
tutta la Regione; è però sostanziale notare che si risolve
vantaggiosamente il problema di Aosta, a cui abbiamo assegnato 6
miliardi erogati dalla Cassa Depositi e Prestiti a totale carico
dello Stato, che paga gli oneri complessivi.
Inoltre, poiché è noto che il punto più inquinante è la zona a
valle di Aosta, con questo depuratore noi abbiamo risolto tale
problema per una massa di 60.000 persone.
Porteranno quanto prima una proposta di legge in Consiglio, dove
sarà previsto un nuovo capitolo in relazione ai fondi che ci
verranno assegnati ad hoc per questo tipo di intervento.
Presidente -
Pag. 101, pag. 102, pag. 103, pag. 104, pag.
105, pag. 107, pag. 108, pag. 109, pag. 110, pag. 115, pag. 116,
pag. 117.
Ha chiesto di parlare il Consigliere Cout. Ne ha facoltà.
Cout (PCI) -
Ho notato che anche nei capitoli che
riguardano la Pubblica Istruzione ci sono dei tagli notevoli che,
almeno così ci ha spiegato l'Assessore in Commissione, dovrebbero
poi essere coperti con i fondi del riparto a disposizione per
rimpinguare il bilancio.
Al Cap. 43600 sono indicate le spese per il funzionamento degli
organi collegiali. Mi sembra che già da un paio di anni queste
spese siano sempre ferme sui 650 milioni. Dei 600 milioni residui
l'Assessore ci ha detto in Commissione che sono quasi tutti spesi.
Una volta che dovesse arrivare il riparto, si ha intenzione di
aumentare il capitolo o il capitolo rimarrebbe sempre con questa
spesa?
Faccio questa domanda perché quando si è trattato di scegliere
per la destinazione degli ultimi cento milioni per la Pubblica
Istruzione, l'Assessore ha voluto assegnare tali fondi per le spese
che incontrano i Comuni, a differenza di altri Assessorati che,
invece, hanno operato dei tagli anche per quanto riguarda il
riparto ai Comuni, e questa è una scelta abbastanza valida.
L'Assessore ha preferito aspettare il riparto per avere 100
milioni a disposizione per le spese per i libri di testo, però in
questo capitolo è un po' difficile capire il meccanismo, visto che
la legge parla di 650 milioni, che sono fermi da un po' di tempo,
anche se ci saranno degli aumenti nelle spese che gli organismi
collegiali devono sostenere per il loro funzionamento.
Mi sembra, quindi, che anche in questo caso bisognerebbe vedere
se non è il caso di aumentare questo capitolo.
Presidente -
Ha la parola l'Assessore alla Pubblica
Istruzione, Viglino. Ne ha facoltà.
Viglino (UV)
-
Il Cap. 43600 è stato rifinanziato
proprio con una legge del dicembre 1980. Abbiamo rifinanziato il
capitolo presentando la legge al Consiglio nel mese di novembre e
richiedendo un aumento di 100 milioni.
I 650 milioni riguardano l'anno 1980, compreso l'importo
previsto dalla legge del 7.12.1979 (legge concernente la scuola
materna rifinanziata per 50 milioni). I 100 milioni sono stati
conglobati nelle previsioni assestate del bilancio 1980 perché
l'Assessorato alle Finanze ha ritenuto che la legge era già stata
presentata; però questi fondi non sono stati ancora
ridistribuiti.
Siccome lei fa parte del Consiglio scolastico regionale,
ricorderà benissimo che, nell'ultima riunione, abbiamo ripartito
soltanto 500 milioni ed abbiamo detto che per gli altri 100 milioni
avremmo aspettato che la legge divenisse operante.
Infatti, a giorni, lei riceverà una comunicazione per una
riunione del Consiglio scolastico regionale e nell'ordine del
giorno è prevista la ripartizione degli ultimi fondi che abbiamo
ricevuto. Quindi, non è mia intenzione chiedere per l'81 un altro
rifinanziamento. Caso mai, dopo che avremo visto le spese
effettuate dalle scuole alla fine dell'81, si potrà prevedere, sul
bilancio dell'82, un rifinanziamento, ma non in questo momento,
dato che questo capitolo è statoappena rifinanziato.
Presidente -
Pag. 118.
Ha chiesto di parlare il
Consigliere Martin. Ne ha facoltà.
Martin (UVP) -
Un chiarimento soltanto per quanto
riguarda il capitolo 43900: che cosa si intende con spese per il
pagamento degli stipendi agli insegnanti tramite uffici postali e
come mai c'è questa riduzione tra l'80 e l'81?
Presidente -
Ha chiesto di parlare il Consigliere Tamone.
Ne ha facoltà.
Tamone (UV) -
Je voulais poser une question
à
M.lle Viglino que j'avais déjà posée en Commission, mais je crois
qu'elle peut intéresser tout le Conseil. C'est la question du
recyclage des livres d'école. Je voudrais connaître la situation
actuelle. Merci!
Presidente -
Ha la parola l'Assessore alla Pubblica
Istruzione Viglino. Ne ha facoltà.
Viglino (UV)
-
Je commence à répondre au
Conseiller Martin. Le chapitre a toujours existé sous cette forme
mais, depuis l'année dernière, nous avons invité le personnel
enseignant à éviter d'employer les Postes car cela comportait une
dépense de 15 millions et a demander, sur un petit imprimé que nous
leur avons transmis, le versement direct de leur salaire sur leurs
comptes courants. En effet la plus grande partie des enseignants,
tout au moins, ceux qui disposaient d'un comte courant, a signé cet
exemplaire, de fa?on que les dépenses de la distribution postale
des salaires pour le personnel enseignant, ne sont plus de 15
millions mais de 1 million seulement. Nous avons ainsi économisé 14
millions.
Presidente -
Pag. 119, pag. 120.
Ha chiesto di
parlare il Consigliere Martin. Ne ha facoltà.
Martin (UVP) -
Je crois que le 27 du mois, certainement,
tout le monde va retirer son traitement. Alors, je pense qu'aussi
ce million pourrait être économisé.
Viglino (UV)
-
Non, parce qu'il y a encore des
enseignants qui préfèrent passer à la poste, par ex. les retraités.
Il y en a d'autres qui n'ont pas de compte courant et, donc, ils ne
peuvent pas faire verser leur salaire directement à la banque. Les
Postes nous demandaient 15 millions pour effectuer ce service.
Comme maintenant le nombre des enseignants est extrêmement réduit,
évidemment nous avons prévu seulement 1 million de dépense pour ce
service que nous faisons effectuer gratuitement.
Quant à la question du recyclage des livres de texte, elle est
certainement à un point excellent puisque, depuis trois ans, nous
réussissons à maintenir le plafond de 500 millions au lieu de voir
les dépenses continuellement augmenter à travers les années.
D'ailleurs, je dois dire que la Commission précédente pour
l'Instruction Publique avait fait un excellent travail. Elle avait
approfondi la question et conclu que le devoir de l'Administration
qui était celui d'essayer, de maintenir ce plafond. Or ce plafond
ne pouvait être maintenu qu'à travers un recyclage des livres de
texte. Comme vous le savez, l'augmentation des livres scolaires a
continué avec des pourcentages plutôt élevés. Certaines écoles, à
travers le recyclage de leur livre de texte, non seulement ont
réduit les dépenses, mais encore, avec la somme que nous leur
versons par élève, elles arrivent même avoir un bénéfice. Je cite,
par ex. l'Institut Technique, l'Istituto Magistrale, le Lycée
Scientifique, qui ont des bénéfices variant de 2 a 5-6 et peut-être
même 7 ou 8 millions. Avec ces sommes, les élèves peuvent
évidemment acheter du matériel didactique ou couvrir d'autres
dépenses pour le fonctionnement de l'école.
Cette fois-ci, nous avons laissé le chiffre qui est prévu par la
loi, c'est-à-dire 400 millions. Malgré mes demandes angoissées à la
Junte Régionale, je n'ai pas pu obtenir qu'on me mette 100 millions
dans le fond global pour pouvoir réfinancer la loi. A peine nous
aurons la nouvelle loi financière, je le demanderai. Si jamais, par
malheur, cette loi n'est pas voté en temps voulu, j'essayerai
désespérément de "racler mes fonds de tiroirs" pour arriver à
ouvrir cette dépense. Il est impensable que nous puissions diminuer
de 100 millions la dépense pour les livres scolaires, malgré tout
le recyclage qui a lieu et qui est en train de procéder d'une façon
satisfaisante. Je pense que, d'une façon ou d'une autre, nous
arriverons à présenter la loi qui nous permettra de porter cette
somme de nouveau de 400 à 500 millions. Nous ne l'avons pas fait
parce que c'est une dépense qui est prévue pour l'automne. Alors,
comme tous nos espoirs sont dans la loi financière, au plus tard au
mois de mai ou juin, voilà pourquoi j'ai laissé la somme prévue.
J'ai préféré, au contraire, comme l'a dit le Conseiller Cout,
insister énormément pour pouvoir refinancer la loi n. 40 du
chapitre 44350. Ces subventions que nous donnerons aux Communes
doivent être faites pour le mois de juin au plus tard. Nous savons
que les dépenses pour les transports et les cantines scolaires
seront nettement supérieures par rapport à celles de ces dernières
années. Toutefois, là aussi, depuis deux ans, nous avons bloqué un
plafond de 600 millions. C'était là aussi un graphique qui montait
continuellement.
Presidente -
Pag. 119, pag. 120.
Ha chiesto di
parlare il Consigliere Martin. Ne ha facoltà.
Martin (UVP) -
Je voulais poser a M.lle Viglino la
question de l'école moyenne de Pont-Suaz. A quel point se trouve la
construction de cette école qui, comme vous le savez, a une grande
importance pour les Communes de Jovençan, Charvensod, Pollein et
même, je pense, pour la ville d'Aoste?
Presidente -
Ha chiesto di parlare il Consigliere Cout.
Ne ha facoltà.
Cout (PCI) -
Per quanto riguarda i tre capitoli 45000,
45050, e 45100 abbiamo visto che ci sono dei tagli notevoli e,
infatti, in Commissione l'Assessore ci faceva presente che, ad
esempio, con i due miliardi del Cap. 45050 non si arriva quasi
neanche a giugno.
Per le esigenze che ci sono attualmente in Valle saranno
necessari vari miliardi: c'è un'idea su quello che potrà essere
messo in bilancio, o anche qui bisognerà vedere cosa ci darà il
riparto, e cosa si potrà utilizzare prendendo da altri
capitoli?
Ci sono delle esigenze grosse per quanto riguarda l'edilizia
scolastica e chiedo se c'è un'idea di quale potrà essere più o meno
la spesa che verrà prevista in questi capitoli.
Presidente -
Ha chiesto di parlare il Consigliere Tamone.
Ne ha facoltà.
Tamone (UV) -
Je voudrais simplement étendre la question
de M. Martin aux écoles de Variney et de Villeneuve.
Presidente -
Ha la parola l'Assessore alla Pubblica
Istruzione, Viglino. Ne ha facoltà.
Viglino (UV)
-
Je peux commencer à répondre à M.
Martin et à M. Tamone.
La question de l'école moyenne de Pont-Suaz est une question
extrêmement importante. Mais, comme le Conseiller Martin le sait
très bien, il y a eu un temps d'arrêt à cause de la construction
délabrée qui se trouve sur le terrain qui devait être exproprié. Vu
la requête des propriétaires, j'ai prié le Président de la Junte,
de vouloir examiner avec le Consortium s'il était possible de
changer de terrain, puisque là il y a 24000 m
2
de
terrain qui sont disponibles. Comme nous avions parlé d'en
exproprier 12000, nous pourrions changer le choix des terrains, en
laissant de côté cette construction car nous ne trouverons jamais
les 120 millions nécessaires pour payer une construction délabrée.
Je sais que le Président devait s'en occuper, mais il a été
extrêmement pris par la question de la loi financière et très
souvent, comme vous le savez, il est à Rome. Je pense qu'à peine le
budget sera terminé et nous aurons discuté le projet de loi, lundi,
le Président donnera certainement la priorité à cette question qui,
en effet, revêt de l'importance non seulement pour toutes les
Communes qui se trouvent de l'autre côté de la Doire, mais
également au point de vue des écoles de la ville d'Aoste. Cela nous
permettrait de résoudre déjà quelques gros problèmes que nous avons
ici actuellement à Aoste même.
Pour Villenenve et Variney, l'Assesseur aux Travaux Publics
pourra donner des détails plus précis, mais il est évident que je
désire que ces écoles soient terminées.
Pour Variney, elles fonctionnent déjà en partie. Je sais qu'un
projet est à l'étude pour revoir un peu le deuxième lot et, quant à
Villeneuve, il faut absolument que la construction finisse le plus
rapidement possible. Vu qu'il y a eu déjà 15 ans perdus pour le
choix du terrain, je ne voudrais pas qu'on perde de nouveau 15 ans
pour la construction de l'école. Alors, je laisserai la parole a M.
Borbey qui est le grand maître des œuvres dans
ces questions-là et que j'ennuie régulièrement, en lui déclarant
que l'école pour lui ne compte rien, qu'il ne pense qu'aux routes,
qu'il ne pense qu'aux aqueducs, qu'il ne pense, hélas, qu'aux
cimetières!! Mais, il ne répond: "Mademoiselle, si vous me donnez
de l'argent, je puis disposer à vous faire tous les travaux que
vous voulez" !!
Presidente -
Ha la parola l'Assessore ai Lavori Pubblici,
Borbey.
Borbey (DC) -
Tengo soltanto a mettere al corrente il
Consiglio regionale che l'Assessorato ai Lavori Pubblici darà la
priorità proprio alle due scuole medie. Siamo in fase di
preparazione dell'appalto della scuola di Villeneuve. La scelta
dell'Assessorato sarà quella di appaltare opere per un miliardo,
altrimenti dobbiamo fare l'appalto secondo le norme CEE e, quindi,
con un iter di 6 mesi. Purtroppo, dopo dovremo fare una perizia
suppletiva di altrettanto per completare le opere.
Nel Cap. 45000 abbiamo ancora un residuo da parte dello Stato
dell'anno scorso di circa 135 milioni e questo anno abbiamo 349
milioni. Quindi, la Regione dovrà stanziare 600 milioni quest'anno
per fare un appalto da 1 miliardo.
Lo stesso discorso vale per Gignod. Anche in questo caso il
costo globale è di due miliardi e mezzo.
Presidente -
Pag. 121, pag. 122, pag. 123. Ha chiesto di
parlare il Consigliere Cout. Ne ha facoltà.
Cout (PCI) -
Per quanto riguarda le attività culturali e
scientifiche vedo che al Cap. 46100 è stata diminuita la quota a
carico del bilancio 1981 di 23 milioni. Anche in questo caso, una
volta che arriverà il riparto, il capitolo dovrà essere
rimpinguato, però vedo che al Cap. 46350 e al Cap. 46360, le
iniziative culturali e scientifiche sono suddivise.
La mia domanda è questa: c'è stato un aumento di 20 milioni su
un capitolo e 50 milioni nuovi su un altro capitolo? Come mai
questa divisione in due capitoli e come mai questo aumento di spesa
sin da ora? Cioè vorrei sapere se ci sono delle attività
particolari che l'Assessorato intende mettere in atto.
Presidente -
Ha la parola l'Assessore alla Pubblica
Istruzione, Viglino. Ne ha facoltà.
Viglino (UV)
-
Evidemment, le chapitre 46100 devra
être intégré, parce que ce n'est pas avec cette somme que nous
arriverons à couvrir toutes nos manifestations. Les deux chapitres,
46350 et 46360, et plus précisément le chapitre 46350 a été divisé
en deux chapitres et cela pour nous permettre soit de payer
directement par nous-mêmes, lorsque les manifestations le
demandent, soit de pouvoir donner des contributions aux Communes,
aux associations culturelles, ce que nous ne pouvions pas faire
auparavant. Je dois dire que, sur le chapitre 46350, je me suis
refusée absolument de faire une diminution parce que c'est pour la
première fois en six ans que l'Assessorat à l'Instruction Publique
a été déficitaire. Il a fallu que l'Assessorat aux Finances, en
cours d'année, nous permette une dépense de plus de 30 millions que
nous ne pouvions absolument plus faire et qui nous était
indispensable.
J'ai préféré diviser le chapitre en deux parce que je n'arrivais
pas à donner des contributions à certaines associations ou à des
Communes qui voulaient faire des manifestations culturelles. Je
devrais dire encore deux choses pour résumer le tout: les
Conseillers auront vu qu'il y avait "i famosi residui passivi"
plutôt élevés dans mon budget, mais cela est dû - et vous le savez
très bien - au fait que l'année scolaire ne coïncide pas avec
l'année financière.
En effet, j'ai fait faire des calculs à se sujet sur presque
tous les chapitres où il y a ces résidus plutôt élevés. A l'heure
actuelle, nous sommes pratiquement à zéro parce que, au 31
décembre, nous avons fini de payer certains salaires qui
concernaient la partie du 1
er
trimestre et qui étaient
compris dans les résidus au moment où le bilan avait été préparé.
Ensuite, je voulais "pleurer" sur cette partie du bilan qui
représente les activités culturelles et scientifiques.
Mes collègues de la Junte connaissent bien mes pleurs, mais je
voudrais simplement signaler encore une fois que, pour la culture
en Val d'Aoste, nous ne disposons que de 510 millions. Alors, je me
demande quelle culture nous pouvons faire en Val d'Aoste?
Presidente -
Pag. 125, pag. 126.
Ha chiesto di
parlare il Consigliere Martin. Ne ha facoltà.
Martin (UVP) -
Cap. 47170. Ci sono 500 milioni previsti
nel bilancio '80 e gli stessi sono riportati nei residui. È forse
dovuto al fatto che non sono state avanzate delle domande?
Presidente -
Ha la parola l'Assessore al Turismo,
Urbanistica e Beni Culturali, Pollicini.
Pollicini (DP) -
La legge è stata votata alla fine
dell'80 e, quindi, non è stato possibile ricevere domande.
Presidente -
Pag. 127, pag. 128, pag. 129 pag 133. Ha
chiesto di parlare il Consigliere Cout. Ne ha facoltà.
Cout (PCI) -
Per la formazione professionale sappiamo che
si preparerà una proposta di legge. Il Presidente della Giunta e
l'Assessore Rollandin hanno dato il loro parere favorevole perché
questa legge venga preparata.
Si è in attesa dei fondi CEE, però vedo anche che, ad esempio,
al Cap. 49100, per quanto riguarda i corsi formativi finanziati in
tutto o in parte dalla Regione, c'è una diminuzione da 200 milioni
a 50 milioni. Anche in questo caso non so se tutto viene rimandato
all'arrivo del riparto.
Presidente -
Risponde il Presidente della Giunta.
Andrione (UV) -
Man mano che arriveranno i fondi della
CEE potranno essere iscritti al bilancio con semplice deliberazione
di Giunta in base ad una legge specifica. Se poi dovessimo fare
delle particolari variazioni, esse verranno presentate, ma il corso
naturale degli interventi CEE può essere fatto con delibera di
Giunta che viene comunicata regolarmente al Consiglio.
Presidente -
Pag. 134, pag. 137, pag. 138, pag. 139, pag.
140, pag. 143, pag. 144, pag. 145, pag. 146, pag. 147.
Con ciò abbiamo terminato l'esame dei capitoli della Parte Spesa
del bilancio di previsione per l'esercizio 1981 che si trova fra
gli argomenti dell'art. 2. Pertanto è in discussione l'articolo 2.
Qualcuno chiede la parola?
Art. 2
(Stato di previsione della spesa)
È approvato lo stato di previsione della spesa della Regione
per l'anno finanziario 1981, annesso alla presente legge, in £
194.920.000.000 (allegato B).
È autorizzata, ai sensi dell'art. 55 della legge regionale 7
dicembre 1979, n. 68, l'assunzione di impegni di spesa entro i
limiti degli stanziamenti di competenza dello stato di previsione
della spesa di cui al comma precedente.
Presidente -
Metto in approvazione per alzata di mano
l'art. 2.
Esito della votazione:
Presenti: 30
Votanti: 30
Favorevoli: 21
Contrari: 9
Il Consiglio approva.
Presidente -
Dò lettura dell'art. 3.
Art. 3
(Erogazioni al Consiglio regionale)
I fondi iscritti nello stato di previsione della spesa ai
capitoli 20000 e 20050 sono messi a disposizione del Consiglio
regionale mediante mandati di pagamento da commutarsi in quietanza
di versamento nel conto aperto presso l'istituto bancario gestore
del servizio di cassa del Consiglio stesso.
Presidente -
Metto in approvazione per alzata di mano
l'art. 3.
Esito della votazione:
Presenti : 31
Votanti: 31
Favorevoli: 21
Contrari: 10
Il Consiglio approva.
Presidente -
Dò lettura dell'art. 4.
Art. 4
(Fondo di riserva per le spese obbligatorie)
L'elenco delle spese obbligatorie, di cui al terzo comma
dell'art. 38 della legge regionale 7 dicembre 1979, n. 68, è
annesso alla presente legge (allegato n. 6).
La Giunta regionale, su proposta dell'Assessore alle Finanze,
è autorizzata a disporre il prelevamento dal fondo di riserva di
cui al capitolo 50750 di somme da iscrivere, sulla base di quanto
stabilito dall'art. 38 della legge regionale 7 dicembre 1979, n.
68, ai capitoli compresi nell'elenco di cui al comma
precedente.
Presidente -
Metto in approvazione per alzata di mano
l'art. 4.
Esito della votazione:
Presenti: 31
Votanti: 31
Favorevoli: 21
Contrari: 10
Il Consiglio approva.
Presidente -
Dò lettura dell'art. 5.
Art. 5
(Fondo di riserva per le spese impreviste)
La Giunta regionale, su proposta dell'Assessore alle Finanze,
è autorizzata a disporre il prelevamento di somme dal Fondo di
riserva per le spese impreviste, di cui al Cap. 50800, per
l'iscrizione delle stesse a capitoli di spesa non inclusi
nell'elenco di cui al precedente art. 4, a fronte di spese che
abbiano carattere di assoluta necessità nell'ambito delle funzioni
regionali e che non impegnino in nessun modo i successivi bilanci,
sulla base delle norme di cui all'art. 39 della legge regionale 7
dicembre 1979, n. 68.
Presidente -
Metto in approvazione per alzata di mano
l'art. 5.
Esito della votazione:
Presenti: 31
Votanti: 31
Favorevoli: 21
Contrari: 10
Il Consiglio approva.
Presidente -
Dò lettura dell'art. 6.
Art. 6
(Riassegnazione di residui perenti)
I prelevamenti di somme dal Fondo iscritto al capitolo 50810,
per la riassegnazione dei residui perenti agli effetti
amministrativi reclamati da creditori e la loro reiscrizione in
appositi capitoli di spese obbligatorie, sono effettuati con
provvedimenti della Giunta regionale, su proposta dell'Assessore
alle Finanze.
Presidente -
Metto in approvazione per alzata di mano
l'art. 6.
Esito della votazione:
Presenti: 31
Votanti: 31
Favorevoli: 21
Contrari: 10
Il Consiglio approva.
Presidente -
Dò lettura dell'art. 7
Art. 7
(Assegnazioni di fondi statali)
Ai sensi dell'art. 42 della legge regionale 7 dicembre 1979,
n. 68, la Giunta regionale è autorizzata ad apportare le variazioni
al bilancio per l'esercizio 1981, per l'iscrizione di somme
derivanti da assegnazioni dello Stato destinate a scopi specifici
in appositi capitoli dalla parte entrata e nei corrispondenti
capitoli della parte spesa.
I provvedimenti della Giunta regionale sono comunicati al
Consiglio regionale entro quindici giorni dal loro
perfezionamento.
Presidente -
Metto in approvazione per alzata di mano
l'art. 7.
Esito della votazione:
Presenti: 31
Votanti: 31
Favorevoli: 21
Contrari: 10
Il Consiglio approva.
Presidente -
Dò lettura dell'art. 8.
Art. 8
(Mutui passivi)
È autorizzata la contrazione, con uno o più Istituti di
Credito, di uno o più mutui per lire 28 miliardi per il
finanziamento di spese di investimento, ad un tasso massimo del 18%
per un periodo di ammortamento di anni 15.
Qualora il mutuo possa essere finanziato dalla Cassa Depositi
e Prestiti, la Giunta regionale è autorizzata a derogare dalle
condizioni fissate nel comma precedente. La Deliberazione di Giunta
dovrà essere presentata al Consiglio regionale per la convalida con
legge regionale.
Presidente -
Metto in approvazione per alzata di mano
l'art. 8.
Esito della votazione:
Presenti: 31
Votanti: 31
Favorevoli: 21
Contrari: 10
Il Consiglio approva.
Presidente -
Dò lettura dell'art. 9.
Art. 9
(Allegati al bilancio regionale)
Sono approvati i seguenti allegati al bilancio per l'anno
finanziario 1981:
Allegato 1 - quadro di classificazione della spesa
regionale;
Allegato 2 - quadro generale riassuntivo delle entrate e
delle spese;
Allegato 3 a) - prospetto delle entrate derivanti da
assegnazioni dello Stato con specifico vincolo di destinazione in
base all'art. 9 della legge 16 maggio 1970, n. 281 e da
assegnazioni in corrispondenza di delega di funzioni amministrativi
a norma dell'art. 4, 2° comma della legge costituzionale 26
febbraio 1948, n. 4;
3 b) - prospetto delle spese, distinte per capitoli, aventi
le destinazioni di cui alle assegnazioni predette;
Allegato 4 - prospetto delle spese per l'adempimento delle
funzioni normali e delle spese per ulteriori programmi di
sviluppo;
Allegato 5 - prospetto delle spese classificate in sezioni e
categorie;
Allegato 6 - elenco delle spese obbligatorie;
Allegato 7 - elenco dei provvedimenti legislativi in corso
iscritti sui fondi globali;
Allegato 8 - elenco delle garanzie fidejussorie principali e
sussidiarie prestate dalla Regione;
Allegato 9 - dimostrazione della formazione del saldo
finanziario presunto dell'esercizio 1980.
Presidente -
Metto in approvazione l'art. 9 e,
ovviamente, la votazione è comprensiva di tutti gli allegati che
sono stati elencati e che sono stati dati per letti.
Esito della votazione:
Presenti: 31
Votanti: 31
Favorevoli: 21
Contrari: 10
Il Consiglio approva.
Presidente -
Dò lettura dell'art. 10. L'art. 10 riguarda
il bilancio pluriennale che nel dettaglio fa parte del secondo
libretto azzurro e viene considerato allegato C nell'art. 10.
I Consiglieri ritengono che si debba dare lettura delle pagine
del bilancio pluriennale? Se nessuno richiede che venga data
lettura pagina per pagina dell'allegato C, io dichiaro che il
Consiglio prende atto e si da per letto l'allegato C concernente
l'art. 10.
Art. 10
(Bilancio pluriennale)
È adottato ed approvato il bilancio pluriennale per il
triennio 1981-1983 annesso alla presente legge (allegato
C).
Presidente -
Metto approvazione l'art. 10.
Esito della votazione:
Presenti: 31
Votanti: 31
Favorevoli: 21
Contrari: 10
Il Consiglio approva.
Presidente -
Dò lettura dell'art. 11.
Art. 11
La presente legge è dichiarata urgente ai sensi del terzo
comma dell'art. 31 dello Statuto speciale ed entrerà in vigore il
giorno successivo a quello della sua pubblicazione sul bollettino
ufficiale della Regione.
È fatto obbligo a chiunque spetti di osservarla e di farla
osservare come legge della Regione Valle d'Aosta.
Presidente -
Metto in approvazione l'art. 11.
Esito della votazione:
Presenti: 31
Votanti: 31
Maggioranza: 18
Favorevoli: 21
Contrari: 10
Il Consiglio approva.
Presidente -
Con ciò abbiamo terminato l'esame
dell'articolato del disegno di legge n. 255 e le votazioni palesi.
Ci sono dichiarazioni di voto?
Ha chiesto di parlare il Consigliere Tonino. Ne ha facoltà.
Tonino (PCI)
- Noi voteremo contro questo progetto di
bilancio non certo per una ragione di puro schieramento, per quello
che qualcuno ha definito semplicisticamente il gioco delle parti.
Siamo invece profondamente convinti che questo bilancio, buono sul
piano tecnico e della sua impostazione contabile, sia invece molto
discutibile per i suoi contenuti, per le sue scelte o non scelte,
per il metodo con cui si è giunti alla definizione di queste
scelte.
Ed è - noi crediamo - solo sotto questo punto di vista che
dobbiamo giudicare un bilancio regionale. Il bilancio non è certo
una esercitazione che serve per dare dei giudizi sul Ragioniere
Capo, persona che stimiamo, ma è invece il documento con cui una
Giunta presenta il rendiconto di quanto ha fatto finora e i
programmi per il futuro.
È stato detto in questo Consiglio che uno dei pregi del bilancio
che abbiamo appena discusso è che si tratta di un bilancio di
verità, e credo anche di poter affermare con tranquillità che la
discussione che ne è seguita ha invece fatto giustizia di questo
giudizio che ci è sembrato un po' affrettato. Il bilancio è infatti
imbottito di mutui che non si faranno, i tagli non sono dei tagli,
ma sono delle spese sottostimate, ci sono delle non scelte, ma che
in realtà sono delle scelte.
Questa è la verità di questo bilancio. E neanche crediamo che si
possano dimenticare di colpo impostazione e metodi di lavoro che
avevano appassionato molti interventi.
Mi riferisco alle potenzialità aperte dal passaggio da una
impostazione vecchia del bilancio alla nuova impostazione, alla
divisione delle spese in settori di intervento suddivisi a loro
volta in programmi di spesa, ed è su questa nuova impostazione che
doveva, ed erano promesse fatte a suo tempo, innestarsi una nuova
progettualità del modo di intervento degli Assessorati.
Si sperava in una revisione e riqualificazione della spesa, che
assolutamente non c'è stata, si sperava nella definizione di alcuni
progetti-obiettivo con un lavoro interassessorile. Questo era un
contributo serio, semplice e sostanziale all'avvio di una politica
di programmazione, ma anche questo non c'è stato.
Come è possibile oggi non criticare queste inadempienze? Per noi
è un dovere criticarle, perché non si tratta tanto di richieste di
fondi, ma di dimostrare buona volontà ed una impostazione nuova nel
modo di lavorare della Giunta.
Si tratta, colleghi Consiglieri, di questioni di contenuto e non
di schieramento. Critichiamo la gestione che ha portato a questo
stato di cose. Abbiamo parlato di decadenza dell'autonomia, di un
rapporto con lo Stato che per noi è debole e insufficiente e lo si
è visto anche con questo bilancio. Se, per usare delle parole usate
dall'Assessore Ramera, oggi facciamo fuoco con la legna che abbiamo
e la legna è poca, noi non possiamo non denunciare perlomeno come
imprevidenza il conduttore della caldaia che è restato senza
legna.
Poco credibile ci è parsa la giustificazione che siamo in
ritardo anche sul nuovo riparto perché è caduto un Governo. Da anni
la situazione si stava facendo difficile, ma che cosa si è fatto in
questi ultimi anni?
Oggi è stato finalmente e giustamente richiesto dal Presidente
della Giunta e dallo stesso Assessore un coinvolgimento di tutti
perché presto sia abbia un nuovo riparto fiscale, e non mancherà
certo il contributo nostro che avremmo voluto dare anche prima con
una azione energica affinché sia fatta giustizia nei confronti
della Valle d'Aosta.
Ma anche con i nuovi fondi - lo ripetiamo perché lo crediamo -
sarà necessario rivedere il modo di spendere.
"San riparto" forse non basterà. Il bilancio non è un pozzo di
San Patrizio. Molti, anche nella stessa Giunta, hanno parlato di
inefficienza nella spesa pubblica, di formazione di residui dovuti
ad una macchina regionale inefficiente.
La nostra convinzione sulla necessità di una politica di
decentramento parte anche da queste ragioni e per questo non è più
rinviabile. È stato di indubbio interesse il dibattito che si è
avuto sul decentramento, sulla funzione dei Comuni, sulla eventuale
funzione delle Comunità montane o di un organismo intermedio.
Studiamo questi problemi, ma con obiettivi chiari, con la
volontà effettiva di credere in una politica di decentramento.
Rilancio dunque dell'autonomia con un nuovo sviluppo culturale,
decentramento, partecipazione, politica di programmazione: questi
sono gli elementi del cambiamento a cui noi non vogliamo
assolutamente rinunciare. Per noi l'alternativa a questa
maggioranza vuol dire soprattutto costruire uno schieramento di
forze che creda effettivamente in questa necessità di
cambiamento.
Chi ha voluto parlare ancora di patteggiamenti, di pretesa
nostra intenzione di voler sostituire la DC e questa DC, non ha
capito assolutamente niente. Su questi temi di fondo ci sono
differenze tra noi e voi, differenze anche significative e abbiamo
riscontrato ancora oggi che nella stessa maggioranza esistono
posizioni diverse, diversi modi di guardare al decentramento, al
ruolo delle Comunità montane, al ruolo della politica industriale,
alla necessità o meno di una politica di programmazione
effettiva.
Certo con questa DC il dialogo è difficile per la sua incapacità
di rinnovarsi, per l'arretratezza di alcune sue posizioni espresse
anche in questa occasione, per l'inefficienza di alcuni suoi
Assessori. Queste le cose che dobbiamo dire, anche se diciamo che
le responsabilità non sono evidentemente solo della DC. Noi
critichiamo l'impostazione di fondo della politica dell'Unione
Valdôtaine, critichiamo i suoi metodi, critichiamo la sua stessa
concezione, o meglio la concezione di alcuni suoi dirigenti sullo
stesso pluralismo istituzionale, sul ruolo di tutte le forze
politiche. Crediamo anche sia troppo poco incisiva la presenza dei
Democratici Popolari e dell' Unione Valdôtaine Progressiste
all'interno di questa maggioranza.
Ecco le ragioni per cui noi crediamo nella possibilità di una
alternativa, che è essenzialmente alternativa di metodo e di
contenuti.
Quando proponiamo l'alleanza tra le forze di sinistra per un
nuovo modo di governare, non facciamo una proposta di formula, ma
facciamo - ripeto - una proposta di metodi diversi. All'opposizione
noi continueremo a lavorare perché cambi il metodo di lavoro di
questa Giunta e daremo il nostro apporto perché già oggi ci siano
dei cambiamenti.
Non ci preoccupano certo giudizi troppo interessati, che abbiamo
sentito anche in questa occasione, su come deve essere fatta la
nostra opposizione. La nostra è soprattutto un'opposizione che
cerca il legame con la gente sulle cose che ho detto prima, per
cercare effettivamente di creare nell'opinione pubblica la
convinzione sulla necessità per la Valle d'Aosta di un'alternativa
al metodo di governo che è rappresentato da questo schieramento di
forze politiche.
Il no di oggi a questo bilancio regionale ha queste motivazioni
di fondo. Votiamo contro perché crediamo effettivamente ci sia la
possibilità di fare meglio, e crediamo anche che ci siano in questo
Consiglio e nella Valle d'Aosta delle forze politiche che sono in
condizione di lavorare per un effettivo cambiamento.
Presidente -
Ha chiesto di parlare il Consigliere Nebbia.
Ne ha facoltà.
Nebbia (PSI) -
La dichiarazione di voto su questo e
sull'argomento che lo precedeva è già stata fatta ieri e, quindi,
con le stesse motivazioni ripetiamo il voto sfavorevole sul
bilancio presentato.
Presidente -
Ha chiesto di parlare il Consigliere
Lustrissy. Ne ha facoltà.
Lustrissy (DP) -
Credo che, dopo due giorni di dibattito
su questa proposta di bilancio, siamo in grado oggi di trarre delle
valutazioni e di considerare lo sforzo collaborativi che è venuto
alla maggioranza dalle diverse parti politiche presenti in questo
Consiglio.
Sotto il profilo politico, malgrado le affermazioni o le
richieste di alternanza, non abbiamo verificato di fatto
l'emergere, in questa situazione politica consiliare, di una vera
proposta alternativa a questa maggioranza. Maggioranza dunque
autosufficiente, maggioranza aperta al dibattito, ma nello stesso
tempo dobbiamo anche dire che non amiamo le posizioni di pietismo o
le posizioni ambigue o il voto graduato sulle concessioni, perché,
se così fosse, il nostro atteggiamento sulle concessioni potrebbe
anche portarci oggi a delle considerazioni diverse.
Prendiamo altresì atto delle dichiarazioni del Presidente della
Giunta fatte a nome dell'Unione Valdôtaine che chi vota il bilancio
fa parte della maggioranza. Noi non siamo d'accordo su questi
concetti di grande abbuffata. Noi abbiamo sottoscritto un patto di
maggioranza e rispetteremo questo patto fin quando ci saranno le
condizioni per la nostra permanenza nella maggioranza, perché il
paese vuole un governo stabile e non tollera i politici pronubi o
pronti ad alleanze secondo il mutar delle cose.
Per la parte tecnica dobbiamo dire che il vero mattatore di
queste giornate di bilancio è stato l'Assessore alle Finanze che,
con molta abilità politica e con molta attitudine, ci ha presentato
il bilancio sotto due angoli di visuale. In primo luogo,
parafrasando Dante: "non ti curar di esso, ma guarda e passa"
perché lunedì avremo l'altra discussione. Oppure, sotto un profilo
di disvalore, così come in effetti è stato presentato, per le
situazioni oggettive in cui si presenta questo bilancio.
Noi consideriamo il bilancio un atto amministrativo dovuto e non
lo consideriamo certo un misuratore della efficienza
dell'Amministrazione regionale. Noi non concepiamo sul piano
tecnocratico il governo locale come associazione locale di servizi,
ma come base istituzionale di decentramento politico e misura di
operatività dell'ente locale a difesa dei valori politici e
culturali e sociali della comunità.
Constatiamo però - e questo bilancio ne è la riprova - che
questa operatività è condizionata sempre più dal sistema fiscale
centralistico dello Stato, addirittura costituzionalizzato,
essendoci il divieto espresso di referendum in materia tributaria,
al contrario di altri paesi molto più decentrati sul piano
istituzionale, come la Svizzera, ove le entrate e i tributi locali
rappresentano il 44% del prodotto nazionale lordo.
L'Italia concede all'Amministrazione locale una tassazione per
tributi diretta dell'1%. La conseguenza è tale che il sistema
centralistico ridimensiona di fatto il ruolo della nostra
autonomia. La mancanza di poteri in materia di imposizione fiscale
tende anche a ridurre il senso di responsabilità nella politica
dell'Amministrazione regionale, in quanto la responsabilità è per
larga misura legata ai poteri diretti impositivi con il controllo
diretto degli elettori, in assenza dei quali i politici locali
possono essere tentati, e lo sono anche a ragione, di indirizzare
sulla politica dei trasferimenti del governo centrale il
malcontento da essi generato, costringendo il Governo centrale ad
accrescere i trasferimenti.
Con questo sistema il Governo centrale è portato a prendere
decisioni influenzando la spesa regionale in modo che
l'Amministrazione regionale non può conoscere, il più delle volte,
o che forse non desidera.
Altro problema emerso da questo dibattito è il superamento del
concetto della programmazione globale degli anni '70 che dovrà
portare, necessariamente, l'Amministrazione alla scelta di
progetti-obiettivo, a breve termine, atti a rimuovere l'ostacolo
dello sviluppo omogeneo ed armonico della nostra Comunità.
Siamo d'accordo con l'Assessore alle Finanze sui metodi di
decentramento della spesa utilizzati ad arte a livello centrale coi
noti parametri della popolazione-territorio. Noi siamo d'accordo
che non si debba misurare il tutto sul soddisfacimento del livello
territoriale dei bisogni, ma sotto questo profilo la Valle d'Aosta,
e molte altre regioni o situazioni locali territoriali, sarebbero
largamente svantaggiate continuando e perpetuando un sistema iniquo
di distribuzione dal livello centrale al livello locale del denaro
pubblico.
Prova ne è l'insoddisfazione dei riparti anche a favore delle
Comunità montane, prova ne è anche la modesta possibilità di
attingere ai mutui della cassa Depositi e Prestiti, in quanto anche
con il decreto di dicembre questi 4.000 miliardi vengono messi a
disposizione delle Province e dei Comuni in funzione dei soliti
parametri popolazione e territorio, per cui i Comuni e la Regione
Valle d'Aosta, che assorbe la provincia, avrà ben poco a
disposizione per poter attingere nel corso dell'anno una parte del
denaro per coprire quel deficit di bilancio di 35 miliardi.
Noi crediamo che sia necessario fare uno sforzo comune da parte
di tutti i partiti per assicurare, non solo l'esaudimento delle
legittime richieste a livello centrale, ma anche che sul piano
regionale ci sia un maggior decentramento delle funzioni, in quanto
da questo sistema di decentramento meglio si possa avere il
controllo da parte degli elettori per favorire anche il ricambio a
livello politico, eliminando dal gioco politico e all'interno dei
singoli partiti i profittatori e i mestatori, sempre pronti ad
approfittare dei centralismi anche sotto questo profilo
deteriore.
Non sono certo le leggi il toccasana della moralizzazione. La
moralizzazione si costruisce soprattutto con i comportamenti
individuali e collettivi dei singoli gruppi politici.
Qualcuno ha anche detto che bisognerebbe premere il pedale
sull'acceleratore e sollecita di fare presto. Io a costoro rispondo
mutuando un concetto di Descartes que "l'essentiel n'est pas de
marcher vite, mais de suivre toujours le bon chemin".
Si cette majorité sera cohérente a ce but, nous serons là, comme
au présent, avec notre présence loyale pour collaborer ensemble à
l'œuvre commune de développement sociaux et
culturel de la Communauté Valdôtaine.
C'est pour cette raison que nous donnerons notre approbation au
budget présenté.
Presidente -
Ha chiesto di parlare il Consigliere Martin.
Ne ha facoltà.
Martin (UVP) -
Penso che concorderete con me se affermo
che quest'anno in quest'aula il dibattito sul bilancio di
previsione è stato limitato a ben poca cosa. Direi che più che un
dibattito si è trattato di forzati interventi atti a dimostrare che
esiste un Consiglio regionale, che esistono i gruppi, che in questa
occasione non possono, forse più per tradizione che per necessità,
perdere l'occasione di far conoscere la propria attività, il
proprio interessamento ad uno strumento quale il bilancio che
regola l'azione dell'istituto regionale per un anno intero e che ha
la possibilità di gettare le basi per interventi che possono
svilupparsi compiutamente solo nell'arco di diversi anni.
Questo dibattito, così scontato e così pacato, è senza dubbio il
frutto di quella lettera firmata dal Ministro Andreatta che
l'Assessore Ramera, da consumato navigatore della politica
valdostana, ha provveduto a far trovare sui tavoli dei Consiglieri
al momento giusto.
È senza dubbio colpevole, se colpevole si può chiamare,.
l'Assessore Ramera di questo pacato dibattito, in quanto il
bilancio presentatoci con la grossa incognita del riparto fiscale
risulta essere un bilancio di previsione provvisorio. Tutte le
domande di chiarimento da parte dei Consiglieri e tutte le risposte
da parte degli Assessori hanno infatti trovato un riferimento
costante nel riparto fiscale.
Il grande accusato, ma anche la grande speranza, è dunque quello
schema di legge che nel prossimo Consiglio del 16 febbraio
discuteremo e che tutti speriamo non abbia un iter parlamentare
troppo lungo, in modo da poter usufruire dei suoi frutti in tempi
brevi anche perché, come ricordavo ieri in fase di discussione
generale, molti sono i problemi in tutti i settori che attendono
una definizione del nuovo riparto fiscale.
La nostra valutazione al bilancio che stiamo discutendo, pur
essendo un pochino superficiale per l'inevitabile cambiamento che
assumerà questo bilancio in occasione dell'arrivo del riparto
fiscale, è positiva. Noi non abbiamo prestato eccessiva attenzione
alla predisposizione di questo bilancio, che riteniamo un semplice
strumento contabile che non poteva, stante le poche risorse
disponibili per gli investimenti, essere valutato quale strumento
politico, quale strumento di governo di questa maggioranza.
La nostra attenzione sarà, invece, senz'altro maggiore quando si
tratterà di indirizzare nei giusti canali le maggiori entrate che
deriveranno dal riparto fiscale. In quella sede si tratterà
veramente di fare delle scelte politiche che potranno certamente
qualificare questa maggioranza.
Quando parlo di maggioranza io intendo quella ufficiale, su cui
si può sempre veramente contare, quella che ancora distingue le
palline nere da quelle bianche, vale a dire quella formata dai tre
movimenti autonomisti e regionalisti e dalla DC.
Sia ben chiaro che non abbiamo nulla in contrario ad un
allargamento della stessa alle forze che ritengono di poter
collaborare con questa maggioranza, ma pensiamo che, ed in tal
senso credo che intendesse esprimersi ieri il Presidente, non basti
il semplice assenso al bilancio di previsione per fare
automaticamente parte della maggioranza. Per qualificare queste
forze come tali è necessario un approfondimento su tutti quei temi
e su tutti quei problemi che l'attuale maggioranza ha in animo di
affrontare ed è altresì necessario, e penso di interpretare la
volontà della maggioranza, che una questione così delicata venga
discussa dalle attuali forze che compongono questa maggioranza.
Noi siamo stati i fautori di questa alleanza, abbiamo cioè
favorito l'ingresso dei Democratici Popolari in questa Giunta per
perfezionare un accordo che era iniziato nelle elezioni politiche
ed europee del 1979.
Siamo, quindi, profondamente convinti dell'utilità di una
collaborazione tra i movimenti regionalisti, collaborazione che
certamente permetterà loro di essere sempre più presenti
nell'esecutivo regionale. Nessuna preclusione per nessuno, ma solo
un momento di confronto sui grossi temi della politica
regionale.
Detto questo annuncio il mio voto favorevole al bilancio del
1981.
Presidente -
Altri che intendono chiedere la parola per
dichiarazione di voto? Ha chiesto di parlare il Consigliere De
Grandis. Ne ha facoltà.
De Grandis (PRI) -
Io avevo già fatto una dichiarazione
di voto globale ieri, ma le molte punture di spilli che mi sono
arrivate oggi mi inducono a precisare meglio questa posizione.
Io dico in tutta franchezza che se questo bilancio lo avesse
fatto Luigi Einaudi io avrei trovato il modo di criticarlo
ugualmente. Questo perché? Perché ritengo che sia estremamente
naturale che ogni forza politica abbia una propria impostazione
originale a cui far riferimento nel valutare le scelte di altre
forze politiche, ed è ovvio che queste differenziazioni esistono
anche in una coalizione di maggioranza che è formata da forze di
ispirazione diversa. Di questo fattore si deve tener conto, ma non
è certamente il fatto di aderire o meno alla maggioranza che porta
a fare o non fare critiche di questo genere.
L'altro punto è che la situazione oggettiva in cui si è dovuto
realizzare questo progetto di bilancio è quella che tutti
conosciamo, cioè di estrema e grave difficoltà per la mancanza del
riparto fiscale, che si è trascinato con la formula della proroga
dal '77 ad oggi e che è stato tagliato in maniera drastica da una
inflazione galoppante del 20% annuo.
Credo che se non si tiene conto di questi due fatti, nel
valutare globalmente il progetto di bilancio, si rischia di
diventare faziosi.
Un'altra considerazione è che la Giunta ha presentato questo
bilancio non certo dicendo che era un bel bilancio. Nessuno, dal
Presidente agli Assessori, si è detto soddisfatto di questo
bilancio, però essersi posti in una posizione di estrema franchezza
e, quindi, nel saper dire la verità indicando i limiti e le proprie
eventuali manchevolezze, rappresenta, a parer mio, un fatto
positivo, perché significa che l'esecutivo ha una coscienza
politica, ha un senso dell'Amministrazione che non vanno
sottovalutati.
Sono queste le considerazioni che mi portano, nonostante le
critiche che io ho fatto in sede di discussione generale e
nell'esame dei singoli capitoli, a votare a favore di questo
progetto di bilancio.
Presidente -
Ha chiesto di parlare il Consigliere
Pedrini. Ne ha facoltà.
Pedrini (PLI) -
Signor Presidente, debbo prima di tutto
dire che ieri sera avevo già fatto una dichiarazione di voto che
comprendeva anche quella di questa sera, e se ho ripreso la parola
è soltanto per dichiarare lo stupore creatomi da alcuni
interventi.
Bisogna sapere sempre con esattezza che cosa arriva alle spalle,
perché questi attacchi non arrivano mai di fronte: non si ha il
coraggio delle proprie azioni, non si ha nemmeno il coraggio delle
proprie parole, ma si getta soltanto qualcosa nel piatto del cane
affinché il cane veda se può o meno mangiarle.
Siccome si dà il caso che noi siamo persone umane e non cani,
l'accostamento è quant'altro mai veritiero e desidero dire proprio
due parole che cercherò di frenare perché veramente ci sarebbe da
dire che alcuni cani sono dietro di me e io potrei buttare a loro
qualche pezzo di carne da mangiare. A buon intenditor penso che
poche parole bastino.
C'è una cosa, inoltre, che mi ha dato fastidio. Non so se era
riferita così in generale o ad alcune persone in particolare, ma
per quanto mi riguarda, e per quanto riguarda il Partito Liberale,
debbo dire che mai, e sono qua ormai da vent'anni, il sottoscritto
ha messo palline nere o bianche secondo l'interesse personale od
altro. Noi siamo sempre stati onesti e coerenti con noi stessi e
quando abbiamo dato il nostro appoggio a qualcuno l'abbiamo dato
senza chiedere niente sotto alcun profilo, e questo lo possiamo
dire a voce alta, cosa che altri non possono fare perché altri
hanno chiesto sottobanco cariche o altro.
Il Partito Liberale rivendica con onestà di non avere mai fatto
cose del genere in alcun periodo, e sfido qualsiasi ex presidente
della Giunta o attuale Presidente della Giunta o Assessore che
possono riferire o smentire in merito il sottoscritto.
La nostra coerenza è troppo chiara, pulita e precisa, per cui
certi accenni non ci piacciono. Alcuni potranno accettarli: noi,
onestamente, no.
Si dà il caso, guarda un po', che lo scorso anno abbiamo fatto
parte di questa maggioranza ed abbiamo preso parte alle
preconsiliari della maggioranza e, quindi, mi permetto di dire che
se dai banchi dell'esecutivo viene un invito, quell'invito viene
accettato con la critica, perché secondo noi l'impostazione è stata
sbagliata.
Non si tratta di 39 miliardi di buco, ma di 100 miliardi di
deficit che bisognava chiedere a Roma e presentare a Roma, perché
questo non è un fatto tecnico-finanziario, ma è un fatto
squisitamente politico.
Noi diciamo che seguiamo solamente l'indicazione che ci viene
data dall'esecutivo: se l'esecutivo rimangerà le sue parole e dirà
che non gli interessa il voto liberale, noi siamo qua per prenderne
atto, ma fino a prova contraria questo non è avvenuto ed, anzi, è
avvenuto esattamente il contrario e pertanto il sottoscritto
dichiara che voterà a favore.
Presidente -
Ha chiesto di parlare il Consigliere
Viberti. Ne ha facoltà.
Viberti (DPROL)
- Chiedo scusa al Signor Presidente se ho
involontariamente partecipato a uno sport che è molto popolare in
questo consesso, non per mia volontà, ma perché in questa occasione
ho preferito scrivere all'ultimo momento alcune considerazioni e
pertanto mi scuso.
A dispetto di quanti tra i miei ammiratori presenti in questa
sala si aspettano e sperano cioè che il mio intervento per
dichiarazione di voto possa divertire lungamente, sarò
brevissimo.
Come dicevo già nel primo intervento riguardante il bilancio,
tutto il dibattito si è svolto all'ombra del riparto. Credo che
questo sia chiaro a tutti, è stato detto da tutti e quindi non dico
niente di nuovo. Riparto che, è inutile ripeterlo, sembra ancora
una volta essere dietro l'angolo, ma non è la prima volta che
questo riparto è dietro l'angolo e, infatti, ancora non c'è e
ribadisco che potrebbe non essere dietro quell'angolo.
Potrebbe succedere come quando si va in montagna verso qualche
lago a fare una passeggiata per respirare un po' d'aria pura e si
sale: si arriva a una gobba e si dice "è lì", e poi si arriva a
un'altra gobba e poi ancora a un'altra e a volte il fiato manca e
non si riesce neppure ad arrivare al lago o al luogo dove si vuole
andare.
È apparso evidente a tutti che lo stato di salute del bilancio
regionale è comatoso, e questo non solo in considerazione del fatto
che lo Stato non ci dà tutto ciò che ci spetta, ma anche per
l'incapacità di renderlo meno rigido e, soprattutto, per
l'incapacità di collegare le scelte che si fanno, scelte che poi
dovrebbero essere fatte per raggiungere degli obbiettivi ben
precisi e non per soddisfare delle clientele. Infatti, invece di
pensare al peggio e di prepararsi ad un anno, forse seguito da
altri, di ristrettezze da affrontare con serietà e coscienza, siamo
tutti qui in attesa del riparto e lunedì saremo tutti qui e guai a
chi oserà dire qualcosa contro questo riparto.
Io non ho avuto ancora la possibilità di leggerlo e tanto meno
di confrontarmi con i miei compagni. Penso che ancora una volta,
nell'interesse della Regione, prenderemo una decisione che va
contro quelle che sono le nostre posizioni, però mi auguro, per
questa maggioranza e per il bene della Valle d'Aosta, che questo
riparto arrivi, perché con la serietà con cui si va ad affrontare
questo anno finanziario, se il riparto non arrivasse, voglio
proprio vedere come la metteremmo.
Come già dicevo in un precedente intervento, benché la veste del
bilancio sia cambiata, non è cambiata la logica di chi lo gestisce,
cioè l'immobilismo clientelare, e non insisto per non ripetermi su
esempi ormai chiari a tutti.
Non voglio rifare il discorso del decentramento finanziario sul
quale tutti si dimostrano concordi, meno i fondi stanziati a questo
scopo con il bilancio di previsione per l'esercizio finanziario
dell'81, ma voglio tener fede alla promessa e, pertanto, ricordo
subito all'Assessore Ramera che si è dimenticato di rispondere ad
alcune domande da me poste.
Colleghi, il riparto potrebbe non arrivare ed allora vorrò
vedere come risponderà la Giunta alle critiche, per esempio, del
rappresentante del PRI che, pur avendo fatto elogi all'esperto
tecnico del bilancio, ha chiesto, come la sinistra tutta, una
riqualificazione della spesa nel senso in cui dicevo prima. Il
Partito Repubblicano e il suo rappresentante con questo
atteggiamento danno ancora una volta prova della loro strana
capacità di fare gli equilibristi.
Per quello che mi concerne credo che, però, l'eterosessualità
dei repubblicani sia una scusa utile e, soprattutto, buona per
comprendere l'atteggiamento dei repubblicani stessi, però voglio
dare un consiglio a De Grandis. Faccia attenzione perché l'edera
dove s'attacca muore e, quindi, continui a fare questo spostamento,
anche perché è di stimolo alla Giunta. Vedremo, infatti, che tutte
le volte che il collega De Grandis avrà delle richieste, la Giunta,
eseguirà.
Quello che invece non è facile accettare è quanto alcuni
democristiani hanno sostenuto, ricevendo addirittura l'avallo del
Presidente della Giunta al quale mi permetto di far sapere che se,
come Tamone, fosse cultore di strisce fumettistiche, avrebbe
presente il significato del termine inglese "monster". La stessa
abitudine al latino maccheronico avrebbe dovuto però guidare il
Presidente alla comprensione di quanto al suo indirizzo dicevo. Ma,
tornando alle affermazioni democristiane, non posso non denunciare
la pesante ipoteca che la piovra democristiana ha messo
sull'autonomia valdostana. La dignità e la consapevolezza dei
propri diritti stanno squagliandosi tra i valdostani come la poca
neve caduta durante questo inverno.
Bene, sono ormai alla fine come promesso, anche perché, pur
essendo un buffone, come dice l'Assessore Borbey, sono pur sempre
un buffone autodidatta non avendo potuto contare, come lui, su di
una scuola di buffoni di partito che tanti onori ha dato alla Valle
d'Aosta.
Infine, non potendo accettare inviti da questa maggioranza, che
peraltro dimostra, e ne siamo ben felici, di non volerci, dichiaro
che voterò contro a questo bilancio.
Presidente -
Ha chiesto di parlare il Consigliere Berti.
Ne ha facoltà.
Berti (ACV)
- La discussione generale sul bilancio di
previsione per il 1981 ha consentito alle forze politiche presenti
in Consiglio regionale di esprimere giudizi secondo un'ottica non
essenzialmente amministrativa. Ciascun partito e movimento ha dato
alle cifre una valutazione propria che non sempre ha considerato
tutte le istanze della popolazione.
Negare la validità del più importante documento amministrativo
regionale dell'anno non è impresa facile, se non si contrappongono
ad esso argomentazioni altrettanto valide. Del resto non si possono
giudicare documenti politico-amministrativi con concezioni limitate
alla difesa di interessi partitici, interessi rispettabili, anche
se discutibili, che esulano pur sempre dall'obiettivo principale di
garantire alla comunità servizi ed opere primarie.
Il bilancio di previsione per il 1981, come tutti i bilanci, può
prestarsi sotto taluni aspetti a giudizi negativi, e non già per il
fatto che sotto il profilo strettamente contabile esso si presenti
per la prima volta nella storia della Valle d'Aosta deficitario,
ma, piuttosto, perché alcuni settori produttivi sono stati
dimezzati o emarginati. Mi riferisco, ovviamente, a quelle forze
autonome del lavoro che hanno dimostrato, anche in questi momenti
di crisi, una grande vitalità e che sono in grado di assicurare
equilibri stabili all'economia valdostana, offrendo altresì forze
di lavoro notevoli e possibilità occupazionali.
Sono elementi di cui al momento non si è tenuto conto nel
bilancio regionale, ma valgono gli impegni e le assicurazioni date
dall'Assessore Ramera e dallo stesso Presidente della Giunta
Andrione a convincere le categorie da me rappresentate in questa
sede che talune istanze di rilievo saranno prese nella dovuta
considerazione non appena con il nuovo riparto fiscale tra Stato e
Regione le finanze regionali raggiungeranno non solo il necessario
equilibrio contabile, ma consentiranno di programmare più massicce
spese di investimento destinate a coinvolgere anche i settori
produttivi per troppi anni emarginati.
Ci sono degli impegni precisi responsabilmente assunti dalla
maggioranza, impegni che per la loro portata non possono essere
disattesi e che mi consentono di trarre conclusioni sull'iter
finale della legge sul bilancio di previsione per il 1981.
Queste valutazioni oggettive mi hanno portato a giudicare
positivamente il bilancio di previsione per il 1981, bilancio che
non potrà non subire modifiche non appena diverrà operante la legge
sul riparto fiscale tra Stato e Regione.
Dinanzi a precisi elementi economici ed agli impegni di ordine
politico assunti dalla maggioranza, dichiaro di votare a favore del
bilancio di previsione della Regione per il 1981.
Presidente -
Ha chiesto di parlare il Consigliere Fosson.
Ne ha facoltà.
Fosson (DC) -
In questa dichiarazione di voto, a nome del
Gruppo democristiano, mi corre l'obbligo di fare alcune
precisazioni a riguardo di un certo atteggiamento logico e
giustificato dal suo punto di vista, del Partito Comunista che
propone all'Union Valdôtaine e a questa maggioranza di sbarcare
"tout court" la DC per sostituirsi ad essa nella gestione del
governo della Valle d'Aosta.
Il Partito Comunista parla di cambiamento di metodo, di
alternativa di metodo, e può farlo in quanto è suo diritto avere la
sua visione dei metodi politici e di gestione della cosa
pubblica.
Ci permettiamo di fare un appunto, nel senso che questo discorso
fila per il Partito Comunista in sede nazionale, dove il Partito
Comunista non ha mai avuto responsabilità di governo, e quindi ogni
proposta che il Partito Comunista fa può avere il pregio della
verginità, nel senso che non è mai stata messa in pratica. Qui in
Valle d'Aosta il Partito Comunista ha governato per un certo numero
di anni, ma non ha dato per la collettività valdostana quei
risultati che oggi il Partito Comunista dice si possono ottenere
soltanto con la sua presenza al governo.
Addirittura noi temiamo che dalle parole di alcuni Consiglieri
regionali comunisti traspaia una certa nostalgia per l'età dell'oro
rappresentata dalla maggioranza del leone, dai tempi in cui il
Partito comunista era al Governo. Noi temiamo che questa nostalgia
nasconda soltanto un atteggiamento da "laudatores temporis acti":
forse vivendo il tempo presente si guarda al tempo passato
ricordandone soltanto gli aspetti positivi.
Per riprendere le citazioni classiche, di cui questi due giorni
abbondano, potremmo citare Macchiavelli che diceva: "gli uomini
ricordano sempre il tempo passato come tempo bello e odiano i tempi
presenti", ricordando che questo atteggiamento comunista sia un po'
l'oblio di tutti gli aspetti di questi tempi passati che per loro
sono stati età dell'oro e che noi, invece, riteniamo negativi. Noi
temiamo addirittura che questa attenzione al passato possa lasciar
trasparire una mancanza di prospettive per il futuro.
Dobbiamo anche una risposta a Viberti, quando parla della piovra
democristiana. Non abbiamo ben capito se questo si riferisce al
fatto che la DC sia presente in Valle d'Aosta in maniera ben
radicata, come forza connaturale al popolo valdostano, o piuttosto
non voglia essere una parte di quella campagna scandalistica che
viene condotta contro la DC a tutti i livelli. Noi possiamo dire
che qui, in Valle d'Aosta, ad ogni livello la DC non è mai stata
coinvolta in nessuno scandalo.
È stato il Consigliere Lanivi, in un intervento preciso per il
quale tutti si sono complimentati, che ha detto che il bilancio non
è un documento esauriente di tutta la vita amministrativa della
Regione, ma è un momento. È un momento importante, ma è un momento
di passaggio.
Noi riteniamo, addirittura, che la politica non esaurisca tutta
la dialettica delle forze sociali che ci sono in questa Regione.
Noi riteniamo che la politica sia una parte importantissima della
nostra vita, una parte che va indirizzata secondo certi fini perché
la persona umana sia completa nel suo divenire.
A questo proposito, noi diciamo che questa maggioranza opera
secondo fini che noi riteniamo consoni ai nostri principi. Noi
riteniamo che una stretta collaborazione tra le forze di
ispirazione cattolica e le forze di ispirazione autonomista, aperta
a tutte le forze intermedie, sia un mezzo politico indispensabile
per lo sviluppo della nostra comunità.
Con questo, noi dichiariamo il nostro voto favorevole a questo
bilancio.
Presidente -
Ha chiesto di parlare il Consigliere
Minuzzo. Ne ha facoltà.
Minuzzo (PSDI) -
Facendo questa dichiarazione di voto mi
corre l'obbligo di fare alcune precisazioni su quanto affermato
dall'Assessore ai Lavori Pubblici Borbey in replica a quanto avevo
detto ieri nell'intervento. Innanzitutto devo dire che va tutta la
mia stima agli Assessori in quanto uomini, forse un po' meno come
amministratori.
L'Assessore Borbey ha risposto a certe mie accuse fatte alla DC,
e per cercare una giustificazione a queste mie accuse per la
pochezza di elementi che aveva per confutare quanto da me
dichiarato. Ha pensato bene di prendere esempi extra Regione Valle
d'Aosta: vedi alleanze del PSDI in altre Regioni, vedi il
comportamento del PSDI a livello romano.
Dobbiamo dire che noi in Valle d'Aosta siamo sempre stati leali
nei confronti della DC e se vogliamo fare degli esempi extra
regionali dico che a tradire il PSDI in campo nazionale è stata
proprio la DC nel momento che ha costituito il governo Cossiga n.
2.
Per quanto riguarda ancora la lealtà, possiamo dire a testa alta
che mai abbiamo trattato su due tavoli e siamo sempre stati
coerenti con le nostre scelte, sempre siamo stati corretti e leali
con i nostri momentanei alleati. Questo per precisare quanto ha
detto il Presidente Andrione, in quanto le sue dichiarazioni
potevano lasciare adito a qualche fraintendimento, quando si
riferiva a manovre sotterranee per ribaltare l'attuale Giunta
regionale. Noi dobbiamo dire che il PSDI è uscito dalla maggioranza
e, in sede di dichiarazione, ha detto che dall'opposizione lavorerà
per cambiare l'attuale esecutivo regionale.
Per quanto riguarda il risultato elettorale, caro Assessore
Borbey, certe considerazioni e certe analisi sui voti acquisiti dal
mio partito ti prego di lasciarle fare a noi, perché secondo te il
mio partito ha più che raddoppiato i suoi voti in occasione delle
elezioni comunali e tu dici grazie alla maggioranza regionale della
quale faceva parte. Con gli stessi elementi che hai tu noi potremmo
dire che abbiamo raddoppiato i nostri voti a livello comunale forse
grazie a certe alleanze fatte per quattro anni a livello del Comune
di Aosta.
Una cosa che sinceramente da Borbey non mi aspettavo è quando ci
definisce fastidiosi, o essere coloro che sempre fanno ingoiare
rospi. Caro Borbey, prima di dire certe cose, o quando dici certe
cose, sei pregato di portare degli esempi a prova delle tue
affermazioni.
Dalle dichiarazioni fatte dai rappresentanti dei partiti
presenti in Consiglio regionale finalmente capiamo quale è la
maggioranza che sostiene questa Giunta.
Questa sarebbe, dunque, la maggioranza maggiormente qualificata
a detta dell'Union Valdôtaine dopo l'uscita del PSDI, questa
sarebbe la maggioranza capace di fronteggiare la grave crisi
economica che attanaglia la nostra Regione.
Sappiamo finalmente quali forze politiche e sociali sostengono
questa Giunta, priva di idee e di fantasia politico-amministrativa.
Sappiamo, finalmente, quali rappresentanti di forze politiche e
sociali, per alcune lenticchie, svendono la loro dignità e quella
delle forze che rappresentano ad una Giunta senza una
programmazione.
Il bilancio e sempre comunque un fatto politico. Con la
votazione sul bilancio, sempre e comunque, si dà o meno la fiducia
a una Giunta. Non abbiamo fatto come partito un'analisi del
bilancio, in quanto il bilancio presentato prevede, come spese di
investimento per migliorare l'economia valdostana, fra l'altro,
l'acquisto di macchine per scrivere e di sedie. Forse queste ultime
servono a far sedere i disoccupati, i giovani in attesa di una
prima occupazione, di un posto di lavoro che questo governo
regionale non sa creare.
Denunciammo, al momento in cui uscimmo dalla maggioranza,
l'incapacità di questa Giunta di elaborare una qualsiasi proposta
politico-amministrativa, e oggi questa incapacità viene
riconfermata con la presentazione di questo bilancio.
Con questo bilancio la Giunta regionale ha dimostrato di non
essere in grado, di non essere all'altezza di dare una risposta
valida ai valdostani in termini di amministrazione corretta ed
efficiente, di credibilità morale, di decentramento
amministrativo-finanziario. Con questo bilancio la Giunta ha
dimostrato, ancora una volta, di non essere credibile, di mancare
in termini di chiarezza, di impegni, di organicità, di
programmi.
Signor Presidente Andrione, fino a che lei e il suo movimento
non saprà togliersi dalla sudditanza e dal timore reverenziale che
vi lega con certi democristiani, ed è in questo senso che
attendiamo con grande attenzione il Congresso della DC, o a voi non
interessano le sorti dei valdostani e badate esclusivamente agli
interessi vostri di potere, oppure non riuscite a vedere più in là
del vostro naso.
A parole abbiamo avuto una grande apertura a partecipare ad una
maggioranza che veda la DC componente essenziale. L'apertura l'ha
fatta l'Assessore Borbey, l'ha fatta l'Assessore Ramera, l'ha fatta
lo stesso Presidente Andrione, ma io mi chiedo a quali condizioni.
Siamo usciti dalla maggioranza per dei motivi ben precisi. Nessuno
della maggioranza ha confutato, se pur minimamente, le motivazioni
che abbiamo portato a giustificazione dell'atto di abbandono di una
strada che da due anni e mezzo percorrevamo con l'Union Valdôtaine,
con la DC, con l'Union Valdôtaine Progressiste e con i Democratici
Popolari.
Noi non poniamo pregiudiziali per sederci ancora a un tavolo a
discutere, e tanto meno siamo portatori di discriminazione nei
confronti di forze politiche rappresentate in questo Consiglio
regionale. È opinione diffusa che la politica è l'arte del
possibile, ma penso che anche questa filosofia abbia un limite e,
qui mi chiedo che fine abbia fatto o quali collegamenti vi siano
tra questo bilancio e la famosa nota aggiuntiva del 1962 quando si
iniziavano a gettare le basi per il primo centro-sinistra, che fu
considerata dai più la "magna carta" della politica di
programmazione.
Noi del PSDI ci chiediamo: il PRI che opera in Valle d'Aosta è
il Partito Repubblicano di Mazzini, di La Malfa, di Spadolini? Mi
sembra strano, o quanto meno contraddittorio, che il Partito
Repubblicano, sempre attento alle scelte di materia economica, voti
a favore di questo bilancio entrando di fatto nella maggioranza
regionale.
Così dicasi per il Partito Liberale che ci ha abituati a
lanciare strali contro l'Union Valdôtaine, i suoi esponenti o i
suoi rappresentanti negli organi elettivi della Regione, e per il
collega Berti che non perde occasione per accusare questa Giunta di
essere una Giunta evasiva.
È chiaro che la maggioranza delle forze che sorreggono questa
Giunta, o che ne fanno parte organica, si sono arrese alla
ineluttabile politica dei numeri, barattando i contenuti politici e
amministrativi con il classico piatto di lenticchie. Certamente,
con la nuova maggioranza costituitasi fra le forze politiche che
approvano questo bilancio, non c'è ingovernabilità tecnica e ancor
più non vi sarà finché forze politiche che tradizionalmente sono
portatrici di proposte politiche e amministrative hanno iniziato a
portare avanti la politica delle lenticchie.
Di fatto, però, nella nostra Regione, non esiste assolutamente
la governabilità vera, e a riprova di ciò dico che per alcune
forze, in particolare una dell'attuale compagine governativa, la
questione della governabilità viene ridotta ad un mero fatto di
numeri. Basti il fatto che alle Commissioni consiliari riunite per
l'esame del bilancio, malgrado l'invito, gli Assessori non si sono
presentati e, per contro, altri Assessori come la signorina
Viglino, alla quale va tutta la nostra stima, senza essere invitata
ha partecipato ai lavori della Commissione.
Votando contro questo bilancio il PSDI intende ribadire, ancora
una volta, che lavorerà dall'opposizione per creare un nuovo
esecutivo, un esecutivo più autorevole che sappia esprimere reali
capacità amministrative in un contesto di programmazione realistica
che si cali nella realtà e nelle necessità della nostra
Regione.
Presidente
- Colleghi, conclude le dichiarazioni di voto
il Presidente della Giunta.
Andrione (UV)
- Ce ne sera pas une déclaration de voix
officielle parce que, au fond, vous savez comme je vote, cette
fois-ci. Je voudrais toutefois donner quelques précisions pour
conclure ce débat. Je voudrais dire que, en ce moment, il y a un
clivage: on peut choisir d'être d'un côté ou de l'autre,
c'est-à-dire qu'on peut choisir ce type de budget et un certain
type d'action envers le Gouvernement de Rome ou on peut en choisir
une autre, à la majorité ou pas. C'est à chacun d'en tirer ses
conclusions. Je voudrais rassurer M. Lustrissy qui parle de
"pronuba" - et je pense que la traduction est assez facile en
français - car l'Union Valdôtaine n'a jamais été la "maquerelle" de
personne et elle ne le seras jamais. Ceci devrait réconforter
également M. Minuzzo. Nous avons eu des rapports, à d'autres
époques, bien plus difficiles avec la Démocratie Chrétienne que
ceux que le Parti Socialiste Démocratique Italien pourra avoir dans
son passé ou dans son avenir, même s'il durait 500 ans!
Pour M. Viberti, encore une fois: on a le droit d'être
autodidacte, mais on a aussi le droit de savoir apprendre!
Presidente
- Sono terminate le dichiarazioni di voto.
Il Consiglio è adesso chiamato a votare per votazione segreta
sul complesso della legge.
Votazione a scrutinio segreto
Presenti: 34
Votanti: 34
Favorevoli: 23
Contrari: 11
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK