Consiglio Regionale della Valle d'Aosta - Oggetto del Consiglio n. 3615 del 23 marzo 1988 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 3615 del 23 marzo 1988 - Resoconto
OGGETTO N. 3615/VIII - REIEZIONE DELLA PROPOSTA DI LEGGE
CONCERNENTE: "MODIFICA DELLA LEGGE REGIONALE 11 NOVEMBRE 1977, N.
66, RECANTE NORME SULL'ORDINAMENTO E SUL FUNZIONAMENTO DEL CORPO
FORESTALE VALDOSTANO E SULLO STATO GIURIDICO ED ECONOMICO DEL
RELATIVO PERSONALE". (APPROVAZIONE DI ORDINE DEL GIORNO).
PRESIDENTE:
Ha chiesto la parola il Consigliere
Segretario, Breuvé; ne ha facoltà.
BREUVÈ Lilliana (P.S.I.):
Cercherò in tutti i modi di
convincere la Giunta a modificare questa legge, che, dietro la
piccola frase "essere di sesso maschile", nasconde una lunga storia
che si trascina da venti o trent'anni e, forse, anche da millenni e
mi prenderò tutto il tempo necessario.
Il Consigliere Beneforti, Presidente della la Commissione
consiliare, ha avuto la sensibilità o la felice idea di far
discutere questo piccolo progetto di legge, che modifica quella
parte della legge sulle guardie forestali che limita ai soli maschi
la possibilità di accesso a tale attività, ed ha avuto la bell'idea
di farla discutere proprio l'8 marzo; al che io mi sono esaltata,
credendo che tutto andasse per il meglio.
In Commissione tutto è andato bene e la proposta di legge è
stata approvata, forse perché la minoranza si è trovata in
maggioranza o forse perché non si è voluto dire di no. Non è il
caso, comunque, di discutere in merito in Consiglio.
Non ho capito bene, però, se il Presidente Beneforti, che ha
tutta la mia stima ed il mio ringraziamento, abbia portato questa
legge in Commissione proprio l'8 marzo - attenzione: è il giorno
della festa della donna - per sentirsi gratificato da questa
coincidenza, così, anche se la legge non fosse passata, avrebbe
potuto dirmi: "Guarda che bravo, porto una legge che può soddisfare
le donne!", anche se poi, "passata la festa, gabbato lo santo",
oppure se l'abbia portata per farsi dire di no dalle altre forze
politiche.
Non voglio addentrarmi oltre in questa disquisizione, altrimenti
mi dovrei dilungare; sta di fatto, però, che dall'8 marzo io sono
uscita con la testa bassa ed anche un po' offesa, pur avendo
ringraziato il Presidente Beneforti, che non è riuscito nel suo
intento, o forse sì, secondo, ovviamente, su chi doveva buttare
buona o cattiva luce. Questo è un primo fatto.
Passo ora al secondo fatto. Dicendo di no a questa legge, noi
andiamo contro la Costituzione e contro il principio di uguaglianza
fra uomo e donna, enunciato dall'articolo 3 che dice: "Tutti i
cittadini hanno pari dignità sociale e sono uguali davanti alla
legge, senza distinzione di sesso, di razza, di lingua, di
religione, di opinioni politiche, di condizioni personali e
sociali". Non è che io lo voglia leggere, perché voi lo conoscete
benissimo, ma devo prendere tanto tempo fino a stancarvi. Voglio
vedere se, con questo metodo, riuscirò a farmi dire qualcosa di
positivo.
L'articolo 51 della Costituzione repubblicana recita: "Tutti i
cittadini dell'uno o dell'altro sesso possono accedere agli uffici
pubblici e alle cariche elettive in condizioni di eguaglianza,
secondo i requisiti stabiliti dalla legge". Credo che su questo non
ci piova.
Vi sono anche altre leggi che sono state recepite dalla
legislazione nazionale e sono: la legge n. 66 del 9.2.1973 e la
legge n. 903 del 9.12.77.
Stamattina, in questo Consiglio, abbiamo ricevuto un documento,
firmato, per il Coordinamento Femminile UIL dal signor Lillaz
Emilio di Gressoney, per il Coordinamento Femminile SAVT da Giunti
Gian Amedeo e dalla signorina Jeannette Fosson, per il
Coordinamento dell'"Entraide des femmes" dalla signora Anna Violey
Crétier, per il Coordinamento Femminile della CGIL dalla signora
Edda Bionaz, per il Coordinamento Femminile della CISL dalla
signora Giovanna Monteveneri, per l'ARCI-Donne dalla signora Maria
Pia Simonetti e per il Movimento Ragazze della Gioventù F.G.C.
dalla signora Sandra Piccioni.
Mi sembra che in questi organismi sia rappresentata buona parte
o quasi tutto il mondo femminile. Se tanta gente decide di seguire
una certa strada o di avere una stessa idea, non credo che le cose
dette siano tanto sbagliate. Oltretutto, stando alle notizie che ho
ricevuto qui in Consiglio regionale e che qualcuno mi sollecita a
ricordare al Presidente della Giunta, Rollandin, dicendomi:
"Diglielo, diglielo al Presidente Rollandin..."
(...INTERRUZIONE...)
BREUVÈ Lilliana (P.S.I.):
No, no, ma l'ho detto perché
così sono stata consigliata. Dicevo, comunque, che dopo le elezioni
del 1983 fu fatta un'intervista all'ex Presidente Andrione, persona
tra l'altro nobilissima, al quale un giornalista che non ricordo
chiese come mai il Presidente Rollandin avesse avuto più voti di
lui. Naturalmente, l'ex Presidente Andrione, che era molto
"sottile", rispose: "Ha preso più voti di me, perché piace alle
donne!" Bisogna vedere però se, dopo cinque anni, questo è ancora
vero. Domani glielo ricorderemo, perché, ad un certo punto, se è
vero che al Presidente piacciono le donne, occorre però che anche
alle donne piaccia il Presidente. Bisognerà vedere se questa cosa
sarà vera...
(...INTERRUZIONE del Consigliere STEVENIN...)
BREUVÈ Lilliana (P.S.I.):
Consigliere Stévenin, si
trattava del Presidente della Giunta, Rollandin. Io so che lei
piace alle donne, però, in questo momento, non mi interessa...
(...INTERRUZIONE...)
BREUVÈ Lilliana (P.S.I.):
Sì, sì, tutti voi. In questo
contesto, però, si tratta di vedere se sarete in grado di
dimostrarlo con i fatti, perché le parole non mi servono!
(...INTERRUZIONE...)
BREUVÈ Lilliana (P.S.I.):
Sì, no, ma, insomma, io non lo
so com'è questa cosa! Qui si parla di sesso femminile, ma me ne
guardo bene dal farlo!
Con l'occasione, voglio anche sottolineare che il documento, al
quale prima ho fatto cenno, dice testualmente:
"In occasione della discussione in Consiglio regionale della
proposta di legge n. 372, le sottoscritte organizzazioni e
associazioni chiedono che il Consiglio regionale - per cui io
chiederò al Consiglio regionale che cosa ne pensi - riconosca il
principio della parità di diritto tra uomo e donna, in materia di
lavoro, sancita dalla legge n. 903/77 e tuttora inapplicata nel
reclutamento delle guardie forestali.
L'obiezione del fatto concerne le funzioni di polizia che
competono alle guardie forestali, che precluderebbero l'ammissione
delle donne, ed è da ritenersi immotivata, date le analoghe
funzioni svolte dal personale femminile della polizia e dei vigili
urbani.
Le sottoscritte associazioni ed organizzazioni sottolineano
come, in base allo Statuto speciale, articolo 2, lettera b, la
Regione abbia competenza legislativa primaria in materia".
Non mi si venga a dire, quindi, che non esiste la legge
forestale. Quella nazionale, in effetti, è in discussione, ma non
si riesce ancora a portarla a termine.
"Non può ulteriormente essere rinviata l'abrogazione di un
requisito discriminatorio, già superato nei fatti dalla Regione
Friuli-Venezia Giulia".
Quest'ultima regione, infatti, non ha una legge specifica per le
donne. Ci mancherebbe altro! Siamo tutti persone e ci mancherebbe
che facessimo delle leggi solo per l'uno o per l'altro sesso! La
Regione Friuli-Venezia Giulia chiede alle donne di inserire, nelle
domande di partecipazione ai vari concorsi, oltre al cognome da
sposate anche quello da signorine. È l'unica richiesta che viene
fatta e non si prende neppure in considerazione la questione della
separazione dei sessi.
Un Consigliere, nel corso di queste discussioni un po'
accalorate, anche nei confronti di un Collega che mi è molto
vicino, mi ha detto: "Ah, però, le donne dovrebbero fare tutto
quello che fanno gli uomini!". D'accordo, se uno deve fare la
guardia forestale, deve essere in grado di fare la guardia
forestale e se non ne ha l'attitudine, non la deve fare. Io, ad
esempio, non andrò mai a fare la guardia forestale, perché non ho
l'attitudine per quel lavoro durissimo. Ma, se una donna vuole
andare a fare la guardia forestale e ne ha l'attitudine, non vedo
perché le debba essere vietato.
Ho qui con me un piccolo documento che, attraverso una rapida
panoramica per il mondo, ci aiuta a capire che cosa una donna possa
fare nelle forze armate. Se una donna può fare queste cose, può
fare anche la guardia forestale...
BAJOCCO (fuori microfono):
Può farla benissimo!
BREUVÈ Lilliana (P.S.I.):
Il Consigliere Bajocco dice che
la donna può fare benissimo la guardia forestale. Allora,
leggiamo.
"Nel mondo, la donna presta servizio, non solo nella
magistratura e nella diplomazia, ma anche nel corpo della polizia
di Stato, in quello dei vigili urbani ed il suo impiego si va
estendendo sempre di più anche in attività particolari, come il
pilotaggio di aerei ed il comando di navi mercantili e di
natanti".
Queste ultime funzioni sembrano essere ben più
complicate di quelle assegnate ad una guardia forestale; ma
comunque...
"Si ritiene che i tempi siano maturi per dare attuazione al
disposto dell'articolo 1 della legge 9.2.1963, n. 66, concernente
l'ammissione delle donne ai pubblici uffici e alle professioni, che
stabilisce che l'arruolamento della donna nelle forze armate e nei
corpi speciali è regolato da leggi particolari.
Il primo corpo regolare femminile per l'espletamento dei
servizi ausiliari, fu istituito, fin dall'inizio del secondo
conflitto mondiale, in Gran Bretagna e successivamente negli Stati
Uniti, mentre in Russia le donne furono impiegate anche in azioni
di combattimento.
Inoltre, in tutti i Paesi in cui si manifestò il fenomeno
della Resistenza, le donne furono pari agli uomini sia nella lotta
armata che nei servizi delle unità alle quali appartenevano, per
cui la proposta di modifica che sottoponiamo alla valutazione di
questa onorevole assemblea, tanto sotto l'aspetto costituzionale,
quanto sotto quello della sua opportunità, non dovrebbe trovare
ostacoli.
Tra i Paesi che fanno parte della N.A.T.O., il servizio
militare femminile attualmente è espletato in Canadà, Danimarca,
Gran Bretagna, Francia, Norvegia, Paesi Bassi, Stati Uniti e
Turchia e dovunque la forza femminile è stata positivamente
valutata, non solo perché determinati servizi si attagliano meglio
alle peculiari doti della donna, ma anche perché lasciano
disponibile una aliquota di personale maschile per i servizi e gli
impieghi loro più attinenti.
In Belgio, con decreto reale del 30.4.1962, le forze armate
sono state autorizzate ad aprire arruolamenti volontari, con
possibilità di successive rafferme per le donne, destinandole ad
unità non operative, a condizione che avessero almeno 18 anni di
età, buona salute e moralità, e che fossero risultate idonee,
previo esame di selezione tecnica, in base ai titoli di cui erano
in possesso. Il periodo di arruolamento e ciascuna rafferma hanno
la durata di due anni e le ausiliarie, pur avendo una propria
gerarchia, sono sempre subordinate alle autorità militari ai cui
ordini prestano servizio.
In Francia, le forze femminili, all'inizio, erano costituite
da elementi provenienti dalla Resistenza, dalle volontarie
dell'Africa settentrionale e dalle forze armate francesi di
liberazione, fin al 1962 (le PFAP terra, marina e aria). Queste
forze femminili prestavano servizio in tutti i settori di
operazione, pur senza portare armi: campagne di Francia, Germania,
Cipro, Corea, dell'Esercito di Oriente e dell'Africa
Settentrionale. Lo statuto comune alle tre armi entrò in vigore il
15 ottobre del 1951. Con la legge n. 70596 del 9 luglio del 1970,
cui hanno fatto seguito il decreto n. 72806 del 31 agosto 1972
(Code du service national) e la legge n. 73625 del 10 luglio
1973.
Il servizio nazionale femminile è stato ristrutturato. Ha
sempre carattere volontario, con una durata pari a quella prevista
per il contingente maschile di leva. La domanda può essere
presentata da donne tra i 18 ed i 27 anni di età, non coniugate e
senza figli a carico, che godono dei diritti civili, di buona
moralità ed in possesso dei requisiti richiesti per le mansioni cui
sono destinate e cioè: servizi medici, paramedici, di laboratorio,
degli organismi scientifici, militari, amministrativi, tecnici,
assistenziali, sociali e quelli inerenti alla
motorizzazione".
Signor Presidente, abbia pazienza!... Devo, devo... devo
convincere...!
"Il Ministro della difesa decide in merito all'accoglimento
delle domande, in relazione ai posti disponibili nei vari servizi.
L'esclusione dal servizio..."
(...INTERRUZIONE...)
BREUVÈ Lilliana (P.S.I.): O
h, come brontola! Non mi
lascia finire!...
"L'esclusione dal servizio ha luogo, di diritto, quando la
volontaria perde la cittadinanza francese, oppure, su decisione del
Ministro della difesa nazionale, quando la stessa incorre in
determinate condanne per gravi mancanze disciplinari, per
sopravvenuta inattitudine fisica o professionale. Il servizio,
inoltre, può cessare, a domanda dell'interessata, in caso di
matrimonio, di maternità o di gravi motivi personali o
familiari.
La Gran Bretagna è stata il primo paese che, nel tempo, ha
istituito il servizio militare femminile e ciò prima dell'inizio
del secondo...".
(...INTERRUZIONE...)
BREUVÈ Lilliana (P.S.I.):
Ma non riesco a...
BAJOCCO (fuori microfono):
Vai avanti, vai avanti e non
lasciarti influenzare!
BREUVÈ Lilliana (P.S.I.):
"Attualmente, nella Royal
Navy, vi sono circa 3.400 donne, nella Royal Air Force vi sono
circa 5.800 donne e nella Royal Naval Corp's ve ne sono circa
5.500. C'è da dire, inoltre, che questi servizi ausiliari femminili
fanno parte integrante e permanente delle forze armate della corona
ed i loro ufficiali ricevono il brevetto di nomina dalla regina.
Essi hanno gradi corrispondenti a quelli delle forze..."
(...INTERRUZIONE...)
BREUVÈ Lilliana (P.S.I.):
"...in cui prestano servizio
e possono raggiungere il grado di brigadiere generale
nell'esercito, di commodoro nell'arma di aviazione e di direttore
della marina, che corrisponde al nostro grado di
contrammiraglio.
Nel servizio dell'"Air Force" sono ammesse al pilotaggio
degli aerei come... (segue breve elencazione di gradi militari
inglesi).
Negli Stati Uniti le W.A.C.S. comprendono i corpi femminili
da tre anni. L'arruolamento ha luogo a domanda, sia in relazione
all'arma prescelta, sia in funzione all'impiego come ausiliaria
qualificata. L'arruolamento è ammesso per le donne dai 20 ai 49
anni di età e come titolo di studio si prescrive il compimento di
due anni di scuole superiori. La mancanza del titolo di studio può
essere superata dall'esito positivo delle prove di idoneità e dalla
classificazione conseguita negli esami di ammissione.
Le W.A.C.S. sono addette ai servizi tecnici, ospedalieri,
fotografici, cinematografici, di disegno, di operatori
radio-tecnici, di telefonisti, elettronici, motoristi, di mansioni
amministrative in genere, di servizi logistici, di rifornimento e
così via.
È interessante notare che le W.A.C.S. sono arruolate nelle
Forze Armate U.S.A.F., sulla stessa base del personale maschile e
svolgono le loro mansioni in oltre 200 categorie di servizi.
Attualmente nell'U.S.A.F. prestano servizio circa 40.000 donne, di
cui 10.000 come infermiere di volo e cioè come personale sanitario
adibito a prestare servizio sugli aerei attrezzati per il soccorso
e lo sgombero dei feriti.
Altro personale femminile, con apposito brevetto, è addetto
al pilotaggio di aerei per trasporti e servizi meteorologici ed è
anche ammesso al collaudo in volo di motori per alcuni tipi di
aereo.
Fin dal 1948, esse fanno parte integrante delle forze attive
ed in congedo, e ricevono le stesse indennità..."
TORRIONE (fuori microfono):
La maggioranza è
maschilista!
BREUVÈ Lilliana (P.S.I.):
Sottolineo che la maggioranza è
maschilista, tranne il Consigliere Maquignaz, l'Assessore
Martin...
TORRIONE (fuori microfono):
Anche il Consigliere
Pedrini!
BREUVÈ Lilliana (P.S.I.):
...e la Giunta.
TORRIONE (fuori microfono):
Io ho detto "la maggioranza"
e non ho detto "la Giunta". Chiedo scusa.
BREUVÈ Lilliana (P.S.I.):
"In congedo ricevono le
stesse indennità e gli stessi emolumenti degli uomini. Anche
l'avanzamento è soggetto alle analoghe condizioni e alle stesse
procedure previste per il personale maschile, ma nel servizio
femminile sono previsti solo i gradi fino a quello di colonnello e
gradi corrispondenti.
Da notizie di stampa sembra che, in questi ultimi tempi, sia
stato istituito anche un grado di ufficiale generale.
In Svizzera...".
Prego?
TORRIONE (fuori microfono):
Vai pure avanti!
BREUVÈ Lilliana (P.S.I.):
"In Svizzera, dal 26
dicembre 1961 è stato istituito il servizio complementare
femminile, riservato alle cittadine elvetiche con età compresa fra
i 19 ed i 40 anni, con gli stessi obblighi e gli stessi diritti del
personale maschile. Il servizio complementare ha durata di 91
giorni ed il proscioglimento ha luogo, di diritto, al compimento
del 60° anno di età, per la perdita della cittadinanza, per
sopravvenuta idoneità fisica oppure per matrimonio o per maternità,
ma, in questi due ultimi casi, su domanda
dell'interessata".
Io trovo che gli svizzeri siano avanzatissimi.
"Le donne fanno parte integrante delle forze armate, hanno
una propria gerarchia ed i quadri sono preparati attraverso
speciali corsi.
In Canadà, le donne si sono distinte nel servizio militare
durante la seconda guerra mondiale, ma, dopo il conflitto, i
servizi femminili furono sciolti. Nel 1951 però il Cabinet Defense
Comity, ne approvò l'arruolamento nell'esercito, nella marina e
nell'aeronautica, tanto per il servizio attivo, quanto per quello
di complemento. Successivamente, le donne ufficiali poterono
divenire "consultant", consiglieri, nell'esercito regolare. Nel
1955, le donne di ogni grado furono ammesse nei corpi di
completamento della marina. A parità di funzioni, le donne hanno la
stessa paga degli uomini e, quando lasciano il servizio, hanno
diritto alla pensione e all'indennità, sulla stessa base di quanto
previsto per il personale maschile.
In Norvegia, le donne in servizio nelle forze armate sono
impiegate, in tempo di pace, come civili e remunerate secondo i
sistemi civili. Esse, quindi, non hanno prospettive di carriera
militare, ma, dal 1957, per farle beneficiare della protezione
prevista dalla Convenzione di Ginevra, sono state invitate a
firmare una dichiarazione con cui si impegnano, in caso di
mobilitazione, a proseguire il proprio servizio come personale
militare. Esse vengono munite anche di un'uniforme che attualmente
indossano solo durante le manovre.
Nel 1951, il Parlamento ha approvato la nomina di
un'Ispettrice per le tre armi. Esse, insieme con le direttrici
delle infermiere, costituiscono il Consiglio femminile delle forze
armate. Tale organismo consiglia il Ministro della difesa ed il
Comitato dei api di stato maggiore su tutte le questioni attinenti
all'impiego delle donne".
(...INTERRUZIONE...)
BREUVÈ Lilliana (P.S.I.):
"Un accenno particolare va
fatto per lo Stato d'Israele, dove il servizio militare femminile è
obbligatorio...".
Allora aspetto un attimo.
(...INTERRUZIONE...)
BREUVÈ Lilliana (P.S.I.):
Stavo parlando di donne e mi
spiace che la maggioranza sia uscita.
"Un accenno particolare va fatto per lo Stato d'Israele, dove
il servizio militare femminile è obbligatorio, anche in tempo di
pace, con una durata di venti mesi. Alla leva sono chiamate le
donne sino al 26° anno di età, con esonero di quelle sposate con
figli e per motivi religiosi; in tal caso prestano servizio civile.
Il personale femminile è impiegato nei servizi amministrativi d
ausiliari delle forze armate e, in numero limitato, al quartier
generale".
Questo per dare una piccola risposta a quel
carissimo collega che mi aveva chiesto se le donne possono fare
tutto quello che fanno gli uomini.
Adesso, invece, voglio leggervi un'altra simpaticissima
dichiarazione...
(...INTERRUZIONE...)
BREUVÈ Lilliana (P.S.I.):
Eh, niente! Scusatemi, ma devo
prendermi tutto il tempo necessario. Dicevo, quindi, che voglio
leggervi un'altra dichiarazione dell'unica donna a guardia di un
parco nazionale...
TORRIONE (fuori microfono):
Questo non costituisce mica
un titolo di merito per l'Assessore Perrin!
BREUVÈ Lilliana (P.S.I.):
Assessore Perrin, non posso
passarle questa copia, perché è unica e, quindi, la devo leggere
affinché rimanga agli atti. Da l'"Eco della stampa", che riporta
ritagli da giornali e da riviste, leggo quanto dice la signora o
signorina Giovanna Davini, guardia forestale del Parco Nazionale
del Gran Paradiso:
"Ma per carità, non sono né una Biancaneve, né uno 007 della
montagna! Io mi sento una persona normale. Cento, ho scelto un
mestiere inconsueto per una donna, ma ho dimostrato di saperlo
fare".
"Giovanna Davini, 27 anni, milanese, dal 1° maggio 1985 vive
sola, a Chanavey, un paesino della Valle di Rhêmes, costituito da
poche case in pietra a ridosso della montagna. Con i giornalisti
preferirebbe non parlare più: "Mi hanno fatto dire cose che non ho
mai detto. Uno ha scritto che aspetto un principe azzurro capace di
camminare per ore in montagna, senza stancarsi.
Stupidaggini!"
"Ma perché tanto interesse per lei?", chiede il giornalista.
"Giovanna è l'unica donna impiegata come guardia forestale nei
parchi nazionali italiani. Lavora nel Parco del Gran Paradiso dove,
con altri due colleghi, ha l'incarico di sorvegliare il vasto
territorio alpino dell'alta Val di Rhêmes".
"In tutto il Parco - dice la Davini - ci sono 65 guardie, alle
quali vengono affidati i vari settori in cui esso è suddiviso. La
mia zona va dal Colle di Sort fino al confine con la Francia, ma
solo sulla destra orografia, perché l'altro versante della valle
non è compreso nell'area protetta".
BAJOCCO (fuori microfono):
Dai un pugno a quello che è lì
dietro!
RICCO (fuori microfono):
Posso leggere pure io, no!
BREUVÈ Lilliana (P.S.I.):
Prego?
(...INTERRUZIONE...)
BREUVÈ Lilliana (P.S.I.):
"...dalla metropoli, alla
montagna. Giovanna fa accomodare il visitatore nella piccola casa,
che occupa con Tremolo il suo gatto. Giovanna prepara poi un caffé,
con la grazia di una perfetta casalinga..."
(...INTERRUZIONE...)
BREUVÈ Lilliana (P.S.I.):
"Perché sono venuta quassù? È
stato un po' per passione ed un po' per caso. Amo la montagna ed ho
imparato a conoscerla fin da piccola, perché i miei trascorrevano
le vacanze sempre nella Valtellina, a Primadio, vicino a Bormio. Mi
piace sciare, camminare, dormire in tenda e nei rifugi. Mi piace la
natura. Una volta ho visitato il Parco dello Stelvio e, subito
dopo, sono andata a chiedere all'ispettore forestale quali
possibilità di lavoro ci fossero, per me, nel Parco. Mi rispose che
per una donna non c'erano opportunità, perché tra le guardie non
erano ammesse le donne. Ma mi parlò anche della Facoltà di Scienze
forestali".
"Terminati gli studi superiori, Giovanna Davini frequentò due
anni di Agraria a Milano e completò i corsi universitari a Firenze,
con il biennio di Scienze forestali. Nell'inverno del 1985, ad un
solo esame dalla laurea, arrivò la sorpresa: "Mi arrivò una
lettera, con la quale mi si comunicava che sarei stata assunta come
guardia forestale nel Parco Nazionale del Gran Paradiso. Ci pensavo
da molto. Tempo prima, forse per sfida, mi ero presentata ad un
concorso per due posti di guardia forestale in quel Parco. C'erano
300 iscritti e, alla fine, mi classificai settima. Gli assunti,
invece di 2 furono 14. L'offerta di quel posto mi giunse inattesa,
ma io volevo andare ad abitare in montagna o, perlomeno, ci tenevo
a provare. Ne parlai con i miei genitori e accettai".
"L'assunzione in servizio fu posticipata di un mese, per
consentirle di laurearsi e, subito dopo, Giovanna compì il grande
balzo, dal frastuono di una grande metropoli al silenzio di questo
paesaggio incontaminato".
"Com'è andato il primo impatto?" "Benissimo! L'inizio è stato,
forse, uno dei momenti più belli che ho trascorso, perché
continuavo a scoprire cose nuove. Sono arrivata al principio della
primavera, quando le nevi cominciavano a sciogliersi. Ho visto
rifiorire la vita: uno spettacolo inimmaginabile, anche per
chi..."...
(...INTERRUZIONE...)
BREUVÈ Lilliana (P.S.I.):
Ma, forse è meglio che nel
frattempo la maggioranza esca, così darà meno fastidio! Giovanna
diceva:
"Ho visto rifiorire la vita: uno spettacolo inimmaginabile,
anche per chi frequenta spesso la montagna. Chi vive in città ha
sempre un'immagine parziale dell'ambiente alpino, lo vede come in
un film, diviso in tanti spezzoni. Rimanendo quassù, invece, ci si
accorge che, giorno per giorno, settimana dopo settimana, la natura
si trasforma e cambia volto".
"Per i primi due mesi, la neo-sorvegliante non ha neppure
pensato di tornare a Milano per vedere gli amici e la famiglia,
dalla quale, invece, è raggiunta a Chanavey per le vacanze
d'agosto. "Mi sentivo così bene, che non mi sembrava neppure di
lavorare. Mi chiedevo se tutto quello che dovevo fare era soltanto
camminare, guardando attorno. Ero entusiasta e trovavo il
territorio sempre più affascinante".
"Oggi, le cose sono cambiate?", chiede il giornalista. "No, non
voglio dire questo. Oggi, sento soltanto di aver fatto una
splendida esperienza, ma capisco che la mia vita non sarà sempre
così. Lo sapevo già prima di accettare l'incarico. Io non sono un
orco, non amo vivere sola, anche se ho voluto farlo. Sono comunque
soddisfatta, anche se decidessi di partire domani, perché ho
iniziato, e non sapevo se avrei resistito per più di quindici
giorni, un mese, sei mesi o un anno. I Colleghi..."...
SANDRI (fuori microfono):
Vai più piano, così riusciamo
ad arrivare alle 6, quando arriveranno le donne.
BREUVÈ Lilliana (P.S.I.):
"I colleghi guardaparco
l'avevano effettivamente accolta con un po' di scetticismo, anche
perché prima di lei un'altra donna..."
(...INTERRUZIONE...)
BREUVÈ Lilliana (P.S.I.):
"...anche perché prima di
lei un'altra donna aveva provato a fare quel mestiere, ma aveva
rinunciato dopo pochi giorni. "In paese, mi guardavano con
benevolenza, mi salutavano, erano gentili, ma molti pensavano e
dicevano che non avrei retto più di un mese". "Invece, eccola qui,
smessi per un giorno i panni grigio-verdi della divisa, perché oggi
è di riposo, a raccontare la sua esperienza di una donna nelle
vesti di Robinson Crusoé."
"Giovanna, vanno bene i paragoni e le citazioni letterarie, ma
come trascorre la giornata?"
"È un lavoro duro, ma ricco di emozioni. Il mio compito è di
sorvegliare gli animali ed anche i turisti, naturalmente, perché
non li disturbino. Nel nostro Parco, le guardie non intervengono
nella vita della fauna, se non in casi eccezionali, bensì
controllano che non vengano alterati gli equilibri biologici
dell'area protetta. In realtà, dobbiamo soprattutto osservare,
spostandoci in continuazione, per sentieri e tratturi, oppure
spostandoci in qualche angolo nascosto. Osserviamo e riportiamo
ogni giorno nei nostri diari le fasi di uno spettacolo senza fine
che si svolge tra i boschetti di larici e abeti rossi, vicino al
fondovalle, nei pascoli, tra le pietraie, fin sulle creste più
alte, regno di aquile e camosci".
"Ma è possibile vedere questo diario?" "No, è un documento di
lavoro riservato", risponde la Davini, "ma posso riassumere,
brevemente, una mia giornata tipo, anzi due, perché il lavoro
cambia secondo la stagione. Ci si alza sempre all'alba, o poco
prima, e si finisce al tramonto. Sedici ore d'estate e la metà
d'inverno.
Durante i mesi più freddi, quando c'è tanta neve, gli animali
scendono di quota e ci limitiamo a perlustrare il fondovalle,
tenendo d'occhio soprattutto gli ungulati". "Nel settore del Parco
affidatole Giovanna ha in cura circa 600 camosci ed una cinquantina
di stambecchi".
"C'è un camoscio, là!" La nostra guardia si interrompe e,
afferrato il binocolo, va alla finestra. I camosci sono in tutto
una decina e brucano ciuffi d'erba rinsecchita, su un pendio
franoso, a neppure 200 metri dalla casa. Sembrano tranquilli ed
indisturbati ".
"Proprio a questo dobbiamo fare attenzione: se animali come i
camosci, gli stambecchi o le marmotte mostrano il minimo segno di
inquietudine, significa che qualcosa non va. Potrebbe trattarsi
della presenza di un bracconiere oppure, più semplicemente, di
qualche turista chiassoso".
"Torniamo alla giornata del guardaparco. Verso giugno, a mano
a mano che le nevi si sciolgono, si comincia a salire seguendo gli
animali. Le ore di luce aumentano ed anche quelle di lavoro". "In
estate, spesso non si torna neanche a casa. Dormiamo in casette
attrezzate, verso i 2.000 metri di quota, in modo da rimanere il
più vicino possibile alle zone da pattugliare". Una stufa in ghisa,
un tavolo, quattro sedie, un letto a castello e lampade a gas:
questo è il rifugio dove i guardaparco soggiornano durante la bella
stagione. Ci sono scorte alimentari per settimane. Un tempo le si
portavano a spalle, oggi ci pensa l'elicottero.
In un attimo, il grande silenzio è rotto dalle strida di qualche
rapace. La solitudine si fa più fore, ma anche più bella. "Adoro
restare nascosta e osservare la natura che si rianima di tante
presenze animali, con i primi raggi di sole. Gli abitanti dei
valloni e dei pascoli sembrano scomparire improvvisamente, nella
tarda mattinata, quando arrivano i turisti. Ma, non appena l'ultimo
alpinista ha lasciato la montagna, verso le sei del pomeriggio,
questa torna agli animali e si vedono scene che è difficile
immaginare. Certe volte mi sorprendo a ridere di cuore, mentre
osservo i giochi dei camosci più piccoli, che in estate si
divertono a fare acrobazie sulle macchie di neve rimaste ai piedi
di qualche vetta: si lanciano di corsa, scivolano e fanno capriole
con balzi incredibili, si girano di 360 gradi sulle quattro zampe,
hanno la gioia di vivere.
Alcuni di loro andranno incontro ad un destino infelice,
vittime di malattie, predatori o slavine. Durante l'inverno, gli
ungulati, anche adulti, possono soccombere al freddo e alla
mancanza di cibo, ma noi non possiamo foraggiarli, per non
compromettere le selezioni indispensabili all'equilibrio
demografico naturale. Talvolta, camosci e stambecchi precipitano e
vanno a schiantarsi tra le rocce. L'anno scorso ho visto un piccolo
cadere da una cresta. Temevo il peggio, ma dopo qualche metro è
riuscito ad atterrare sulle quattro zampe. Si pattuglia anche di
notte".
Gli episodi che la Davini ha vissuto quale salvatrice riservata,
potrebbero costituire la materia di un libro, ma lei dice di non
averci mai pensato. Per il momento si limita a scrivere qualche
articolo sulle sue ricerche forestali per riviste
specializzate.
"Comunque, vorrei raccontare di quelle due aquile che mi sono
passate accanto, in un pomeriggio di qualche mese fa. Camminavo su
un costone roccioso, piuttosto in alto. Uno dei due rapaci mi si è
accostato silenzioso, volando poi nel vallone più avanti.
Evidentemente non aveva avvertito la mia presenza. L'ho visto
lanciarsi in picchiata, tentando, forse, di catturare una preda. Ma
quando è risalito non aveva nulla tra gli artigli. Allora ho tirato
fuori il binocolo e, più in basso, ho individuato una femmina di
camoscio con il suo piccolo. Quest'ultimo doveva essere ferito o
malato, perché non si muoveva e la madre gli girava intorno,
nervosa. L'aquila stava ferma, appollaiata su uno spuntone di
noccia, anzi, adesso erano due, probabilmente una coppia.
Sapevo di non dovermi intromettere, ma quella giovane madre mi
faceva compassione. Rimasi nascosta ad osservare. Ormai stava per
diventare buio, ma, poco prima che mi decidessi ad intervenire, le
aquile presero il volo e se ne andarono. Due settimane dopo sono
tornata sul posto ed ho trovato il piccolo, morto".
"Non ha compiuto esplorazioni notturne?" "Sì, certamente. Di
tanto in tanto, quando c'è la luna e la luce lo consente,
pattugliamo anche di notte, sebbene non ci siano più tanti
bracconieri come una volta. La caccia di frodo continua. Io non ho
mai incontrato bracconieri, ma, prima che arrivassi nel
Parco..."
(...INTERRUZIONE del Consigliere TORRIONE...)
BREUVÈ Lilliana (P.S.I.):
No, dice che non ce n'è più!
"...ma, prima che arrivassi nel Parco, ci sono stati addirittura
scontri a fuoco. Giro armata d'una Beretta, calibro 7,65, ma spero
di non doverla mai usare. Comunque, ogni anno, anche noi
guardaparco dobbiamo superare una prova di tiro, prevista dal
regolamento, con pistola e carabina".
"I guardaparco hanno in dotazione anche binocoli a raggi
infrarossi, per le perlustrazioni durante la notte?" "Non ancora,
ma sembra che ce li forniranno presto. Per il momento, abbiamo in
dotazione un semplice cannocchiale ed un binocolo con ottica
tradizionale".
"Se dovesse decidere di cambiare lavoro, quale sarebbe la sua
scelta?" "Questo è il programma di maggiore impegno che mi trovo ad
affrontare. Non resterò ancora quassù per molto, perché ormai ho
fatto l'esperienza che volevo fare. Potrei tornare a Milano, ma
dipende dalle opportunità di lavoro che mi si presenteranno.
Recentemente ho preso parte ad un concorso pubblico. Al momento
sono in graduatoria per un'assunzione nel Corpo forestale della
Regione Lombardia. Qui ho vissuto dei mesi stupendi, ma sono pronta
a partire".
"Se avesse di fronte delle persone che vogliono imparare a
conoscere e ad apprezzare la montagna, quali consigli darebbe?"
"Direi loro: venite qui; basta accostarsi con rispetto alla natura,
per incontrare volpi, ermellini, donnole, marmotte, gheppi,
sparvieri, poiane e tanti altri sconosciuti della valle, la cui
presenza può far capire, meglio di tanti discorsi, l'essenza del
nostro lavoro".
Io mi fermo qui, perché voglio lasciar dire qualcosa anche a
qualche altro Consigliere. Sfido chiunque, però, a venirmi a ridire
che le donne non siano in grado di fare la guardia forestale,
perché non hanno la necessaria sensibilità. Ma, soprattutto, visto
che qui si tratta di sesso e noi siamo ancora a questo punto, sfido
chiunque a dimostrarmi che il sesso femminile sia inferiore e più
debole del sesso maschile.
PRESIDENTE:
Ha chiesto la parola l'Assessore
all'Agricoltura, Foreste ed Ambiente Naturale, Perrin; ne ha
facoltà.
PERRIN (U.V.):
J'ai demandé la parole pour pouvoir
répondre immédiatement à Mme Breuvé, qui a fait un beau tour
d'horizon en nous rapportant tout ce qui se passe un peu partout
dans le monde, dans les Forces Armées, quant à la présence des
femmes. Elle nous a parlé de la poésie, du Parc National du
Grand-Paradis derrière la présence d'un garde du parc de sexe
féminin; mais elle ne nous a pas parlé du vrai problème, à savoir,
l'introduction des femmes dans le Corps Forestier Valdôtain.
En me référant aux dernières paroles que Mme Breuvé a
prononcées, je tiens à dire que personne ne veut mettre en doute
les capacités des femmes pour exercer une profession telle que
celle du Corps Forestier Valdôtain; personne ne veut dire non plus
que les femmes sont moins sensibles à certains problèmes que les
hommes.
Si nous voulons aborder sérieusement la discussion, il ne faut
pas vouloir faire dire ce que personne n'a l'intention de dire; ne
serait-ce que pour éclaircir la position réciproque, qui devrait se
faire à travers une discussion honnête et non à travers des
subterfuges que les autres pensent autrement que ce qu'ils
pensent.
Mme Breuvé a illustré un certain nombre de lois, de sentences,
de recours au TAR pour appuyer la thèse de l'introduction des
femmes dans le Corps Forestier. Je pourrais en faire autant et les
documents sont aussi nombreux que ceux que détient Mme Breuvé,
mais, évidemment, je ne veux pas le faire.
Cela signifie que dans ce secteur aussi il convient de mettre de
l'ordre, parce qu'en Italie on vit des épisodes extrêmement
contradictoires pour lesquels certains tribunaux administratifs
régionaux donnent des sentences pour, d'autres contre. Le Conseil
d'Etat dit tantôt une chose, tantôt l'autre. Les sentences aussi de
la Cour Constitutionnelle sur des sujets similaires se prononcent
d'une manière différente. Tout cela rend extrêmement difficile
l'affrontement de certains problèmes si l'on se réfère à l'Etat
lui-même.
La Vallée d'Aoste, cependant, a un pouvoir législatif primaire
en la matière et nous sommes d'accord de l'exercer pour ce qui est
du personnel régional, dont le Corps Forestier Valdôtain fait
partie.
Il ne faut pas, je crois, regarder les autres régions qui ont
des situations très différentes, telle celle du Frioul, où tout le
personnel du Corps Forestier fait partie intégrante du personnel
régional.
Je dis tout de suite que nous sommes d'accord sur la proposition
de Mme Breuvé. Nous l'avons d'ailleurs déjà dit dans le passé, lors
de discussions d'une interpellation du Parti Communiste et d'une
motion de Mme Breuvé elle-même, que nous acceptons le principe de
l'introduction des femmes dans le Corps. Nous sommes contre et nous
nous abstiendrons sur cette loi pour une simple raison, la même que
celle qui nous a induits à nous abstenir sur certaines propositions
qu'a avancées M. Sandri au Conseil, voilà quelque temps, puisqu'il
s'agit de propositions qui vont influer sur un seul aspect de la
loi bien plus complexe.
Je reconnais le retard des services dans ce sens, mais nous
devons revoir entièrement la loi n° 66 qui a modifié l'institution
du Corps Forestier.
Il y a toute une série d'arguments qui doivent être retouchés, à
commencer par l'organigramme en allant jusqu'aux compétences qui
entre temps se sont accrues, puisqu'il s'est vu attribuer des
compétences qui ne sont pas prévues par la loi n° 66, et ainsi de
suite.
Au nom de la majorité, donc, je réaffirme notre accord sur le
principe et je demande, afin que quelque chose reste aux actes, que
ce Conseil vote un ordre du jour; ordre du jour où l'on répétera
certaines affirmations, où l'on prendra acte de cette discussion,
compte tenu du fait qu'il faut approfondir, qu'il y a une exigence
d'approfondissement pour une révision de la loi n° 66 de 1977, afin
de dépasser les difficultés qui nous sont données par les lois de
l'Etat, en utilisant nos compétences primaires et en rappelant
aussi que jusqu'en 1990 il n'y aura pas de concours si une
modification de l'organigramme n'intervient pas, si l'on
n'introduit pas de gardes dans le Corps Forestier, puisqu'en ce
moment l'organigramme est complet.
Sur la base de toutes ces considérations, je demande au Conseil
de réaffirmer le principe de la parité homme-femme et de confirmer
la volonté d'insérer les femmes dans le Corps Forestier Valdôtain,
par une révision globale de la loi n° 66.
Je donne donc raison à Mme Breuvé pour la présentation de cette
loi. La majorité est d'accord sur le principe, nous demandons
seulement une réflexion sur l'ensemble de la loi.
PRESIDENTE:
Signori Consiglieri, ricordo che l'ordine del
giorno annunciato dall'Assessore Perrin verrà discusso e votato al
termine della discussione generale, prima della votazione della
legge. Adesso provvedo a farlo fotocopiare e a farvene distribuire
una copia al banco.
Ha chiesto la parola il Consigliere Cout; ne ha facoltà.
COUT (P.C.I.):
Penso che il Consigliere Breuvé abbia
ampiamente illustrato la legge che siamo chiamati a votare.
Non voglio essere tra quelli che gareggiano nel produrre la
maggior quantità possibile di documenti a favore dell'inserimento
delle donne, alla pari dell'uomo, nel mondo del lavoro; è
necessario però ricordare al Consiglio, che sembra essere piuttosto
distratto su questo problema, che alla fine è opportuno assumere le
decisioni che noi aspettavamo dalla Giunta, ma che sono state poi
proposte, con una legge, dalla minoranza.
Occorre ricordare ancora che su questo problema si è già
discusso in diverse altre occasioni. Poiché la circostanza
interessava direttamente noi del Gruppo comunista, ricordo che se
ne è discusso due anni fa, nella mattinata del 26 giugno 1986, in
occasione della presentazione di una mozione del Partito Comunista,
con la quale, appunto, si chiedeva di sospendere il precedente
concorso per la selezione di un certo numero di guardie forestali,
proprio per attendere la modifica di questa legge, che avrebbe
consentito anche alle donne di partecipare a quel concorso. Sarebbe
stata una decisione opportuna e, proprio in quell'occasione, noi
avemmo l'opportunità di esprimere la nostra posizione, che ritengo
sia molto chiara, perché tende a rivalutare le nuove posizioni, non
solo nostre, ma dei diversi partiti politici, che ci aiutano a
ritenere necessario che la donna sia inserita nel mondo del lavoro,
a tutti i livelli e per tutte le mansioni possibili, in condizioni
di parità con l'uomo, per possibilità, stipendio e questioni
inerenti al lavoro.
In questi ultimi tempi si è attuato un maggior inserimento delle
donne nel mondo del lavoro; malgrado ciò, però, continuano ancora a
crescere, quasi a dismisura, le richieste d'inserimento nel lavoro
da parte delle donne. Forse siamo in presenza di un nuovo tipo di
rapporto che vede le donne cercare un inserimento diverso nel
lavoro, nella famiglia ed in tutte le forme di rapporto che la
donna ha nella società.
Non possiamo negare questa evidenza e non possiamo esserle
contrari, se, in questo momento, vogliamo realmente far compiere un
passo in avanti a secoli di storia, che, purtroppo, hanno concorso
a mantenere la donna in una posizione non certo privilegiata. A
tutte le età ed a tutti i ceti, la donna, fino a prova contraria,
per secoli ha dovuto occuparsi della casa, perché il lavoro esterno
era una incombenza prettamente maschile.
Io penso che la Valle d'Aosta, che è ricca di tradizioni e di
valori culturali e che, tra le altre cose, è anche una Regione che
ha saputo condurre molteplici battaglie d'avanguardia in campo
civile - non sto a ricordare i referendum e le varie iniziative che
sono state assunte - , non possa astenersi dal combattere anche
questa battaglia.
La legge che noi oggi siamo chiamati a votare, vista alla luce
di queste considerazioni, non è altro che un piccolissimo passo e
credo che il Consiglio, se è sensibile a questi problemi, dovrebbe
porsi tutta una serie di altri traguardi e tappe che potrebbero
favorire l'inserimento della donna nel mondo del lavoro. Ci saranno
senz'altro altre iniziative, alcune delle quali, addirittura, sono
state prese dalla Giunta, quando, in presenza di una notevole
disoccupazione femminile in alcune zone della Valle, ha cercato di
privilegiare l'inserimento della donna nel mondo del lavoro,
attraverso la legislazione regionale, con l'assegnazione di
maggiori contributi nel caso di assunzione di personale
femminile.
Ci si deve trovare senz'altro d'accordo con queste iniziative,
ma anche questa proposta di legge, pur essendo piuttosto relativa,
è di grandissima importanza e, quindi, noi, come Gruppo comunista,
le vogliamo riconoscere tutta l'importanza che essa merita. Ci
teniamo, pertanto, a sottolineare ancora una volta, anche se non ci
vogliamo dilungare troppo, la necessità di affrontare il problema
con tutta la dovuta attenzione che si pone in atto, secondo il
nostro parere, non con la votazione di un ordine del giorno di
impegno generico, ma con la votazione di questa modifica, che,
anche se non garantisce alle donne un ampio accesso ai concorsi per
il Corpo delle guardie forestali, riveste comunque un grandissimo
significato.
Noi siamo d'accordo e votiamo anche l'ordine del giorno che
impegna il Consiglio a rivedere la legge sulle assunzioni nel Corpo
delle guardie forestali; tuttavia non vediamo perché, dopo aver
atteso ben due anni per avere dalla Giunta una proposta in merito,
adesso che la stessa è venuta da un partito della minoranza, non la
dobbiamo votare.
PRESIDENTE:
Ha chiesto la parola il Consigliere Sandri;
ne ha facoltà.
SANDRI (N.S.):
È la seconda volta che mi capita di
elogiare delle iniziative normative del Partito Socialista e non
vorrei correre il rischio di essere pesantemente criticato
all'interno del mio Movimento.
TORRIONE (fuori microfono):
Da chi? Da Riccarand?
SANDRI (N.S.):
Da Riccarand, sì. Credo, però, che questa
legge testimoni come si possa fare una buona legge senza che sia
necessario stanziare dei soldi. Questa iniziativa, nella nostra
Regione, così munifica, francamente è proprio una stella o una
perla a sé stante. Si tratta di un articolo unico, di una piccola
frase che ricorda quasi una richiesta referendaria o una domanda
del referendum.
In effetti, oggi siamo chiamati a dare una risposta di tipo
referendario: sì o no, e non "non so", come propone l'Assessore
all'Agricoltura, Foreste ed Ambiente Naturale, Perrin. Credo che si
tratti di un problema di minima importanza, per l'impatto sulla
struttura sociale e politica della nostra Regione, ma di enorme
importanza per le reticenze, le difficoltà e l'arretratezza
culturale che stanno frenando l'approvazione di questa legge.
Direi che è un problema di quelli che alimentavano il movimento
delle suffragette, all'inizio del secolo, perché qui non sono in
discussione - come invece succede nella società italiana -
questioni legate alla persona, come il femminismo, che ci ha messo
profondamente in crisi a partire dagli anni '60; qui, invece, sono
in discussione i diritti giuridici fondamentali della persona, come
il diritto di voto, il diritto di pari rappresentanza nelle
istituzioni ed il diritto ad avere pari dignità lavorativa.
Quest'ultimo diritto è stato sancito dalle lotte delle suffragette,
agli inizi del secolo, e poi dalla costituzione e dallo statuto
della Società delle Nazioni, dell'ONU, ed anche, ovviamente, dalla
Costituzione italiana, cui si richiama il nostro Statuto.
Non stiamo, quindi, affrontando problemi dirompenti, anche da un
punto di vista umano, come quelli che caratterizzano il dibattito
uomo-donna negli ultimi anni; stiamo affrontando un problema
sociale, un problema di struttura della nostra società, e dobbiamo
semplicemente prendere atto della storia, di come cioè la storia ha
disegnato questo secolo.
Non vorrei essere troppo noioso dicendo che l'atteggiamento
della maggioranza è strettamente legato ad una mentalità chiusa
nelle due figure che dovrebbero sorreggere questa società
valdostana: l'uomo "faber", che produce, che stanzia, che finanzia
e che lavora fuori di casa, e la "foemina mater", che sta in casa
ad accudire alla famiglia, a fare dei lavori casalinghi obbligatori
- perché, se non li fa lei, non li fa nessun altro -, a svolgere le
sue funzioni vitali e sessuali.
Queste due figure, così standardizzate, esistono forse solo
nella mentalità di alcuni dei presenti e di altri che sono
arroccati a qualcosa che non esiste più nella società valdostana e
nella società italiana, perché, come è stato ben illustrato dalla
relatrice Breuvé, in moltissime regioni questo tipo di mentalità e
questi schemi mentali, che di fatto non hanno o non dovrebbero più
avere alcun riscontro reale, si abbarbicano alle stesse strutture
della società, così come sono state impostate dal gusto, non umano,
ma maschile degli anni precedenti.
Il Corpo Forestale Valdostano è stato impostato a misura di
maschio e non a misura d'uomo. La differenza non è casuale. Quando
il Corpo Forestale ha convinto l'Assessore che non sarebbe stato
positivo estendere il servizio alle donne, ha fatto appello ad una
serie di scuse, riportate anche dallo stesso Assessore in sede di
Commissione, del tipo: "Eh, ma quando rimangono incinte, stanno via
due o tre anni! E noi come facciamo?..."
(voce fuori microfono):
Chi l'ha detto?
SANDRI (N.S.):
Chiaramente, questo fatto è stato negato
più volte, in sede di discussione.
Altre scuse sono state del tipo: "E poi le donne si sposano e
prendono tempo per accudire ad altre cose! E se telefonano alle 2
di notte per andare a verificare un fatto di bracconaggio..?". Si
tratta, cioè, di tutta una serie di attacchi alla funzione "magica"
del Corpo Forestale, che puntano proprio su alcune specificità
femminili come la maternità e la cosiddetta "debolezza": "Voglio
vedere che cosa faranno, quando dovranno marciare per 10 o 11 ore
per portare giù un camoscio...!".
A mio parere, queste affermazioni danno il senso dei problemi
veri. È evidente che le donne si sposano, è vero che le donne
rimangono incinte e fanno figli, ma è anche vero che la legge
tutela questo diritto, consentendo un giusto allontanamento dal
lavoro. A mio parere, se questo va contro la struttura ed il modo
di operare del Corpo Forestale Valdostano, è quest'ultimo che deve
essere modificato e non deve essere vanificato il diritto delle
donne a poterci entrare e lavorare.
È importante che questa legge passi, perché essa è l'elemento
che determina il mutamento, perché noi non vogliamo solo che le
donne entrino nel Corpo Forestale, ma vogliamo anche cambiare il
Corpo Forestale. Vogliamo cambiare l'organizzazione del lavoro nel
pubblico impiego ed in particolare nel pubblico impiego regionale,
perché questo sia a misura d'uomo, maschio o femmina che sia!
Mentre, chiaramente, le strutture di oggi non lo sono.
Secondo me, questa cultura del mutamento è un dato fondamentale
che manca qui dentro e manca spesso nella società valdostana,
perché mancano le donne nei posti in cui si fa politica e nei posti
in cui si decide. Se ci fossero più donne qui dentro - e questo
discorso lo riprenderò più in là - probabilmente questa cultura del
mutamento sarebbe più radicata e allora non si avrebbe paura ad
affrontare in maniera più sciolta, più corretta e più rispettosa le
questioni politiche, per esempio, nei rapporti tra maggioranza e
minoranza, nelle iniziative di questo o di quel partito, in
confronto all'attuale andazzo della maggioranza che usa il metodo
tipicamente maschile dei rapporti di forza.
Mi è dispiaciuto non aver trovato, presso la biblioteca
regionale - ma non è l'unico libro che manca -, un libro di Carla
Ravaioli, intitolato "Il quanto ed il quale: la cultura del
mutamento", che mi son premurato di far recuperare e dal quale,
oggi, avrei voluto citare alcune frasi. Il bisogno di mutamento di
una società a misura di uomo, maschio o femmina che sia, è un
bisogno urgente e questa legge, secondo me, costituisce
un'importante occasione di dibattito per captare questa
esigenza.
Faccio degli esempi concreti. Qui dentro esistono molti maschi
che scaldano i banchi ed il cui impegno politico sicuramente non
potrà essere ricordato negli annali della Valle d'Aosta per le idee
o per l'apporto costruttivo in favore della nostra società. In
questo senso io mi permetto di suggerire ai vari Capigruppo di
verificare la possibilità di estendere anche ai loro Gruppi il
metodo della rotazione. Forse ci sarebbero meno liti in famiglia,
durante la stesura delle liste elettorali, ma, soprattutto, il
metodo agevolerebbe alle donne l'accesso a questo Consiglio. Con il
metodo attuale, infatti, risultano eletti solo i primi ed è molto
difficile che possano essere elette delle donne. In questa
legislatura ci è riuscito solo il Partito Socialista.
Eppure è di fondamentale importanza che vi siano qui, tra noi,
anche delle donne, perché credo che si possa dire senza alcuna
difficoltà che scaldare i banchi, senza proporre iniziative e senza
portare alcun contributo, è sicuramente meno di quanto possa fare
qualsiasi cuoca, come sosteneva il compagno Mao Tse Tung quando
diceva: "È tempo che anche le cuoche facciano politica!".
È importante che l'esigenza di questo mutamento della società
non sia presente solo nelle istituzioni, ma anche nella stessa
struttura dell'organizzazione regionale. Qualche tempo fa, i nostri
dirigenti amministrativi responsabili del governo avevano balenato
la possibilità del "part-time", che è un'istituzione fondamentale
per concretizzare in misura massiccia l'entrata delle donne
nell'Amministrazione regionale. Doveva essere attuata prima delle
elezioni, ma così non è stato; non solo, ma più volte, in questo
stesso Consiglio e su indicazione sindacale, da più forze politiche
è stata condotta una battaglia a favore dell'istituzione
dell'orario continuato, anche per rendere l'orario di lavoro più
adatto alle possibilità delle donne.
Questa esigenza, però, è stata completamente trascurata e tutti
i dipendenti dell'Amministrazione regionale sono obbligati a fare
quattro viaggi al giorno, con grosse difficoltà organizzative.
Il Consigliere che mi ha preceduto in Consiglio, ogni tanto,
specie quando era impegnato in sede di Commissione, aveva il
problema di andare a prendere i bambini e per questo era diventato
anche famoso. Perché? Perché in questa benemerita istituzione,
nella quale lavora anche un certo numero di donne - ma ne
potrebbero lavorare molte di più, sia al servizio
dell'Amministrazione, sia in Consiglio - , non c'è un posto, un
asilo nido, una scuola materna o un punto di riferimento per chi ha
dei figli. Si dà per scontato, forse, che il Consigliere regionale
debba avere una certa età ed un certo numero di figli grandi e che
quindi non si ponga di questi problemi; la stessa cosa dicasi per
le donne che lavorano alle dipendenze dell'Amministrazione
regionale.
La battaglia per il diritto delle donne ad entrare nel mondo del
Corpo Forestale Valdostano è anche un primo momento per porsi tutti
questi problemi relativi alla condizione femminile nella nostra
società.
Una delle altre obiezioni, per le quali il Corpo Forestale, o
quantomeno alcuni suoi rappresentanti importanti, si è dichiarato
contrario all'entrata delle donne e quindi a questo progetto di
legge, è stata: "Ma dove le mettiamo nell'organico?". Anche un
attimo fa, l'Assessore ci ha deliziati ricordandoci che nel testo
dell'ordine del giorno c'è scritto che non vi saranno imminenti
concorsi per il Corpo Forestale Valdostano, essendo l'attuale
organico completamente coperto. Occorre utilizzare, invece, proprio
questa occasione per rivedere l'organico del Corpo Forestale,
perché questa esigenza è di notevole rilevanza anche per i compiti
di vigilanza che il Corpo Forestale dovrà avere sui parchi che si
andranno a costituire, sempreché la legge che è stata presentata
sia approvata in questa legislatura.
Io credo che il risultato di questa votazione non sia molto
importante, perché questa legge può essere approvata oggi o potrà
essere approvata attraverso un referendum abrogativo. Sta di fatto
che questa proposta va nel senso della storia. La responsabilità
della sua bocciatura ricadrà, quindi, su chi vuole andare contro la
storia e vuole qualificarsi per quello che effettivamente è, e cioè
per uno che vuole conservare privilegi che non hanno alcun
senso.
Onorevoli Colleghi della maggioranza, mi si consenta di irridere
per un attimo anche all'atteggiamento che voi tenete nei confronti
della Consulta regionale femminile che, fino a prova contraria, è
un organo del Consiglio regionale. Dirò di più, è l'organo del
Consiglio regionale che dovrebbe darvi i pareri, non dico
vincolanti, ma santo Iddio, almeno di indirizzo, sui problemi della
condizione femminile! Nella lettera che ci è stata inviata e che è
stata indirizzata anche al Presidente della Giunta regionale,
all'Assessore all'Agricoltura, Foreste ed Ambiente Naturale e per
conoscenza a tutti gli organi di informazione, la prima firma, in
calce, è proprio quella del rappresentante della Consulta regionale
per la condizione femminile. È la testimonianza che il vostro
atteggiamento nei confronti di questa legge è da coda di paglia,
perché ovviamente, non solo dite no al Consigliere Breuvé ed al
Gruppo Socialista, non solo dite no alle donne, ma voi dite no
anche ad un organo del Consiglio regionale!
Mi chiedo davvero a che cosa serva mantenerlo in piedi, se la
vostra considerazione, nei suoi confronti, è di questo genere! Vi
serve per dare un contentino alle donne? Per scaricarvi le persone
che non riuscite a mettere in lista? Io credo che, se un organo
deve esistere e se ci deve essere rispetto per le istituzioni,
questo sia il momento di testimoniarlo. Ma voi anche questa volta,
come già in altre occasioni, riuscirete a perdere il treno.
Mi pare grave, poi, il tentativo dell'ordine del giorno, anche
per il giochetto sottile, posto in atto da fini ed abili "cicisbei"
della politica, che sta dietro l'astensione che sarà proposta sul
testo di legge del Consigliere Breuvé, perché in questo modo il
Consigliere di maggioranza si sottrae anche alla possibilità di un
voto di coscienza. Voi non avete neanche il coraggio di fare una
votazione in cui potreste mettere a confronto di queste due urne
chi, per esempio, proviene da un'esperienza sindacale, a contatto
con delle donne che lavoravano, e chi, per motivi personali, anche
se è iscritto ad un partito come quello repubblicano, che dei
diritti civili ha fatto una delle stesse ragioni d'essere del suo
partito, potrebbe magari scaricare la propria coscienza, votando in
modo difforme dalla maggioranza.
Il giochetto dell'ordine del giorno e dell'astensione sulla
legge impedisce questa verifica, perché avete paura di voi stessi!
Non so se avete paura di voi stessi solo come membri di maggioranza
o anche quando vi guardate allo specchio. Io vi invito a guardarvi
allo specchio e vi invito a guardarvi allo specchio del rispetto,
perché voi non state minimamente rispettando i diritti della
minoranza, i diritti delle donne ed i diritti di coscienza dei
vostri stessi Consiglieri! Naturalmente, questo dibattito porterà
ad una spaccatura del Consiglio.
Io termino, invitando soltanto i Colleghi della minoranza a
tener conto di quanto scritto dalla Consulta regionale per la
condizione femminile, dal Coordinamento femminile UIL, dal
Coordinamento femminile SAVT, dall'Entraide des femmes, dal
Coordinamento femminile CGIL, dall'ARCI-Donna, dal Coordinamento
femminile CISL e dal Movimento delle ragazze della FGCI, e cioè di
quegli organismi che, in caso di mancata approvazione della legge
di cui sopra, si riservano il diritto di fare ricorso allo
strumento del referendum abrogativo, previsto dall'articolo 30
dello Statuto della Regione Autonoma della Valle d'Aosta.
Poiché nel nostro caso si colpiscono i diritti fondamentali del
cittadino, mi sembra opportuno che la nostra proposta di legge
abbia anche l'appoggio di un principio costituzionale.
PRESIDENTE:
Ha chiesto la parola il Consigliere
Baldassarre; ne ha facoltà.
BALDASSARRE (P.S.D.I.):
Faccio una considerazione ad alta
voce. La Collega Breuvé ha avuto più fortuna di me, all'interno
dell'ARCI-Donne e della Consulta femminile, e di questo mi
congratulo: la mia proposta di legge sulle casalinghe è stata
fortemente criticata, nel senso che sono stato accusato di favorire
eccessivamente le casalinghe. La Collega, quindi, ha già avuto un
ottimo successo all'interno di quei due organismi importanti ed in
modo particolare in seno alla Consulta femminile.
Fatta questa breve considerazione ad alta voce, devo dire che
qui non è più questione di numeri, cioè di distinzione tra
maggioranza e minoranza: qui ci troviamo di fronte a movimenti come
l'Union Valdôtaine e gli A.D.P., partiti come la D.C., il P.L.I. ed
il P.R.I. - e mi meraviglio soprattutto per quest'ultimo - che
assumono una posizione da partiti e movimenti conservatori. La loro
posizione è di retroguardia, tipica delle forze politiche
conservatrici e di quei movimenti, come l'Union Valdôtaine e gli
A.D.P., che si caratterizzano per essere conservatori.
All'interno del Consiglio regionale, quindi, non è più questione
di numeri, ma di una particolare concezione politica, tipica di
questi movimenti. Non è facile e non possiamo essere soddisfatti
dell'impegno che l'Assessore, per conto dell'intera Giunta, aveva
assunto nel mese di marzo o nel mese di aprile del 1987, quando,
sempre in merito a questa legge del Gruppo socialista, aveva
proposto un momento di riflessione, prima di rispondere in modo
positivo, non tanto alla richiesta del Gruppo socialista, quanto
alla richiesta delle donne.
Che cosa ha fatto questa Giunta o questa maggioranza? Ha fatto
una riflessione, che però ha sortito un risultato negativo, perché
in Consiglio regionale, ci ha dichiarato di non essere d'accordo. È
del tutto ridicolo, allora, ribadire nell'ordine del giorno il
principio della parità di diritti tra uomo e donna! Siamo proprio
all'inverosimile! Questo diritto è già previsto dalla Costituzione
e, quindi, l'ordine del giorno della maggioranza non serve a nulla!
È un'assurdità che può passare anche attraverso le file della
maggioranza, ma che non può assolutamente essere presa in
considerazione dai Consiglieri regionali eletti con voto
popolare.
Ritengo, pertanto, che si tratti di un'ulteriore presa in giro
da parte di chi - e questo mi dispiace, perché io ho molta stima
nei confronti dell'Assessore all'Agricoltura, Foreste ed Ambiente
Naturale - presenta un ordine del giorno per ribadire un principio
già sancito dalla Costituzione.
Qui siamo di fronte ad una scelta, sì o no, alla proposta di
abrogazione di una parte di un articolo di legge. Questo che noi
oggi siamo chiamati ad affrontare è un referendum sulla questione
se siamo d'accordo sull'inserimento delle donne nel Corpo Forestale
oppure se non lo siamo, perché vogliamo essere dei
conservatori.
Noi diciamo di essere d'accordo, perché siamo per le battaglie
di avanguardia, per le battaglie sociali e per le battaglie utili.
Questa battaglia in favore della donna è importante all'interno
della comunità valdostana e voi non potete soffocarla, solo perché
la vostra ideologia e le vostre idee politiche sono quelle tipiche
dei conservatori. Bisogna aprirsi alle novità.
In seno alla Commissione del Regolamento, esponenti di spicco
dell'Union Valdôtaine portano avanti - ed io sono d'accordo con
loro - una battaglia d'avanguardia per l'abolizione del voto
segreto, ma non possono poi venire qui in Consiglio e fare
retromarcia. Bisogna essere coerenti, perché, quando si chiede
l'abolizione del voto segreto, anche qui in Consiglio regionale -
ed io sono d'accordo e lo ribadisco - non si può retrocedere su una
battaglia importante, sul piano sociale, come quella che si
combatte per le donne.
Oggi, invece, voi rispondete "no" alle donne. Forse avete la
fortuna che di questo dibattito non sarà detto niente al di fuori
del palazzo di vetro, perché, come ho ribadito questa mattina,
siete riusciti ad affascinare anche la stampa e gli organi di
informazione. Qualcuno ha detto: "Vi parlate addosso, ci parliamo
addosso": probabilmente sarà anche così, perché non abbiamo una
stampa libera. Ecco perché potete assumere un atteggiamento di
questo genere, che può solo essere definito anacronistico.
Non possiamo andare avanti mantenendo posizioni non più
difendibili. Bisogna creare tutte le iniziative utili ad aprire gli
spazi necessari. L'Assessore, a nome della maggioranza, dice che è
d'accordo sul principio; ma questa legge, appunto, non fa altro che
instaurare un principio, perché solo dopo ci saranno dei concorsi,
ai quali potranno partecipare le donne e tutti coloro che lo
riterranno opportuno. La presente proposta di legge non fa altro
che accettare questo principio.
Non credo, però, che un principio possa essere accettato con una
semplice presentazione di un ordine del giorno di questo genere,
senza abrogare una parte dell'articolo 8 della legge regionale 11
novembre 1977, n. 66, altrimenti si sarebbe in netta contraddizione
e sarebbe meglio dire chiaramente: "Noi non siamo d'accordo! Non
siamo d'accordo perché riteniamo che le donne non siano d'accordo
per questo lavoro; non siamo d'accordo, perché riteniamo le donne -
ed il Collega Sandri l'ha detto - utili per i servizi di casa; non
siamo d'accordo, perché riteniamo che le donne non possano
sopportare determinati lavori". Sarebbe una dimostrazione di
lealtà, non solo nei confronti di coloro che hanno proposto la
legge e dei Consiglieri della minoranza, ma anche nei confronti
dell'intera popolazione e, in modo particolare, delle donne. Noi,
quindi, non possiamo accettare l'ordine del giorno che recepisce il
principio della parità, tra uomo e donna, perché la stessa
Costituzione già sancisce il principio della parità tra l'uomo e la
donna.
Questa è la breve considerazione che io intendevo fare ed io mi
auguro che la maggioranza non assuma, su questa proposta di legge,
un atteggiamento di chiusura, che corrisponderebbe ad un "no",
rivolto proprio alle donne. Noi siamo contro questa chiusura e non
crediamo che la maggioranza, ed in modo particolare alcuni partiti
o alcuni Consiglieri che l'appoggiano, possa votare, in piena
tranquillità di coscienza, contro questa legge.
Io credo che questo provvedimento debba essere approvato, anche
perché sia smentita l'accusa che ho appena lanciato contro alcuni
movimenti e partiti, come la Democrazia Cristiana, qualificandoli
come conservatori. Questo è il momento di dimostrare che voi non
siete dei conservatori; questo è il momento di dimostrare che voi
guardate avanti; questo è il momento di dimostrare che non siete i
nemici delle donne.
PRESIDENTE:
Ha chiesto la parola il Consigliere Torrione;
ne ha facoltà.
TORRIONE (P.S.I.):
Vorrei fare una considerazione di
carattere generale. Mi sembra che questa discussione, non certo per
la qualità degli interventi, ma per la specificità dell'argomento,
non faccia onore a questo Consiglio.
Il fatto che nell'anno di grazia 1988 il Consiglio regionale
debba impiegare un paio d'ore per sancire il principio della parità
tra uomo e donna disonora l'intera Valle d'Aosta!...
RICCO (fuori microfono):
Bravo!
TORRIONE (P.S.I.):
Grazie! È stato il Consigliere Ricco a
dirmi "bravo" e, questa volta, mi fa piacere.
Si può fare anche dell'ironia, per carità, ma credo che si
possano anche citare argomenti un pochino desueti e obsoleti su un
aspetto che riguarda quel patrimonio di diritti civili, di cui
tutti noi, senza differenziazioni partitiche o di parte, ci siamo
fatti portatori in questi anni e che oggi, in Consiglio regionale,
non solo si incaglia, ma assume anche un aspetto un pochino
ridicolo, perché come è già stato sottolineato dal Consigliere
Baldassarre, cerchiamo di ribadire con fermezza il principio della
parità dell'uomo e della donna attraverso un ordine del giorno.
Noi non voteremo questo ordine del giorno, ma pregherei
l'Assessore, ed eventualmente anche il Presidente della Giunta, di
modificarlo, perché il principio della parità tra uomo e donna è
già stabilito dalla Costituzione e volerlo ribadire significa che è
passato invano il '68, che sono passati invano i 20 anni di lotta
del movimento comunista e del movimento femminista, che ora si è
trasformato nel movimento femminile, e che è trascorsa invano la
storia. Noi, oggi, siamo ancora qui a discutere se immettere o meno
delle donne nel Corpo Forestale della Regione. Obiettivamente, io
ritengo che questo argomento debba essere considerato assolutamente
superato.
Poiché alcune argomentazioni dell'Assessore, a mio avviso, non
stanno in piedi, né sul piano giuridico, né su quello
"impostativo", voglio fare delle precisazioni.
L'Assessore dice: "Noi abbiamo potestà legislativa primaria".
Assessore, ma questo cosa significa? Significa che noi non avremmo
dovuto aspettare lo Stato e le lotte delle donne, perché avremmo
potuto decidere autonomamente di immettere le donne nel Corpo
Forestale. Avremmo già dovuto farlo ed ora siamo in ritardo e ce ne
rammarichiamo tutti! Ringrazio la Collega Breuvé, che, attraverso
il Gruppo socialista, ha fatto emergere questo problema, ma bisogna
obiettivamente riconoscere che il concetto di autonomia ci consente
di affrontare con sollecitudine, anzi immediatamente, i problemi
per risolvere le esigenze della collettività.
Questa è un'esigenza primaria e guai se noi continuiamo ancora a
perdere del tempo ed a dibattere sul principio di uguaglianza tra
uomo e donna! È un principio talmente acquisito che saremmo noi
stessi, autonomamente, avvalendoci della nostra capacità e potestà
legislativa, a dover dire: "Bene, eliminiamo dal contesto di questo
regolamento, che risale, vivaddio, a venti anni fa, questa
piccola..."
PERRIN (fuori microfono):
Il regolamento del Corpo
Forestale è del 1977!
TORRIONE (P.S.I.):
Pardon! Allora non sono più venti
anni, ma dieci anni. "...che risale a dieci anni fa, questa piccola
frasetta, che impedisce, in effetti, alle donne di entrare a far
parte del Corpo Forestale Valdostano".
Nel suo ordine del giorno, l'Assessore dice ancora:
"Considerata l'esigenza di approfondire l'esame della revisione
della legge regionale suddetta al fine di superare le difficoltà
poste dalle leggi dello Stato regolanti l'arruolamento della donna
nelle forze armate e nei corpi speciali". Prima di votarlo, io vi
prego di riflettere un attimo, perché, se abbiamo potestà
legislativa primaria, che cosa ci interessa fare riferimento alle
leggi dello Stato per l'arruolamento delle donne nelle forze
speciali? Se dobbiamo aspettare la regolamentazione da parte dello
Stato, siamo noi stessi a non riconoscere la nostra potestà. Mi
sembra che la contraddizione sia talmente evidente da esigere,
almeno, la modifica dell'ordine del giorno, altrimenti rimane un
testo che non riafferma neanche il principio della nostra autonomia
in un settore delicato come quello che stiamo affrontando, nel
quale, tra l'altro, noi abbiamo potestà legislativa primaria.
Altra argomentazione dell'Assessore: "Siamo d'accordo sul
principio - ed è tre volte che ci propina questa risposta - però il
fatto specifico va inquadrato in un contesto molto più vasto".
Questa stessa argomentazione noi l'abbiamo sentita per la legge
sull'impatto ambientale ("Siamo d'accordo sul principio"), per la
legge sui beni culturali ("Siamo d'accordo sul principio") e per
questa, ed è la terza volta. Anche sul teatro ci è stato detto che
si era d'accordo sul principio, però... però... il problema dovrà
essere visto nello specifico.
Se siamo d'accordo sui principi, si dovrebbe trovare,
evidentemente, il modo per risolvere il problema. Non vorrei
ripetere, però, una frase già detta dal Consigliere Pascale la
volta scorsa, e cioè che, quando si propone qualcosa dai banchi
della minoranza, si incontra una sorta di muro, oltre il quale non
è possibile andare. Questo sarebbe grave, perché l'atteggiamento
della minoranza non si porrebbe più in termini costruttivi e
l'opposizione si vedrebbe costretta ad andare all'assalto all'arma
bianca, non per ottenere dei risultati, ma per fare dello
sciacallaggio politico. Questo modo d'agire non rientra nel nostro
costume e non l'abbiamo raccolto. Noi abbiamo cercato di proporre
cose concrete e credo che, finora, le iniziative di legge del
nostro Gruppo abbiano toccato argomenti che, per qualche verso,
potevano avere una certa attinenza con le effettive esigenze della
collettività valdostana e con il suo modo di essere. Questa
proposta di legge è proprio una di quelle iniziative, per le quali
non basta dire: "Siamo d'accordo sul principio".
L'Assessore, poi, è caduto in un'altra contraddizione, quando ha
detto: "L'organico è bloccato e quindi non possiamo fare dei
concorsi". Assessore, ma quale migliore occasione per approvare
questa legge? Tanto poi non cambia niente. La Regione nel frattempo
può impedire che vengano espletati quei concorsi e può rivedere
l'intera materia.
A parte il fatto che un nostro disegno di legge in merito è
stato presentato fin dal marzo dello scorso anno e quindi ci
sarebbe stato più di un anno di tempo per verificare l'opportunità
o meno di modificare la pianta organica del Corpo Forestale o
alcune sue norme specifiche, mi sembra che a questo punto
l'atteggiamento dell'Assessore sia del tutto specioso e non stia in
piedi, anche perché, per ribattere alle argomentazioni del
Consigliere Breuvé, ha accampato delle scuse poco plausibili, che
in certi casi sanno tanto di posizione preconcetta.
Io credo che, forse, l'Assessore non abbia valutato appieno la
portata di questa legge, ma l'abbia sottovalutata e vista alla luce
di un'ottica, come diceva il Consigliere Sandri, un po' vecchia e
legata ad una concezione della donna tipica di venti, trenta o
cinquant'anni fa.
Se è vero che le donne possono entrare in tutti quei Corpi
ricordati dal Consigliere Breuvé, se è vero che possono entrare nei
Corpi che tutelano l'ordine pubblico, come ad esempio la Pubblica
Sicurezza ed i Vigili Urbani, che espletano anch'essi mansioni di
polizia giudiziaria, non mi si può più venire a dire che le donne
non possono entrare nel Corpo Forestale.
PERRIN (fuori microfono):
Ma non l'ha detto nessuno!
TORRIONE (P.S.I.):
Se non l'ha detto nessuno, allora
l'Assessore alza la manina e vota la legge, perché questo ordine
del giorno - me lo consenta l'Assessore - è una vera e propria
presa in giro! È una presa in giro per chi ha fatto una certa
battaglia e per chi non vuol sentire ragioni su questo
argomento.
Non vorrei che fosse vera una certa affermazione, che è
circolata a livello di pettegolezzo, ma che riporto ugualmente,
perché l'ho sentita, e che ipotizza che l'immissione della donna
nel Corpo Forestale Valdostano avrebbe creato dei problemi di
promiscuità di sesso, nell'espletamento del servizio, estremamente
lesivi del buon andamento del servizio stesso. Affido questa
argomentazione ai miei Colleghi, chiedendo loro se sia credibile
una cosa del genere; in caso contrario l'Assessore ci deve spiegare
esattamente i motivi che gli impongono di respingere questa
proposta di legge, perché quelli che ci ha detto finora non sono
convincenti e li riassumo brevemente, prima di concludere.
Primo. La potestà legislativa è nostra e non dobbiamo guardare
altri regolamenti o leggi dello Stato.
Secondo. Questa potestà legislativa è esclusiva della Regione,
per cui noi possiamo regolamentare l'accesso al lavoro delle donne
in maniera del tutto originale ed autonoma.
Terzo. Penso che in una situazione difficile dal punto di vista
occupazionale, come quella che sta attraversando la Valle d'Aosta,
dove, tra l'altro, il tasso di disoccupazione colpisce in modo
particolare la mano d'opera femminile, la creazione di sbocchi
lavorativi anche nell'ambito del corpo forestale possa essere
vista, non solo come risoluzione parziale di un problema, ma anche
come la testimonianza della volontà della Regione di invertire la
tendenza, aprendo finalmente i suoi domini riservati - perché pare
che il Corpo Forestale Valdostano debba essere solo un feudo del
maschio -.
Queste sono le considerazioni che volevamo fare e che facciamo
senza intenti polemici, proprio perché riteniamo che l'Assessore
abbia l'opportunità e la possibilità di approvare la legge e di non
creare problemi all'interno del Corpo Forestale Valdostano e anche
perché al momento non esistono posti vacanti e, pertanto, non è
possibile procedere immediatamente all'inserimento delle donne. Con
l'approvazione di questa proposta di legge si può stabilire il
principio e solo in tempi successivi si può avviare il reclutamento
del personale femminile.
A differenza del Consigliere Sandri, noi abbiamo convenuto con
il Presidente della Giunta, quando ha sostenuto che nei due mesi
che ci separano dalle elezioni non è possibile valutare certi
aspetti del problema dei controllori. È possibile pensare che, fino
alla prossima legislatura, non si proceda ad alcuna assunzione e
che questo problema subisca un ulteriore rallentamento, perché il
primo Consiglio della nuova legislatura dovrà provvedere alla
costituzione della Giunta e, quindi, ci vorrà ancora un anno prima
che si affronti la revisione complessiva del regolamento
organico.
Proponiamo, quindi, di approvare ora questa proposta di legge e
di ribadire poi, magari anche attraverso l'approvazione di un
ordine del giorno, che i tempi di attuazione dell'arruolamento del
personale femminile nel Corpo Forestale Valdostano saranno
stabiliti dal Consiglio regionale. Mi sembra una valida posizione
di mediazione. Perché? Perché la presa di posizione di tutte le
associazioni femminili presenti in Valle, tra le quali anche la
Consulta, che in questo caso ha espresso un parere piuttosto
pertinente, renderebbe disdicevole per il Consiglio regionale che
le stesse associazioni promuovessero una raccolta di firme per
indire un referendum abrogativo di una piccola frasetta contenuta
nel regolamento organico del personale del Corpo Forestale.
Non approvando questa proposta di legge, non faremmo certamente
un favore a noi stessi e neppure al Consiglio regionale, ma saremmo
responsabili di una battaglia di retroguardia contro le donne.
Concludo, cercando di proporre la seguente mediazione:
approviamo la legge e stabiliamo, anche con un apposito ordine del
giorno, quali saranno i tempi successivi per l'arruolamento del
personale. Noi ci rendiamo disponibili ad esaminare l'assunzione
del personale insieme alla revisione del regolamento organico.
All'Assessore, pertanto, non diciamo: "Domani mattina devi assumere
quattro o cinque donne!". Ci rendiamo perfettamente conto che ci
possono essere anche difficoltà di assestamento nei vari servizi,
per cui non chiediamo nulla del genere, ma chiediamo il rispetto
del principio della parità fra l'uomo e la donna, nei confronti del
quale lo stesso Assessore si è dichiarato favorevole.
Credo che su questo piano si possa trovare un punto di incontro
a metà strada, per cui, se l'Assessore dichiara questa sua
disponibilità, noi possiamo anche impegnarci con un altro ordine
del giorno a tracciare una specie di viatico per la futura legge di
revisione del Corpo Forestale Valdostano e ad assumere un impegno
per quando sarà il momento più opportuno per attuare il
reclutamento del personale.
Ecco, se questa proposta viene definita scandalosa e non viene
accettata, credo che sia più opportuno procedere ad una riflessione
complessiva, piuttosto che approvare un ordine del giorno come
questo, che, a mio avviso, non fa onore a chi l'ha proposto,
proprio perché ci chiede di ribadire quanto la storia e la stessa
Costituzione italiana danno per già acquisito. Grazie.
PRESIDENTE:
Ha chiesto la parola il Consigliere Mafrica;
ne ha facoltà.
MAFRICA (P.C.I.):
Ogni tanto, in questo Consiglio, forse
vengono sottovalutati i temi in discussione. Abbiamo l'abitudine di
parlare troppo di concreta amministrazione e di interessarci di
denaro, per cui, quando si parla di questioni di principio,
l'attenzione cade e sembra quasi che si perda del tempo.
Ora, stiamo discutendo di una proposta di legge molto semplice,
che consente alle donne di partecipare al lavoro di guardia
forestale, all'interno del Corpo Forestale di questa Regione: non
ci sono questioni di denaro, non si discute di regolamenti, ma si
discute di un principio.
Noi crediamo che in questa occasione la Giunta non riesca a
cavarsela così semplicemente, come forse aveva pensato, con uno di
quei mezzi classici della tecnica consiliare, che sono l'astensione
o l'ordine del giorno. Perché? Perché la questione delle donne non
è un'invenzione del Consigliere Breuvé, non è un'invenzione della
minoranza, ma è una questione che si sta ponendo con forza anche
nella nostra Regione.
Andate a guardare le liste dell'ufficio di collocamento e lì
potrete verificare la pressione crescente, in questi anni, delle
donne, per avere una maggiore occupazione.
Se ben ricordate, nelle ultime elezioni politiche, si è imposta
la questione delle donne in Parlamento, dove è aumentato di molto
il loro numero. Alla Camera ed al Senato, moltissime sono state
elette nelle liste del Partito Comunista, ma le donne presenti in
Parlamento sono aumentate nel loro complesso. La segretaria della
Federazione comunista di Milano, che è una delle principali città
europee, è, per la prima volta, una donna.
Noi crediamo, quindi, che la vicenda delle donne non possa
essere sottovalutata. In questi anni è cresciuta nelle donne la
consapevolezza che non è necessaria la contrapposizione tra i
sessi, ma deve crescere il rispetto reciproco e devono essere fatte
insieme delle battaglie, perché alle donne siano garantiti tutti i
diritti e, in primo luogo, quello fondamentale del lavoro.
Poiché qui stiamo discutendo di un'ulteriore possibilità di
lavoro per le donne, io chiedo all'Assessore Perrin di soffermarsi
a ragionare un po' di più, perché credo che così facendo possa
recedere dalla sua posizione.
L'Assessore dice: "Noi non possiamo fare una modifica di così
poco peso, quando dobbiamo rivedere tutta la normativa!":
innanzitutto la modifica non è di poco peso, perché si tratta di
una modifica di principio. Ecco...
(...INTERRUZIONE dell'Assessore PERRIN...)
MAFRICA (P.C.I.):
Va bene, l'ho detto io e l'ammetto.
Voglio solo sottolineare che si tratta di una modifica di
principio. La revisione di questa legge può avvenire
tranquillamente, perché, rispetto alle leggi regionali, non
possiamo avere due pesi e due misure. Non ci sono leggi che vanno
riviste in blocco, tipo questa, e leggi, come quella per i fondi di
rotazione, che hanno già subito 17 modifiche, perché, quando ti
serve modificare un articoletto, lo modifichi. Le leggi regionali
non possono avere questo carattere. Cominciamo, oggi, a fare queste
modifiche e poi, se sarà necessario rivedere tutta la legge, avremo
a disposizione un'intera legislatura per intervenire in merito.
L'altra obiezione è la seguente: "Ma, ormai, gli organici sono
completi". Se gli organici sono completi, il problema di principio
non cade e non lo si risolve soltanto accettandolo teoricamente, ma
negandolo con la votazione. A nostro giudizio, amici della
maggioranza, se l'Entraide des Femmes, il Coordinamento femminile
del SAVT, il Coordinamento femminile della CISL e la Consulta
femminile, nella quale sono presenti tutti i partiti, vi chiedono
di votare questa legge, voi dovete tenerne conto.
Noi crediamo che il Consiglio regionale, in questo caso, non
possa cavarsela in un semplice rapporto tra maggioranza e
minoranza, perché la cosa, forse, ha più influenza di quello che
gli amici Consiglieri della maggioranza pensano. Se l'Entraide des
Femmes e il Coordinamento del SAVT dicono che sono pronti a fare il
referendum, pensateci un momentino! Se questa norma...
(...INTERRUZIONE del Consigliere STEVENIN...)
MAFRICA (P.C.I.):
Caro Consigliere Stévenin, a mio
giudizio la vostra posizione è ipocrita. Tu non puoi dire che sei
d'accordo su di un principio, quando non fai proprio quello che
realizza quel principio. Ciò significa che tu fingi di riconoscere
quel principio, ma non lo vuoi riconoscere nei fatti, forse perché
ritieni che nella società valdostana debbano ancora maturare tante
altre cose. Su questo si può anche discutere, però, se tu accetti
il principio della parità tra uomo e donna devi votare questa
legge.
D'altronde, Assessore, già due anni fa, su di una mozione del
Gruppo comunista che chiedeva appunto questo, lei si era impegnato
a rivedere la legge e, se si ricorda bene, si era impegnato anche a
presentare delle proposte in Consiglio: in questi due anni, però,
le proposte non sono arrivate. Allora togliamo di mezzo la vicenda
della discussione e, visto che questo Consiglio regionale fa anche
della politica, affermiamo il principio politico che le donne hanno
diritto di lavorare nel Corpo Forestale e poi, rivedendo la legge,
vediamo concretamente come, in che modo ed in che forma organizzare
il tutto; altrimenti noi intendiamo sottolineare, dal punto di
vista politico, questo atteggiamento incomprensibile - perché ce lo
dovete spiegare - delle forze di maggioranza.
Se ci sarà un referendum, noi saremo lieti di collaborare con il
Coordinamento femminile del SAVT, con l'Entraide des Femmes, con la
CISL, con l'ex Presidentessa della Consulta femminile, signora
Torrione De Grandis, per vincere questa battaglia, che è una tipica
battaglia di questi tempi.
PRESIDENTE:
Ha chiesto la parola il Consigliere
Segretario, Tamone; ne ha facoltà.
TAMONE (U.V.):
Nel corso del dibattito sono stato citato
diverse volte, anche se non è stato fatto direttamente il mio nome.
Siamo alla fine della legislatura e mi rendo conto del clima
politico, per cui non mi stupisco di nulla; credo, però, che le
argomentazioni addotte, già in sede di Commissione, dall'Assessore
Perrin, siano estremamente corrette. Non credo che ci sia molto
altro da aggiungere.
Egli ci ha detto: "Siamo perfettamente d'accordo sul principio,
ma oggi non siamo pronti a fare questo, perché lo vogliamo inserire
nel contesto della modifica della legge del 1977". Non mi pare che
ci sia altro da aggiungere. Oggi ci sono state messe in bocca le
parole più strane e le affermazioni più diverse, ma noi non abbiamo
detto niente più di quanto ha detto l'Assessore Perrin.
D'altronde, anche l'amico Consigliere Baldassarre mi cita per
ricordare che io ho condotto una battaglia per l'abolizione del
voto segreto: io non ho condotto una battaglia per l'abolizione del
voto segreto, ma l'ho condotta solo per una sua limitazione. Questa
battaglia, poi, dove l'ho condotta? Io non sono venuto qui, in
Consiglio regionale, a proporre una modifica, ma ho chiesto se, nel
contesto delle modifiche da apportare al Regolamento del Consiglio
regionale, si poteva limitare il voto segreto...
BALDASSARRE (fuori microfono):
È una battaglia che torna
a tuo onore!
TAMONE (U.V.):
Non voglio onori, eh! Io volevo solo dire
che l'ho fatta quando è stato il momento opportuno e cioè nel
contesto di una modifica del Regolamento. È proprio quello che
chiede l'Assessore Perrin e non mi sembra che chieda altre cose;
del resto anche il Consigliere Torrione ci dice delle cose più o
meno analoghe.
Per quanto attiene alla questione sollevata l'altra volta dal
Consigliere Pascale, posso dire che, allora, la maggioranza, anzi,
il Governo regionale è stato molto disponibile, perché l'Assessore
si è detto d'accordo per un rinvio, per approvare la legge in un
secondo momento, con gli emendamenti necessari. Quindi, non ci sono
chiusure a barricate: io credo che si debbano fare le cose che si
possono fare.
Penso che voi vogliate servirvi di questo argomento nel corso
della prossima campagna elettorale e fate anche bene. Mi pare,
però, che la nostra disponibilità, caro Consigliere Mafrica, è
evidente nell'affermazione del principio politico della parità di
diritto tra uomo e donna, che è inserito nell'ordine del giorno e
che testimonia che noi siamo d'accordo su questo aspetto, fatto
salvo, ovviamente, di voler procedere ad una modifica della legge
quando saremo pronti a modificarla tutta. Mi pare che si tratti di
un ragionamento logico. Cosa vi importa affermare un principio,
quando la legge non potrà avere applicazione? Che senso ha
un'affermazione del genere? Non ha alcun senso! Noi siamo per le
cose che hanno un senso e che possono avere un domani concreto.
In sede di Commissione ci era parso che la nostra posizione
fosse stata compresa e che si fosse persino raggiunta, sulla
questione dell'ordine del giorno, una certa unanimità; poi,
stranamente, gli animi si sono surriscaldati e non abbiamo capito
che cosa sia successo. Probabilmente, ciò è dipeso dal clima del
momento, che non è più tanto primaverile, ma sente già il caldo
estivo del 26 giugno 1988 e dei giorni seguenti.
Si dà atto che alle ore 17,58 assume la Presidenza il
Vicepresidente DOLCHI.
PRESIDENTE:
Ha chiesto la parola il Vicepresidente De
Grandis; ne ha facoltà.
DE GRANDIS (P.R.I.):
Vorrei fare solo una considerazione,
che non è ancora stata fatta nell'ambito di questa discussione
generale, anche perché non vorrei apparire in contraddizione con me
stesso e con i principi che ispirano il mio Partito, visto che sono
stato gentilmente chiamato in causa da alcuni colleghi Consiglieri
e che il Consigliere Mafrica mi ha addirittura ricordato le
battaglie di mia moglie in questo campo.
È chiaro che, se non fossi favorevole al principio di ammettere
le donne nel Corpo Forestale, come prima cosa dovrei subire una
pesante reprimenda da mia moglie; ma così non è, perché è ovvio che
sono pienamente d'accordo. D'altra parte sono stato il presentatore
della legge che ha istituito la Consulta femminile e, quindi, non
ho certamente problemi di questo genere.
A mio parere, però, bisogna riflettere su di un altro fatto, che
io ritengo altrettanto importante dell'inserimento delle donne nel
Corpo Forestale o nelle altre istituzioni della nostra Regione, e
cioè sul diritto della donna ad essere tutelata nella sua
peculiarità.
Il servizio forestale è senz'altro uno di quei servizi che ha
dei risvolti di estrema pesantezza, per essere svolto in alta
montagna, per essere svolto di notte e per richiedere interventi
urgenti. Fin qui, la donna è perfettamente in grado di assolvere a
queste funzioni, al pari degli uomini. Non c'è ombra di dubbio.
La donna, però, ha delle caratteristiche che sono diverse dalle
nostre ed ha il diritto di diventare madre, quando lo ritiene
opportuno. Ora se una donna che attende un bimbo lavora in un
ufficio della Regione o in un altro ente che opera nella nostra
Valle può tranquillamente assolvere a questa funzione fino a 40
giorni prima della data presunta del parto, dopodiché è autorizzata
dalla legge a stare a casa, ma se deve svolgere un servizio in alta
montagna, può farlo fino a 40 giorni prima del parto?
Ecco perché l'ordine del giorno dell'Assessore Perrin riafferma
il principio del diritto della donna ad accedere nel Corpo
Forestale, ma chiede di poter modificare l'intera legge, perché la
legge dovrà prevedere, non solo la riorganizzazione del Corpo in
funzione di questo apporto femminile al servizio, ma dovrà
prevedere anche la riorganizzazione del Corpo in funzione della
tutela dei diritti della donna. Questo, a mio avviso, è di
fondamentale importanza.
Noi, cioè, non possiamo dimenticarci che inserire una donna in
un servizio come quello di guardia forestale comporta per noi
l'obbligo di difendere quel sacrosanto diritto della donna ad
essere madre, con tutto ciò che questo comporta per le difficoltà
di svolgimento di quel lavoro. Non dimentichiamo che leggi dello
Stato vietano di impiegare la donna in lavori nel sottosuolo ed in
lavori notturni, proprio per tutelarla da alcune difficoltà che
potrebbe incontrare in determinate situazioni.
Io vorrei che ci ricordassimo di questo fatto. La maggioranza,
attraverso l'ordine del giorno dell'Assessore Perrin, vuole
tutelare tutti i diritti della donna e non solo quello di accedere
al Corpo Forestale, che è sacrosanto e che nessuno nega, ma è
sacrosanto anche quello di essere tutelata nell'espletamento di
quel particolare tipo di servizio che comporta determinate
difficoltà, nei casi particolari in cui la donna si può venire a
trovare per sua scelta.
Questo è il punto. Il problema, tra l'altro, non è di facile
soluzione e va scandagliato e meditato a fondo, per trovare le
norme idonee a tutelare questi diritti femminili. Noi, cioè, non
possiamo tutelare un diritto della donna senza tutelare quelli
successivi; dobbiamo tutelarli tutti nel loro complesso; questo è
lo spirito dell'ordine del giorno. Ecco perché io mi sento di
sostenerlo e di accettarlo, pur avendo fatto tutte le battaglie che
dovevo fare e che ho ritenuto opportuno fare, come rappresentante
del Partito Repubblicano, in difesa dei diritti della donna.
PRESIDENTE:
Ha chiesto la parola il Consigliere
Baldassarre; ne ha facoltà.
BALDASSARRE (P.S.D.I.):
Sono rimasto sconcertato dalle
affermazioni fatte poco fa dal Consigliere De Grandis. Perché? Per
giustificare il suo voto negativo nei confronti della proposta di
legge - abbiamo appena detto che qui ci troviamo di fronte ad un
referendum: sì o no; se si vota no, si è contro le donne e si è in
una posizione di retroguardia - dice che bisogna difendere il
diritto delle donne alla maternità.
Io credo che nessuno di noi, della minoranza - e non so se anche
quelli della maggioranza - non voglia difendere questo diritto; non
so se entrare a far parte del Corpo Forestale significhi menomare
questo diritto alla maternità. Che cosa faranno, allora, che cosa
dovrebbero fare le cosiddette donne poliziotto", che sono nelle
stesse condizioni, dal punto di vista giuridico, delle donne nel
Corpo Forestale? Anche loro svolgono qualsiasi attività, perché non
è prevista per loro un'attività d'ufficio. Esse svolgono attività
di repressione, espletano indagini e adempiono altre funzioni
tipicamente militari.
Anche lì, allora, è necessario intervenire per difendere i
diritti delle donne, perché lo Stato non ha modificato la legge
precedente per inserire le donne nel Corpo di polizia e non ha
tenuto conto del diritto alla maternità. Ma questo è il primo
elemento che noi abbiamo evidenziato nei nostri interventi
precedenti, riconoscendo che si tratta di un diritto sacrosanto,
che nessuno può assolutamente mettere in discussione. Questo, però,
non significa voler giustificare la mancata immissione delle donne
nel Corpo Forestale. Se si impedisce questa immissione, ci si
qualifica per dei conservatori, si dimostra di avere delle idee
anacronistiche e di restare fermi su posizioni ormai superate.
Noi abbiamo condotto varie lotte sociali, che hanno inciso
profondamente nella comunità italiana, dalla droga al divorzio, da
una "giustizia più giusta" agli altri problemi della società. Ha
ragione il Consigliere Torrione quando dice: "Ci meraviglia che è
da ben 3 ore che parliamo per stabilire il principio della parità
di diritti tra uomo e donna, che è già sancito dalla
Costituzione!". Questa proposta di modifica dovrebbe essere
approvata senza alcuna discussione e, invece, è preoccupante che
stiamo mettendo in discussione un diritto importante come quello
della maternità, messo in rilievo dal Consigliere De Grandis.
Io ribadisco la nostra esigenza e mi auguro che la maggioranza
cambi atteggiamento, perché non possiamo più far prevalere i
numeri. Qui si tratta di capire se si è d'accordo o no. Qualcuno ha
parlato di referendum e in questo Consiglio noi siamo chiamati a
votare se siamo a favore o contro le donne.
PRESIDENTE:
Ha chiesto la parola il Consigliere Torrione;
ne ha facoltà.
TORRIONE (P.S.I.):
Io ho sentito le argomentazioni del
Consigliere De Grandis e credo che siano conciliabili con la mia
proposta di mediazione. Credo che la donna, anche sul posto di
lavoro - mi sembra, del resto, che la Collega Breuvé l'abbia
sottolineato con prove alla mano, debba affrontare gli stessi
disagi e lo stesso tipo di lavoro dell'uomo. Nel Corpo di polizia,
le donne non stanno solo negli uffici, ma svolgono anche opera di
pattugliamento a bordo delle volanti, arrestano i malviventi ed i
mafiosi...
SANDRI (fuori microfono):
Ed i politici corrotti!
TORRIONE (P.S.I.):
Il Consigliere Sandri dice: "Anche i
politici corrotti". Abbiamo fatto, comunque, un breve elenco di
funzioni, per dire che le donne svolgono le stesse mansioni
dell'uomo.
Non credo che nella revisione complessiva della legge si voglia
pensare ad un Corpo femminile all'interno del Corpo Forestale,
perché le donne hanno gli stessi diritti e doveri degli uomini; se
accedono al Corpo Forestale Valdostano, dovranno svolgere le
mansioni delle guardie forestali, con tutti i relativi oneri ed
onori. Noi rivendichiamo il principio di parità e mi stupirei
enormemente se venisse creato un Corpo femminile, all'interno del
Corpo Forestale, perché così non si attuerebbe alcuna parità.
Vorrei sapere, eventualmente, a quali mansioni potrebbe essere
destinato questo Corpo femminile. Non voglio fare dell'ironia, che
in questo caso potrebbe anche essere fin troppo facile.
Io non nego che questo problema possa essere oggetto di
ulteriore approfondimento. L'Assessore ha detto, giustamente:
"Siamo d'accordo sul principio, però dobbiamo stabilire una
revisione dell'organico": ecco, a nome del Gruppo socialista, io
presento un ordine del giorno nel quale si chiede di fissare il
principio e di attuare l'assunzione del personale dopo che avremo
ampliato la pianta organica e dopo che avremo apportato,
all'interno del Corpo Forestale regionale, le modifiche che possano
rendere più "soffice" l'inserimento del personale femminile. Si
tratta, in ogni caso, proprio di quella mediazione che avevo
auspicato e che ho concretizzato in un ordine del giorno che mi
permetto di leggere:
"IL CONSIGLIO REGIONALE
nell'approvare la proposta di legge n. 372 concernente la
modifica della legge regionale 11 Novembre 1977 n. 66 recante norme
sull'ordinamento e sul funzionamento del Corpo Forestale Valdostano
e sullo stato giuridico ed economico del relativo personale
STABILISCE
di attuare l'assunzione di personale femminile nell'ambito
del Corpo Forestale Valdostano esclusivamente dopo la revisione
della legge regionale 11 Novembre 1977 n. 66".
No, non è che noi lo giriamo, ma approvando, oggi, la nostra
legge stabiliamo il principio che attueremo però solo nel momento
in cui ci sarà l'esigenza di procedere a questa ulteriore
revisione. Credo che questa mediazione vada incontro anche alle
legittime esigenze prospettate dall'Assessore, nel senso che
l'ordine del giorno sancisce un principio e la cui attuazione verrà
posta in essere in tempi successivi. Credo che questa proposta
possa trovare l'assenso della maggioranza, altrimenti pregherei
l'Assessore di spiegarci perché questo "escamotage" non è attuabile
per il Corpo Forestale Valdostano. Grazie.
PRESIDENTE:
Ha chiesto la parola il Consigliere
Beneforti; ne ha facoltà.
BENEFORTI (D.C.):
Vorrei solo dire ai Colleghi che non
siamo contro la donna e non siamo, certamente, contro la parità ed
il Gruppo che rappresento in questo Consiglio, anche in occasione
dei vari dibattiti su leggi approvate al Parlamento italiano, ha
dato sufficienti prove a sostegno della parità di diritti tra
uomini e donne. Respingo, quindi, anche il tentativo presente in
questo Consiglio di far dibattere questo argomento per accusare la
maggioranza di essere contraria alla parità uomo-donna o,
addirittura, per rimettere in discussione i diritti già acquisiti
da leggi regionali o nazionali.
Il significato dell'ordine del giorno proposto dalla maggioranza
tramite l'Assessore all'Agricoltura, Foreste ed Ambiente Naturale,
riafferma il principio della parità: tutti sappiamo che la parità
esiste e che la vogliamo portare avanti. L'ordine del giorno
riafferma questo principio, ma dice anche che c'è la volontà di
attuarla nel processo di revisione della legge, perché bisogna
stabilire come le donne devono essere immesse nel servizio
forestale dello Stato. Bisogna stabilire i criteri che si intendono
usare per immettere le donne nel servizio forestale, perché la
legge deve essere rivista proprio per stabilire i criteri
dell'inserimento delle donne.
Caro amico, Consigliere Torrione, voglio dirti che, quando io
ero sindacalista, insieme ad altri ho sostenuto che anche alla
NAZIONALE COGNE di Aosta le donne avrebbero dovuto avere gli stessi
diritti e doveri degli uomini, che avrebbero dovuto essere assunte
nello stabilimento siderurgico con gli "oneri e gli onori", come
dici tu, che potrebbero avere anche nella forestale. E le donne
furono poi assunte, a parità di diritti, oneri ed onori.
Passati 15 giorni, convocazione delle organizzazioni sindacali e
varie sollecitazioni, perché non era giusto che le donne,
all'interno della COGNE, dovessero fare determinati lavori. Ci
furono incontri e discussioni in sede sindacale e le donne furono
esonerate dai lavori più pesanti, all'interno della COGNE, anche se
noi avevamo cercato di individuare, in precedenza, i lavori che più
si adeguavano alle donne.
Affinché questa discussione non debba essere fatta dopo e
proprio per evitare che le donne si dimettano, nono stante la
necessità di lavorare che hanno oggi, così come l'avevano a suo
tempo all'interno della NAZIONALE COGNE, io dico che la maggioranza
intende - e questo è il senso dell'ordine del giorno - ribadire di
essere d'accordo per l'inserimento delle donne nel Corpo forestale
dello Stato, ma si deve prevedere anche il tipo di inserimento,
date le particolarità del sesso femminile, prima di autorizzare
l'immissione delle donne nel Corpo Forestale dello Stato.
Riaffermo, quindi, che noi siamo per la parità uomo-donna.
Riaffermo che le donne devono entrare nel Corpo Forestale dello
Stato e, come Gruppo e come maggioranza, riaffermiamo però anche la
nostra volontà di rivedere la legge per stabilire come le donne
debbano essere immesse nel Corpo Forestale dello Stato, per non
doverlo fare dopo l'approvazione della legge. Grazie.
PRESIDENTE:
Ha chiesto la parola il Consigliere Sandri;
ne ha facoltà.
SANDRI (N.S.):
Il dibattito è stato estremamente
interessante, ma sono due, in particolare, gli interventi che mi
hanno sollecitato ad intervenire ulteriormente: quelli dei
Consiglieri De Grandis e Beneforti. Questi ultimi hanno dimostrato
in maniera lampante e - me ne scuso - un tantino ingenua quanto
volevo dimostrare nel mio primo intervento e cioè che la cultura
delle strutture maschiliste è profondamente radicata negli ideali
politici e nella metodologia di analisi politica che voi avete
utilizzato nei vostri interventi.
Aver citato l'esperienza della COGNE come esperienza drammatica
per l'inserimento delle donne, è una lampante testimonianza di come
l'essere femminile, nel momento in cui viene inserito in una
struttura maschilista, diventi dirompente e si proponga come motore
di cambiamento estremamente positivo. La medicina del lavoro,
l'interesse per la medicina preventiva dei lavoratori, che negli
anni '60-'70 ha visto un notevole incremento, rispondeva proprio
alle esigenze dimostrate dalle donne entrate nella COGNE, e cioè
che i ritmi, i metodi di lavorazione e gli ambienti di lavoro
presenti alla COGNE erano indegni, non solo per le donne, ma anche
per gli uomini.
Credo che questo sia un segno particolare di quella che prima
chiamavo "la cultura del cambiamento". Immettere le donne nel Corpo
Forestale significa immettere, nel Corpo Forestale, il moto re del
suo cambiamento. È per questo che non volete accettare - ed io sono
convinto che non accetterete - l'ordine del giorno del Consigliere
Torrione e del Partito Socialista, perché quell'ordine del giorno
immette nella struttura del Corpo Forestale Valdostano il motore
del cambiamento, che, ovviamente, migliorerà le condizioni di
lavoro degli altri forestali e anche la stessa efficienza del
Corpo.
Il Consigliere De Grandis si appellava alla maternità anch'io
non posso pensare che una donna al quinto o sesto mese - ricordo,
comunque, che si parla di due mesi prima del parto e non di
quaranta giorni - , con il pancione, vada a fare del pattugliamento
a 2.000 metri di quota, magari durante le notti invernali; è anche
vero, però, che la presenza delle donne, anche gravide, nel Corpo
Forestale contribuirebbe al miglioramento delle cautele sindacali
per i diritti dei lavoratori, siano essi ammalati, handicappati o
pieni di problemi personali, dovuti, magari, al fatto di dover
accudire a casa qualche persona cara ammalata...
Comunque, quando nelle questioni di lavoro interviene l'elemento
umano, qualunque esso sia, questo deve essere preso in carico dalla
società e dall'organizzazione. Questa è, appunto, una delle grandi
vittorie del movimento della donna negli ultimi anni, che riguarda
la presenza del personale nella società, la presenza del personale
nella struttura della società.
In effetti, io devo fare solo ammenda di aver accusato alcuni
Consiglieri della maggioranza di scaldare i banchi: sono contento
che due o tre abbiano avuto il coraggio di smentire la mia accusa e
di essere intervenuti nel dibattito. Mi dispiace solo che uno di
questi Consiglieri si sia dovuto appellare, di nuovo, al mezzuccio
tipicamente maschilista di accusare la minoranza per questo
dibattito, che, invece, è stato estremamente interessante. Diciamo
che, a mio parere, questo non è degno del dibattito che c'è stato e
che è stato incentrato su alcuni nodi fondamentali della nostra
struttura consiliare.
Termino questo mio secondo intervento, chiedendo davvero ai vari
Consiglieri intervenuti nel dibattito di dire sinceramente se, dopo
tutto quello che è stato detto, hanno ancora il coraggio di
mantenere la loro posizione ostruzionistica nei confronti della
proposta di legge sul Corpo Forestale Valdostano.
PRESIDENTE:
Ha chiesto la parola il Consigliere Cout; ne
ha facoltà.
COUT (P.C.I.):
Mi pare di dover aggiungere due
considerazioni importanti a quelle che abbiamo già fatto.
La maggioranza sostiene che la vicinanza delle elezioni
regionali è motivo di grande preoccupazione per i partiti della
minoranza, che in questo momento stanno conducendo una battaglia
per far passare la proposta di modifica della legge sul Corpo
Forestale: a me sembra, invece, che sia proprio l'ordine del giorno
presentato dall'Assessore Perrin ad indicare in modo esplicito che
è la maggioranza a preoccuparsi, in questo momento,
dell'avvicinarsi delle elezioni regionali, a tal punto da essere
costretta a ribadire dei principi fondamentali della Costituzione,
ribaditi dalla Convenzione di New York del 18 dicembre 1979,
ripresi da una legge nazionale del 1985, che fissa alcuni principi
in tema di parità di diritti, e ripresi successivamente da altre
leggi. Io non vedo perché in questo momento il Consiglio regionale
della Valle d'Aosta debba ribadire dei principi che sono già
riconosciuti come fondamentali.
Una vera preoccupazione nei confronti delle elezioni regionali,
semmai, dovrebbe proprio essere rivolta all'attuazione di questi
principi, cosa che ci è possibile fare in virtù delle facoltà
legislative primarie che noi abbiamo in materia di Corpo Forestale.
L'unico problema dovrebbe vertere sulla possibilità di modificare
la legge in funzione di ciò che noi dobbiamo offrire alla donna per
cercare di attuare un preciso principio.
Intorno a questo argomento, credo che si debba superare un
"tabù" che ancora esiste, in questo momento, in Valle d'Aosta,
relativo alla possibilità che il Corpo Forestale Valdostano riesca
effettivamente ad attendere, un domani, alle sue funzioni qualora
al suo interno ci dovessero essere delle donne. Il "tabù" è stato
superato a livello nazionale, quando alle donne è stato permesso di
entrare nel Corpo dei vigili urbani, della polizia ed in altri
organismi dello Stato. In alcuni casi si è visto che la donna non è
portata ad attendere a particolari mansioni, mentre in altri le ha
svolte addirittura meglio degli uomini. Si tratta di stabilire
quale dovrà essere, un domani, il Corpo Forestale Valdostano, in
funzione delle nostre esigenze.
Io penso che avremo tutto il tempo necessario per discutere in
merito e credo che l'ordine del giorno presentato dal Consigliere
Torrione ce ne dia la possibilità, almeno fino a quando saranno
finalmente assunte delle donne nel Corpo Forestale.
Se in questo momento si deve effettuare una riflessione, in
vista delle prossime elezioni regionali, questa deve essere
incentrata sulla nostra volontà o meno di attuare un principio e
quindi di votare questa proposta di legge; per questo il nostro
Gruppo non avrà alcuna difficoltà a votare, sia l'ordine del giorno
proposto dal Consigliere Torrione, sia la proposta di legge in
questione.
PRESIDENTE:
Ha chiesto la parola il Consigliere Bajocco;
ne ha facoltà.
BAJOCCO (P.C.I.):
È la prima volta che in questo
Consiglio discutiamo di un problema importante come l'assunzione
delle donne nel Corpo Forestale Valdostano. In passato non ci siamo
mai interessati del problema, nonostante le numerose assunzioni
fatte finora dagli uffici regionali, comunali e da tutti gli altri
uffici sparsi nel territorio della nostra Regione.
Il problema centrale non è tanto quello dell'inserimento delle
donne nel Corpo Forestale, perché, guarda caso, è emerso il
problema del parto e tutti sono preoccupati di sapere se la donna,
che un giorno potrà rimanere incinta, sarà in grado di operare alla
quota di 2.000, 3.000 o 5.000 metri. Eppure la modifica proposta
alla legge n. 66 è tanto piccola e chiede solo che le donne possano
essere incluse, automaticamente, anche nelle graduatorie per
l'immissione nel Corpo Forestale Valdostano.
Tutti quelli che hanno preso la parola, invece, si sono
preoccupati di quanto potrà accadere un domani. Eppure le donne
hanno diritto di sposarsi, di comprare figli e di rimanere a casa
due mesi, prima, come tutte le altre, alcune delle quali restano a
casa, dopo, anche nove mesi per ragioni di malattia...
Io voglio solo dire che siamo ormai nel 1988; 10 o 15 anni fa
non c'erano le strade, ma ora, grazie a loro, è possibile servirsi
dei mezzi di trasporto. In tutte le stazioni del Corpo Forestale ci
sono due o tre autoveicoli e, una gran parte del percorso, per
raggiungere i 2.000 metri di quota, è fatta a bordo di tali mezzi,
per cui non ci dobbiamo preoccupare di queste cose.
Invito caldamente l'Assessore a prendere in considerazione
questo aspetto e di votare questa legge.
PRESIDENTE
: Colleghi Consiglieri, se nessuno chiede la
parola, dichiarerei chiusa la discussione generale, precisando che
dopo non potranno più essere presentati emendamenti, né ordini del
giorno, e avranno diritto a prendere la parola uno dei presentatori
ed i membri della Giunta. Ci sono obiezioni?
Non essendoci obiezioni, dichiaro chiusa la discussione
generale.
Ha chiesto la parola l'Assessore all'Agricoltura, Foreste ed
Ambiente Naturale, Perrin; ne ha facoltà.
PERRIN (U.V.):
Je veux simplement dire que normalement il
n'y a pire sourd que celui qui ne veut entendre et ici on continue
à vouloir faire dire à la majorité des choses qu'elle n'a jamais
dites et auxquelles elle ne croit absolument pas.
Nous n'avons jamais affirmé, ainsi que certains Conseillers de
l'opposition ont voulu le faire croire, qu'il y avait une aversion
envers l'introduction des femmes pour certains travaux: l'ordre du
jour le dit clairement. Nous confirmons notre volonté d'introduire
les femmes dans le Corps Forestier Valdôtain, mais dans la révision
globale de la loi.
Il ne s'agit en effet pas seulement d'organigramme. C'est vrai
que ce dernier est actuellement complet et qu'il faut le revoir,
mais il y a beaucoup de situations, par rapport à la femme, qui
nécessitent une révision. C'est la raison pour laquelle nous
préférons ne pas voter aujourd'hui la loi, mais réaffirmer le
principe pour arriver à une discussion globale qui tienne compte de
toutes les nécessités du Corps Forestier, dans l'intérêt aussi des
femmes qui seront appelées à faire partie du Corps Forestier.
Nous croyons les femmes capables de contribuer à la sauvegarde
du territoire, ainsi que l'a fait jusqu'à présent le Corps
Forestier Valdôtain, mais il faut correctement réglementer et donc
revoir, non seulement l'organigramme, mais la loi dans son
ensemble.
PRESIDENTE:
Ha chiesto la parola il Consigliere Breuvé;
ne ha facoltà.
BREUVÈ Lilliana (P.S.I.):
Credo che ci sia rimasto
pochissimo da dire, dopo quanto è stato detto dalle 16,00 alle
18,31. Al Consigliere Tamone, però, voglio precisare che non si
tratta di questione elettorale, perché l'interrogazione è stata
presentata il 29 maggio del 1986 e questa legge avrebbe dovuto
essere discussa il 22-23 aprile 1987. Devo ribadire, inoltre, che
le donne non intendono un principio come gli uomini: o è "sì", o è
"no"; il "ni" non esiste.
Tolta di mezzo, quindi, la storia del fatto elettorale, preciso
che io ho iniziato una pratica e la voglio concludere prima della
fine di questa legislatura; dopo il 28 giugno continuerà qualcun
altro, perché per me la legislatura finisce oggi. Questo, tanto per
essere chiari!
Ringrazio, poi, soprattutto i Consiglieri dell'opposizione: voi
dite che è il loro ruolo. No! Entra in gioco anche una particolare
sensibilità, che è diversa da quella che entra in campo per la
difesa di interessi non ben precisati.
Qualcuno dice che l'opposizione ha fatto una questione di
differenza tra donna e uomo: non voglio che mi si metta in bocca
quello che non ho detto!
(...INTERRUZIONE...)
BREUVÈ Lilliana (P.S.I.):
Tutti avete detto che c'è
questa differenza e l'avete detto attraverso il Consigliere De
Grandis, che ha detto: "E delle donne, cosa ne facciamo?"
Certo, una donna incinta non può andare sulle cime o
arrampicarsi sulla montagna come gli scoiattoli! Ma una donna sa
che, quando è incinta, deve stare a casa a badare al suo bambino.
Ma questo non ha impedito alle donne di partecipare alle guerre,
alle battaglie ed a tutto ciò che è stato fatto! Le donne, caro
Consigliere De Grandis, hanno una costituzione ben diversa... e,
quando avranno bambini, se ne staranno a casa e non andranno a
lavorare nel Corpo Forestale! Questo glielo garantisco! Questo,
tanto per essere...
(...INTERRUZIONE del Consigliere DE GRANDIS...)
BREUVÈ Lilliana (P.S.I.):
No, no e no! Lei mi ha detto
questo ed io ho ribadito. Io so che lei è d'accordo sul principio,
ma su quale principio? Qual è questo principio?
TORRIONE (fuori microfono):
Stanotte non dorme con sua
moglie!
BREUVÈ Lilliana (P.S.I.):
Qual è questo principio? Il
principio che, va bene la donna nel Corpo Forestale, però
aspettiamo che la legge...?
Io chiedo, invece, che la donna faccia esattamente quello che
fanno gli uomini. Cosa c'è, quindi, da modificare in questa legge?
Ci sono delle cose che non vanno per gli uomini? Allora non vanno
neanche per le donne! Ci sono delle cose che vanno per gli uomini?
Allora vanno anche per le donne! Cosa c'è da modificare in questa
legge? Gli apparati, la legge quadro...? Non ne voglio sapere
nulla! Io sono una donna politica e chiedo di applicare il
principio; dico qualcosa sul principio e su quello che sto facendo
e non su quello che si dovrà modificare, perché non sto in ufficio
tutto il giorno a modificare le leggi!
Stiamo dicendo che in tutti gli altri stati ed in tutte le altre
regioni esistono delle leggi precise: quello che può fare l'uomo,
lo può fare anche la donna! Non si può? Allora decidiamoci e
stabiliamo che esistono differenze tra l'uomo e la donna; ma allora
dovremo decidere quali sono le differenze. Ricominciamo, così, a
combattere le vecchie battaglie da cent'anni a questa parte, e così
noi, oggi, alle 18,34, ricominciamo di nuovo a discutere e finiremo
a mezzanotte, per vedere di stabilire che cos'è questo
principio!
Qui non dobbiamo prenderci in giro! Il fatto è, purtroppo, che
io sono da questa parte e, quando presento una proposta che mi
sembra giusta, vengo tacciata di fare una cosa preelettorale! Io
non lo so, ma è dal 1986 che faccio questa cosa preelettorale!
Chissà se qualcuno mi voterà perché la tiro avanti, ormai, da ben
tre anni!
No, no, no! Qui, caro Assessore, non mi si fanno dire delle cose
che non ho voluto dire! Io ho un'immensa stima per lei. Abbiamo
discusso. Lei afferma che noi abbiamo riferito cose che lei non
voleva dire. No, no, no! Qui non ci siamo! Io rifiuto tutto quello
che lei mi dice e torno a ripetere: se questa legge va modificata,
non va modificata per le donne, ma va modificata per entrambi i
sessi! Qui non c'è più niente da dire! Ormai sappiamo come vanno le
cose e, siccome sono donna e sono anche l'unica donna presente in
Consiglio, oggi mi si dice no! Punto e basta! Grazie.
PRESIDENTE:
Ha chiesto la parola il Presidente della
Giunta, Rollandin; ne ha facoltà.
ROLLANDIN (U.V.):
Le débat d'aujourd'hui a commencé par
la constatation que d'après l'article 3 de la Constitution il ne
doit pas exister de différence entre le sexe masculin et le sexe
féminin, au-delà du fait que souvent les projets de loi prévoient
le recrutement de l'"uomo" qui sous-entend homme et femme. C'est un
problème que nous avons déjà éclairci.
Quelqu'un a dit qu'il était bien trop simple de dire aujourd'hui
que nous sommes d'accord sur le principe et puis nous n'approuvons
pas la loi, ainsi je voudrais reprendre le moment où la loi de 77 a
été approuvée. On a approuvé cette dernière en excluant la
possibilité pour les femmes de participer; cette loi a été votée
par ce Conseil régional en 77 avec 1 voix contre.
J'ai repris le passage pour dire que le fait d'accepter qu'à
l'intérieur d'une certaine organisation il y ait ce principe, n'a
pas été aussi simple qu'on veut bien le laisser entendre.
Quelqu'un a dit que, vu l'article 3 de la Constitution, il n'est
plus indispensable de dire qu'hommes et femmes ont les mêmes
droits. Il n'en va pas ainsi, car c'est vrai que lorsqu'on a
approuvé cette loi on avait exclu les femmes. Après un long débat,
aujourd'hui, je crois qu'en revanche on soutient un principe que
nous avons voulu affirmer, voire même reprendre, avec l'ordre du
jour. Il s'agit là d'un changement non indifférent. Telle était la
difficulté que nous avons trouvée et que nous avons avouée?
Peut-être que, si nous avions eu le temps de modifier la loi dans
son ensemble, il n'y aurait pas eu nécessité de présenter ce projet
de loi et de faire ce débat. Finalement, toutes les forces
politiques - et je regrette qu'encore une fois je doive entendre de
la part de M. Sandri toute une série de leçons sur les Conseillers
bons et sur les Conseillers moins bons, les Conseillers qui
travaillent et ceux qui ne travaillent pas; d'entendre que serait
nécessaire un "invito a guardarsi allo specchio"...
J'inviterais M. Sandri à être finalement plus simple, que chacun
puisse prendre le miroir qu'il désire, qu'il fasse lui aussi une
analyse de conscience. Les autres n'ont pas la possibilité de
juger, les autres ne comprennent rien... Je crois que nous sommes
ici pour dire ce que pensent les forces politiques en toute
honnêteté et tranquillité.
Au-delà du climat, je trouve impardonnable qu'il y ait chaque
fois des leçons à l'endroit des Conseillers. Tu as parlé de
personnes "scaldare la sedia" et alors dis les noms et les
"cognoms", si tu as le courage, ainsi chacun de nous pourra te
répondre; si tu as ce jugement de tes collègues que tu fasses les
noms et "cognoms", prénoms.
Oui, M. Cout, j'ai compris; je l'admets lorsque je me trompe, tu
ne dois pas avoir de problème à ce sujet, mais faisons aussi
attention à l'italien!
Pour le restant, je veux dire que quelqu'un a voulu souligner
que parmi les forces de la majorité se cachent des forces
réactionnaires: la Démocratie Chrétienne, les ADP...
Et bien, je crois que dans toutes les catégories, au-delà de
l'Administration régionale, où le pourcentage de femmes suffit à
démontrer certaines choses, le pourcentage de femmes dépasse celui
des hommes pour ce qui est du recrutement public. De plus vous
aurez vu la nouveauté de ces dernières années: nous avons des
huissières, alors qu'avant il n'y avait que des huissiers.
Dans d'autres bureaux nous avons prévu la présence de femmes;
dans toutes les lois nous n'avons pas exclu mais promu toute une
série de facilités pour les femmes.
Je ne veux pas défendre l'attitude de la majorité, car elle est
évidente et aujourd'hui nous l'avons à nouveau déclaré. Nous
n'avons pas voulu dire que sur la loi nous nous abstenions tout
simplement, ce que l'on aurait pu nous reprocher comme étant
insuffisant: nous avons déclaré que les forces politiques étaient
d'accord pour modifier cette loi; il reste à voir la façon de la
modifier.
Par ailleurs, quelqu'un a dit que nous nous étions engagés pour
la question du "part-time": c'est vrai. Ce problème a été de
nouveau soulevé et la réponse a été la même: comment l'appliquer du
point de vue syndical. Ce n'est pas un problème simple; certains
Conseillers savent qu'il y a des problèmes à résoudre au niveau des
différentes caisses compétentes pour l'emploi, le travail,
l'organisation au sein des bureaux et par conséquent nous
travaillons actuellement avec les forces syndicales pour aboutir à
ce résultat. Nous l'avons voulu en tant que force de la majorité et
nous avons demandé aux forces syndicales de travailler sur ce
point, compte tenu et des exigences des femmes et des autres
raisons que je vous ai déjà expliquées.
Si l'on veut faire dire certaines choses aux forces de la
majorité, qu'on le fasse; si l'on veut écouter ce qu'ont dit les
forces de la majorité, c'est différent: celles-ci ont dit qu'il n'y
avait aucun problème à modifier cette loi, mais le fait est qu'en
modifiant la loi aujourd'hui, il faudrait quand même la reprendre
d'ici quelque mois.
Nous avons des exigences que l'Assesseur a fort bien expliquées
et qui sont plus que suffisantes, de même pour les autres raisons,
et c'est la raison pour laquelle on n'accepte pas l'ordre du jour
présenté par M. Torrione, car on a le temps de modifier cette loi
étant donné que nous n'avons pas la nécessité de prévoir des
concours aujourd'hui et parallèlement nous attendons de pouvoir
modifier certains cadres de l'Administration.
Si l'on acceptait la proposition du Conseiller Torrione, que se
passerait-il? Le recrutement des femmes, attention, n'est pas
uniquement la conséquence de la modification de la loi de 77: il
faut aussi modifier les lois conséquentes du cadre et des listes
donc de l'Administration régionale.
Mme Breuvé, nous ne sommes pas insensibles aux problèmes des
femmes, loin de là! Les Conseillers qui ont pris la parole on dit
tout le contraire; peut-être ils ont mis en relief les différences
de travail, mais cela n'empêche pas l'exigence de modifier cette
loi: c'est ce qu'avait déjà accepté l'Assesseur lorsque les
communistes avaient posé le problème. Nous voulons modifier cette
loi et accepter ce principe.
Si quelqu'un veut encore ajouter quelque chose, il est libre de
le faire; nous ne voulons simplement pas laisser planer des doutes
sur la pensée des forces de la majorité.
Pour une question de temps - et l'on est en retard - on n'a pu
modifier la loi dans son ensemble; c'est justement dans ce sens que
l'on va s'engager dans la prochaine législature.
PRESIDENTE:
Colleghi Consiglieri, come prescrive il
Regolamento, prima di passare all'esame dell'articolato, sono messi
in discussione ed in approvazione gli ordini del giorno, secondo la
loro presentazione. È stato presentato prima l'ordine del giorno
dell'Assessore Perrin e poi quello del Consigliere Torrione.
Do lettura dell'ordine del giorno presentato dall'Assessore
Perrin:
IL CONSIGLIO REGIONALE DELLA VALLE D'AOSTA
Esaminata la richiesta di modifica del paragrafo b) del primo
comma dell'art. 8 della legge regionale 11 novembre 1977, n.
66;
Considerata l'esigenza di approfondire l'esame della
revisione della legge regionale suddetta al fine di superare le
difficoltà poste dalle leggi dello Stato regolanti l'arruolamento
della donna nelle forze armate e nei corpi speciali;
Ricordato che non vi saranno imminenti concorsi per il Corpo
Forestale Valdostano essendo l'attuale organico completamente
coperto;
RIBADISCE
il principio della parità di diritto tra uomo e
donna;
CONFERMA
la volontà di immissione della donna anche nel Corpo
Forestale Valdostano nella prossima revisione globale della L.R. 11
novembre 1977, n. 66, nel rispetto del diritto alla parità tra i
sessi e dell'interesse dei compiti che il Corpo Forestale
Valdostano svolge per la comunità valdostana.
PRESIDENTE:
Le dichiarazioni di voto possono essere su
ogni ordine del giorno oppure possono anche essere complessive:
tutto sta a precisarlo.
Ha chiesto la parola, per dichiarazioni di voto, il Consigliere
Tonino; ne ha facoltà.
TONINO (P.C.I.):
Sull'ordine del giorno presentato dalla
maggioranza noi ci asterremo, senza tuttavia rinunciare a
denunciare l'evidente contraddizione che non è stata chiarita
neppure dall'intervento del Presidente della Giunta.
Il dibattito di oggi è stato importante, perché la questione è
emblematica e non è una questione qualsiasi. Questa è la
sensibilità, anche politica, che andava colta, oggi, in questo
Consiglio regionale.
Primo: c'è una questione di metodo. Io ribalto l'accusa fatta da
alcuni esponenti della maggioranza che hanno tacciato per
strumentale la battaglia delle opposizioni, perché siamo vicini
alle elezioni. Non è vero. È vero, invece, ancora una volta e tanto
più perché siamo vicini alle elezioni, che la maggioranza si
rifiuta di approvare una proposta sensata, giusta e civile, che è
stata presentata da una forza di opposizione. Noi non crediamo
neanche più alla promessa che quella legge possa essere modificata,
perché, come ricordava il Presidente della Giunta, di questo
problema si discusse due anni fa e oggi siamo al punto in cui
siamo.
A mio avviso, quindi, bisogna guardare alla sostanza e cioè al
fatto che questo provvedimento di legge deve passare, perché è
maturo il momento di una modificazione in tal senso. Questo è il
problema e allora bisogna essere conseguenti.
Per dare l'esatto senso della nostra posizione ed anche per fare
una riflessione ad alta voce, che può servire, a mio avviso, a noi
prima di tutto, ma anche a tutte le altre forze politiche, vorrei
fare un'ultima considerazione. Sul piano del contenuto, nel corso
della discussione di oggi, a mio avviso, ci siamo attardati un po'
troppo sul ragionamento relativo alla parità tra uomo e donna,
proprio in un momento in cui la discussione tra le donne, che
investe anche le forze politiche progressiste, guarda in
particolare ad un altro aspetto della questione femminile e cioè al
problema delle specificità e della specificità femminile e, quindi,
anche al problema delle diversità e delle differenze tra uomo e
donna.
È questo l'aspetto della discussione oggi in atto che,
politicamente, deve essere tenuto in considerazione dalle forze
politiche, perché è fuori di dubbio - ed io lo dico anche in
termini autocritici, per quanto ci riguarda - che, troppo spesso,
il modo in cui noi ragioniamo e affrontiamo questi problemi in
Consiglio regionale risente di una scarsa presenza femminile.
La questione della rappresentatività delle donne è ormai di
notevole rilievo politico, perché impone, a consessi come questo e
ad assemblee elettive, di guardare ai problemi tenendo conto della
differenza e della specificità femminile, che non è soltanto una
questione di parità tra uomo e donna, ma, a mio avviso, è questione
più complessa e più seria.
Questo è l'impegno politico che noi abbiamo assunto nei modi che
prima sono stati ricordati anche dal Consigliere Mafrica e questo
problema deve essere affrontato da tutte le forze politiche, se
vogliamo fare in modo che anche le problematiche che oggi vengono
discusse dalle donne servano, in ultima istanza, ad avere per
tutti, per gli uomini e per le donne, una società più giusta, più
vivibile ed a misura delle esigenze degli uomini e delle donne.
Questa è la lezione che, a nostro avviso, ci deriva dalle battaglie
che stanno facendo le donne in Valle d'Aosta e nel Paese.
Da questo punto di vista, a nostro avviso, la decisione di oggi
ha un grande significato. Io provo disagio nel dover rilevare che
problemi maturi come questo abbiano ancora tanta difficoltà ad
essere approvati dal Consiglio regionale...
(...INTERRUZIONE...)
TONINO (P.C.I.):
Questa è davvero una posizione
singolare, nella quale, ovviamente, noi non ci riconosciamo e,
tutto sommato, credo che sia anche una dimostrazione della
difficoltà di avere, in questo Consiglio regionale, anche per il
modo in cui esso è composto, un dibattito all'altezza di un tema di
questa portata.
Questa è la ragione per la quale il nostro voto sarà favorevole
alla proposta di legge oggi in discussione e ci asterremo sulla
posizione espressa dalla Giunta regionale.
PRESIDENTE:
Ha chiesto la parola, per dichiarazioni di
voto, il Consigliere Sandri; ne ha facoltà.
SANDRI (N.S.):
Vorrei aggiungere che l'ho chiesta anche
per fatto personale, perché intendo respingere, molto cortesemente,
il tentativo del Presidente della Giunta di accreditarmi la mania
di muovere attacchi personali ai Consiglieri. Il giudizio espresso
sull'attività di questo Consiglio e sulla bontà di questa
istituzione è appunto un giudizio politico ed il richiamo alle
responsabilità personali, a mio parere, è un fatto non solo
dignitoso dal punto di vista politico, ma ineccepibile. Io sono
convinto che qui dentro, più che partiti politici, più che
schieramenti di maggioranza e di minoranza, esistono persone. Credo
che il richiamarsi alle persone, alla loro coscienza e alla loro
capacità, sia un modo di pensare politico che ha un suo fondamento.
Inviterei, pertanto, il Presidente della Giunta a non voler
spacciare queste posizioni politiche per delle posizioni offensive
nei confronti degli altri Consiglieri, come in qualche modo cerca
di fare.
Nel merito dell'ordine del giorno, io farei ancora un ultimo
tentativo, sempreché sia possibile, invitando l'Assessore a
ritirarlo. Questo gesto indicherebbe l'accettazione della proposta
di legge, almeno nei suoi contenuti, e sarebbe un esplicito
riconoscimento che in questa battaglia la posizione della
maggioranza è davvero di retroguardia.
PRESIDENTE:
Ha chiesto la parola, per dichiarazione di
voto, il Consigliere Torrione; ne ha facoltà.
TORRIONE (P.S.I.):
Dopo aver ascoltato gli interventi
della maggioranza, ho tratto un'impressione che voglio esplicitare:
tutti i Consiglieri hanno ribadito, indistintamente, di non essere
contrari al principio della parità uomo-donna. Cercando di spiegare
questo atteggiamento, credo che sia prevalsa una visione
burocratica del problema. Ancora una volta, nelle decisioni
politiche sono prevalse le decisioni dell'apparato, che è riuscito
a far sentire il suo peso, ed il politico, anziché imporre la
propria visione, l'ha subita.
Si sa che all'interno del Corpo Forestale Valdostano serpeggia
una certa visione del Corpo e della funzione che lo stesso potrebbe
avere una volta che la donna venisse accolta al suo interno; è
prevalsa questa visione, ma la cosa mi dispiace, perché, a mio
avviso, è una visione gretta, anacronistica ed anche un po'
meschina, che, se vogliamo, tende ancora a mettere in discussione
il principio della parità uomo-donna, sul quale siamo tutti
d'accordo.
Questo aspetto mi fa dubitare, che la revisione della legge sul
Corpo Forestale Valdostano terrà concretamente conto, non solo di
quanto si è detto in questo Consiglio, ma anche dell'esigenza di
porre sullo stesso piano, all'interno del Corpo Forestale, l'uomo e
la donna.
Visto che tale revisione subirà un rinvio, io ritengo opportuno
riaffermare, come è già stato fatto con molta chiarezza dalla
collega, Consigliere Breuvé, che noi, tanto per essere chiari, non
siamo qui a chiedere un Corpo Forestale vestito di rosa, non
vogliamo che all'interno del Corpo Forestale ci siano dei Corpi
speciali femminili: riteniamo che le mansioni affidate a quel Corpo
possano essere svolte, con sufficiente dignità, sia dagli uomini,
sia dalle donne, anche perché nella realtà di oggi, e cioè nel
1988, non ha più motivo di sussistere la ricerca di differenze tra
il servizio svolto dall'uomo e quello svolto dalla donna.
Un giorno ho avuto modo di apprezzare la seguente frase del
Presidente della Giunta, della quale mi ricorderò anche in futuro:
"Il Corpo Forestale è troppo motorizzato, sarebbe meglio che
andasse un po' di più a piedi o a cavallo". Io non so se questa
visione un po' bucolica corrisponda realmente al pensiero del
Presidente della Giunta, ma ritengo che sia giusto ritornare alle
origini, anche per evitare che i forestali scorrazzino con i mezzi
cingolati fin quasi sulla cima delle montagne. Credo che anche in
questa materia occorrerebbe recuperare una dimensione più umana ed
è proprio in questo contesto che si inserisce la funzione della
donna nel Corpo Forestale.
A questo punto, abbiamo detto tutto e non abbiamo più niente da
dire, anzi, la discussione per certi versi è stata fin troppo lunga
e, semmai, ce la saremmo augurata rapidissima, dopo aver sentito
l'Assessore dire: "Accettiamo questa modifica al paragrafo b) del
primo comma dell'articolo 8 della legge regionale...". Avremmo così
sancito un principio e, nello stesso tempo, avremmo sconvolto la
sorte del Corpo Forestale Valdostano. Spetterà, invece, al prossimo
Consiglio decidere qualcosa in materia, ma sono curioso di vedere
quali modifiche saranno introdotte in funzione dell'ingresso delle
donne nel Corpo Forestale Valdostano, perché ora non vedo nessuna
differenza, proprio nessuna.
Mi si dice che gli organici devono essere modificati, ed è vero
ed in questo concordo con il Presidente della Giunta, perché,
secondo le tabelle dell'organico, mancano i posti. Concludo dicendo
che, se è vero che mancano i posti, che cosa c'è di tanto strano
nel procedere all'abolizione di quella che chiamo ancora una
discriminazione, per rinviare tutto all'approvazione della legge
definitiva, comprese le assunzioni? Non ci sarebbe nulla di male,
ma renderemmo un servizio a noi stessi e, soprattutto, al principio
della parità uomo-donna, del quale oggi ci siamo solo riempiti la
bocca.
PRESIDENTE:
Ha chiesto la parola, per dichiarazioni di
voto, il Vice presidente, Consigliere De Grandis; ne ha
facoltà.
DE GRANDIS (P.R.I.):
Ho chiesto la parola per dire che
voterò l'ordine del giorno presentato dall'Assessore Perrin e per
fare due precisazioni, perché, non so se per malevolenza o per
spirito polemico, si è voluta dare una interpretazione non corretta
di quanto avevo affermato in precedenza.
La prima precisazione riguarda la tutela dei diritti della donna
nell'ambito del Corpo Forestale. Non a caso avevo citato l'esempio
della gravidanza, come fatto esclusivo della donna, e avevo
trascurato altri diritti, anche perché si tratta di diritti che non
riguardano esclusivamente la donna, ma riguardano nella stessa
misura sia il padre, sia la madre. In questo sta anche la
difficoltà di riformare certe norme, perché esistono ancora
numerose cautele e forme di tutela, che riguardano la donna come
madre, per l'allevamento dei figli, ma che non prevedono uguale
possibilità per il padre, cosa quest'ultima che è certamente
discriminante.
Sostenendo questa tesi, infatti, io voglio raggiungere lo stesso
obiettivo che vuole raggiungere il Consigliere Sandri, ma in modo
diverso. Io chiedo che si riformi subito, e cioè prima, tutta la
legge, senza modificare solo la parte che consente l'accesso alle
donne, per poi rincorrere la necessità di introdurre altre norme a
tutela della donna guardia forestale.
Allo stesso modo vorrei dire alla collega, Consigliere Breuvé,
che mi ha attaccato piuttosto pesantemente, che occorrerebbe essere
più cauti nel valutare certe posizioni, perché proprio lei ha detto
una cosa che io non condivido per niente; ha detto testualmente:
"Le donne che fanno figli se ne stanno a casa e non vanno nel Corpo
Forestale!". Io non sono assolutamente d'accordo, perché la donna
ha diritto ad avere dei figli e, anche se ha dei figli, ha diritto
di stare nel Corpo Forestale!
Questi sono i piccoli "lapsus" di chi pensa di tutelare i
diritti della donna e poi cade in contraddizione, come è successo
al Consigliere Baldassarre, che voleva fare un grande colpo con la
sua legge sulle casalinghe, ma poi si è visto sbeffeggiato dalle
stesse donne che hanno letto quel disegno di legge.
Al di là delle affermazioni roboanti che si possono fare in
Consiglio, bisogna vedere, infatti, se nella sostanza si è
veramente convinti che i diritti della donna devono essere tutelati
in tutti i campi, in maniera seria, corretta e attenta, o se invece
è sufficiente sbandierarli, per farsi una bella giacca o una bella
casacca con la quale presentarsi all'elettorato femminile.
Non posso votare, invece, l'ordine del giorno presentato dal
Consigliere Torrione, anche perché, a mio avviso, contiene una cosa
improponibile laddove dice "stabilisce di attuare l'assunzione di
personale femminile nell'ambito del Corpo Forestale Valdostano
esclusivamente dopo la revisione della legge regionale 11 Novembre
1977 n. 66", perché non possiamo dichiarare, con un ordine del
giorno, che non intendiamo applicare la legge, perché,
giuridicamente, questo ordine del giorno non sta in piedi e la
Regione soccomberebbe al primo ricorso fatto al T.A.R..
PRESIDENTE:
Ha chiesto la parola, Per dichiarazione di
voto, il Consigliere Baldassarre; ne ha facoltà.
BALDASSARRE (P.S.D.I.):
Questa sera, noi, come forze di
minoranza, abbiamo perso di fronte ai numeri e all'arroganza di
questa maggioranza. Credo, però, che abbiamo ugualmente vinto una
battaglia civile, perché abbiamo costretto la maggioranza ad uscire
allo scoperto e a dire che non è favorevole all'inserimento delle
donne nel Corpo Forestale. Questa è una battaglia civile, caro
Presidente! Voi potete votare qualsiasi ordine del giorno e,
addirittura, anche un ordine del giorno che grida vendetta, in
quanto voi ribadite un principio che è già sancito dalla
Costituzione! Questa è un'offesa nei confronti delle donne e
dell'intera comunità! Voi osate ribadire il diritto di parità tra
uomo e donna, che è già sancito dalla Costituzione!
In termini pugilistici diciamo che siete finiti k.o., perché
siete contro il progresso, perché voi non farete niente per
modificare questa legge e perché voi rimarrete su queste posizioni
di retroguardia, perché non avete la cultura politica necessaria
per affrontare e portare a compimento certe decisioni importanti
come questa.
Io non voterò, quindi, questo ordine del giorno, ma voterò la
proposta di legge presentata dal Gruppo socialista.
Faccio ora una piccola parentesi a proposito della mia legge
sulle casalinghe che, come ha giustamente detto il Consigliere De
Grandis, ha suscitato una grande polemica all'interno di alcune
associazioni, tra le quali l'ARCI-Donna e la Consulta femminile. Io
rispetto le loro opinioni, anche se è doloroso, ma quelle
associazioni non devono sentirsi autorizzate a non portare avanti,
cosa che non farò neanch'io, la mia proposta di legge che va
incontro alle esigenze della numerosa categoria (sono oltre 18.000)
di casalinghe che vivono in Valle d'Aosta, perché io credo nella
validità di quel disegno di legge e credo nel ruolo delle
casalinghe.
PRESIDENTE:
Se nessuno chiede la parola, pongo in
votazione l'ordine del giorno presentato dall'Assessore Perrin.
ESITO DELLA VOTAZIONE
Presenti: 29
Votanti: 18
Favorevoli: 18
Astenuti: 11 (Bajocco, Baldassarre, Breuvé, Cout, Dolchi,
Mafrica, Millet, Pascale, Sandri, Tonino e Torrione)
Il Consiglio approva
PRESIDENTE:
Do lettura dell'ordine del giorno presentato
dal Consigliere Torrione.
ORDINE DEL GIORNO
Il Consiglio regionale nell'approvare la proposta di legge n.
372 concernente la modifica della legge regionale 11 Novembre 1977
n. 66 recante norme sull'ordinamento e sul funzionamento del Corpo
Forestale Valdostano e sullo stato giuridico ed economico del
relativo personale
Stabilisce
di attuare l'assunzione di personale femminile nell'ambito
del Corpo Forestale Valdostano esclusivamente dopo la revisione
della legge regionale 19 Novembre 1977 n. 66.
PRESIDENTE:
Ha chiesto la parola il Consigliere Torrione;
ne ha facoltà.
TORRIONE (P.S.I.):
Come ho detto nei precedenti
interventi, il mio ordine del giorno poteva fungere da mediazione,
però questo scopo è fallito, perché, obiettivamente, la maggioranza
non ritiene opportuno votare a favore della proposta di legge
socialista. Sono costretto, quindi, a ritirare il mio ordine del
giorno.
Al termine di questa discussione credo di poter citare uno
slogan tanto in voga due o tre anni fa, "donna è bello", per
modificarlo, purtroppo, in "donna è ancora brutto". Grazie.
PRESIDENTE:
L'ordine del giorno del Consigliere Torrione,
del quale abbiamo dato lettura, è da considerare ritirato.
IL CONSIGLIO prende atto
PRESIDENTE:
Colleghi Consiglieri, il Regolamento prevede
che, quando la proposta di legge è costituita da un solo articolo,
si proceda ad una sola votazione per scrutinio segreto.
Do lettura dell'unico articolo del progetto di legge in
oggetto.
ARTICOLO 1
Il paragrafo b) del primo comma dell'articolo 8 della legge
regionale 11 novembre 1977, n. 66, è soppresso.
PRESIDENTE:
Se nessuno chiede la parola, pongo in
votazione, per scrutinio segreto, l'unico articolo del progetto di
legge testé letto.
VOTAZIONE A SCRUTINIO SEGRETO
ESITO DELLA VOTAZIONE
Presenti: 29
Votanti: 11
Favorevoli: 11
Astenuti: 18 (Beneforti, Borbey, De Grandis, Faval, Fosson,
Lanièce, Lanivi, Maquignaz, Marcoz, Martin, Perrin, Pollicini,
Ricco, Rolando, Rollandin, Stévenin, Tamone e Voyat)
Il Consiglio non approva
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK