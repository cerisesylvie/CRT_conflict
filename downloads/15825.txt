Consiglio Regionale della Valle d'Aosta - Oggetto del Consiglio n. 2128 del 25 settembre 1996 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
CASA DA GIOCO
Precedente
Successivo
Resoconto integrale del dibattito dell'aula
Oggetto del Consiglio n. 2128 del 25 settembre 1996 - Resoconto
SEDUTA ANTIMERIDIANA DEL 26 SETTEMBRE 1996
OGGETTO N. 2128/X Discussione relativa al procedimento per
l'affidamentodella futura gestione della casa da gioco di
Saint-Vincent. Presa d'atto della valutazione effettuata dalla
commissione relativamente ai requisiti 5 e 7 della società Finoper
S.p.A.. Esito infruttuoso di gara. Determinazioni per una nuova
gara ad evidenza pubblica.
Presidente Ha chiesto la parola il Presidente della Giunta,
Viérin Dino.
Viérin D. (UV) Au cours du dernier Conseil nous avions annoncé
la présentation de la documentation par la commission qui avait été
chargée d'évaluer les documents présentés par les candidats pour la
nouvelle concession de la gestion de la maison de jeu de
Saint-Vincent et lors de cette communication nous avions, d'une
part, pris l'engagement d'insérer au cours de la première séance de
septembre de l'assemblée les décisions que la majorité et le
Gouvernement auraient pris à cet égard, et, d'autre part, justifié
cette décision par la nécessité d'approfondir le contenu de ce
document, afin de disposer du temps nécessaire pour prendre une
décision importante non seulement pour ce qui est de la maison de
jeu, mais aussi pour les communautés locales concernées et pour la
Région elle-même.
Permettez-moi avant tout, et au-delà des avis qui seront par la
suite exprimés à cet égard, de remercier les membres de la
commission pour le travail qu'ils ont effectué: ça n'a pas été une
fonction facile et en raison de la complexité de la tâche qui leur
avait été attribuée et surtout vu la situation qui s'est produite
par la suite et qui a amené d'autres éléments en ce qui concerne la
mission qui leur avait été attribuée. Notamment je veux me référer
à la disponibilité de cette même commission qui, tout en ayant déjà
présenté sa démission, sur la base du jugement du tribunal
administratif l'a révoquée et a donc accepté d'accomplir la mission
qui lui avait été confiée.
Tout le monde a donc eu le temps non seulement d'examiner les
différents documents, mais aussi d'approfondir cette question, et
avant de présenter la proposition que le Gouvernement soumet à
votre attention, je voudrais en quelque sorte reparcourir les
événements qui se sont produits entre la présentation de ce
complément de rapport de la commission et la journée d'aujourd'hui,
pour que là également l'on puisse disposer de tous les éléments
nécessaires pour exprimer par la suite une appréciation.
Donc, le 17 juillet le rapport de la commission a été transmis
au Gouvernement, pour que celui-ci l'envoie au Conseil, cette
transmission a été effectuée par une note du 20 juillet et par la
suite le Président du Conseil a transmis un double de ce rapport à
tous les conseillers avec la lettre du 23 juillet.
Parallèlement, en date de 17 juillet la société Finoper nous a
adressé un courrier sur la base duquel elle nous demandait de lui
transmettre un double du rapport de cette même commission:
"Vi preghiamo di volerci trasmettere copia del verbale redatto
dalla Commissione Bortoli a conclusione dei suoi lavori".
A cette requête nous avons répondu en date du 25 juillet:
"Con riferimento alla lettera protocollo relativa all'oggetto,
si fa presente che il supplemento al rapporto conclusivo della
commissione per la valutazione dei documenti inviati e per la
formulazione della proposta di preselezione per l'affidamento della
futura gestione della casa da gioco di Saint-Vincent, essendo un
atto intraprocedimentale, potrà essere trasmesso solo quando sullo
stesso si sarà espresso formalmente il Consiglio regionale, a cui è
stato inoltrato per competenza".
Fin juillet nous avons reçu de la part de la même société
Finoper "un atto di diffida":
"Premesso che con sentenza 18 aprile 1996 il TAR della Valle
d'Aosta ha accolto il ricorso proposto dalla scrivente avverso le
deliberazioni della Giunta regionale della Valle d'Aosta; che la
predetta sentenza notificata in data 7 maggio '96 non è stata
appellata ed è quindi passata in giudicato; considerato [...]
diffida la Regione Valle d'Aosta in persona del Presidente
pro-tempore della Giunta regionale ad ottemperare alle predette
sentenze entro e non oltre il termine di giorni 30 dalla notifica
del presente atto, con avvertenza che in difetto si proporrà
giudizio di esecuzione dei predetti giudicati ai sensi degli
articoli...", et cetera.
Nous avons répondu à cette mise en demeure par un courrier du
mois d'août:
"Con riferimento alla diffida di codesta società in oggetto
indicata, si evidenzia quanto segue. Come è noto, la sentenza del
TAR per la Valle d'Aosta precisava che si sarebbe dovuto riprendere
la procedura di preselezione per l'affidamento a trattativa privata
della gestione del Casino de la Vallée di Saint-Vincent nei
confronti della sola Finoper dal momento della convocazione della
commissione, di cui la deliberazione del Consiglio regionale del
luglio del '93, la sentenza precisava altresì che la suddetta
commissione avrebbe dovuto valutare l'esistenza o meno in capo a
Finoper S.p.A. dei requisiti di cui ai numeri 5 e 7 del bando di
gara; l'Amministrazione regionale prontamente ottemperava
all'esecuzione di detta sentenza, provvedendo a riconvocare in data
4 maggio 1996 la commissione costituita con deliberazione del
Consiglio regionale del luglio '93 e conseguente decreto del
Presidente della Giunta del settembre '93.
Tale commissione, valutata l'opportunità, in relazione al
dettato del giudice amministrativo, di revocare le dimissioni in
precedenza rassegnate, in effetti revocate, procedeva al riesame
secondo le indicazioni sia del Consiglio di Stato, sentenza del
'95, sia del TAR per la Valle d'Aosta, sentenza del '96.
A tal fine, in data 6 giugno 1996, la commissione chiedeva a
codesta società alcuni chiarimenti in ordine alla documentazione
già agli atti, dando tempo sino al 25 giugno 1996; ancora, in data
8 luglio 1996, oltre i termini assegnati dalla commissione, Finoper
S.p.A. inviava altra documentazione. In possesso di tutta la
documentazione necessaria, la commissione concludeva i propri
lavori in data 16 luglio 1996, approvando il rapporto che veniva
consegnato alla Presidenza della Giunta regionale.
Poiché ogni determinazione riguardante la casa da gioco di
Saint-Vincent è di competenza del Consiglio regionale, la Giunta
regionale ha già trasmesso alla competente commissione consiliare
il rapporto conclusivo, che verrà sottoposto al Consiglio regionale
per l'adozione dei provvedimenti di competenza alla ripresa dei
lavori consiliari.
Si deve perciò contestare quanto contenuto nell'atto di diffida
in oggetto indicato, segnatamente rigettando l'affermazione che
quest'Amministrazione non avrebbe dato pronto adempimento ai
giudicati del giudice amministrativo".
Il y a eu, après, la suspension, les vacances d'été, et à la
reprise, au mois de septembre, je dois encore vous informer de
trois autres actes. Tout d'abord, le 16 septembre nous avons reçu
une lettre recommandée de Finoper, dans laquelle la société
exprimait ses considérations quant à l'avis formulé par la
commission, tout le monde l'a reçue; je pense qu'au cours de la
discussion générale nous aurons la possibilité d'intervenir et je
me réserve, à la fin de la discussion générale, d'exprimer des
considérations à cet égard. Ensuite le 24 septembre j'ai reçu deux
autres lettres, tout d'abord de la part du Président délégué de la
commission, M. Bortoli:
"In relazione a quanto in oggetto ed alla raccomandata Finoper
del 16 settembre 1996, trasmetto in allegato, come da espressa
richiesta dell'estensore le ultime precisazioni ed osservazioni
formulate al riguardo dal prof. Zanetti, con i più distinti
saluti". La lettre a été adressée également à tous les conseillers
régionaux, avec des considérations ultérieures quant à l'avis
exprimé par la même commission.
Enfin, toujours en date du 24 septembre, par lettre recommandée,
Finoper pour ce qui est de la "procedura per l'assegnazione della
gestione della casa da gioco di Saint-Vincent", nous communique
que:
"Con riferimento alla procedura in oggetto e facendo seguito
alla raccomandata in data 16 settembre 1996 la scrivente,
considerato che alla stregua della sentenza del Consiglio di Stato
n. 817 in data 16 ottobre 1995, nonché della documentazione di
gara, possiede tutti i requisiti ed ha quindi titolo per
l'ammissione alla trattativa, dichiara la propria disponibilità a
negoziare la convenzione sulla base delle condizioni fissate con il
contratto firmato dalla SITAV S.p.A. e dalla Regione autonoma Valle
d'Aosta in data 10 dicembre 1993, giusta delega del Consiglio
regionale della Valle d'Aosta con deliberazione del 4 novembre
1993, e sottoposta a condizione sospensiva della preventiva
approvazione da parte dell'assemblea della SITAV S.p.A. per tutte
le parti e le pattuizioni che possano trovare giuridica
applicazione alla scrivente".
Sur cet acte le Bureau légal est en train de préparer la lettre
de réponse, qui sera une réponse négative sur la base de toute une
série de considérations d'ordre éminemment juridique.
J'ai voulu présenter ces documents pour que l'assemblée soit
informée quant aux courriers qui nous ont été adressés et quant aux
différentes prises de position du Gouvernement sur ce problème à
partir du 16 juillet jusqu'à la date d'aujourd'hui.
Pour ce qui est par contre de la proposition, la délibération
qui est soumise à votre attention reprend la procédure, en partant
de la première délibération qui a été votée par cette assemblée au
cours de cette législature, à savoir au mois de juillet 93, mais se
référant toujours aux conditions qui ont été posées par l'avis de
concours de 1991, parce que nous sommes encore et toujours à
l'intérieur de cette phase de présélection, qui devrait
aujourd'hui, par la proposition qui vous est soumise, prendre
fin.
Je ne veux pas souligner toute cette partie d'ordre général,
nous avons eu maintes fois la possibilité, et nous l'aurons encore
au cours de la discussion générale, d'exprimer des appréciations et
des commentaires sur toute cette procédure. Je pense que, pour
commencer cette discussion, la chose la plus importante c'est de
présenter la décision adoptée et donc le choix que le Gouvernement
et la majorité ont effectué et ensuite les décisions qui vous sont
soumises quant à la poursuite de la procédure, compte tenu du fait
qu'actuellement la maison de jeu est gérée par une gestion
extraordinaire.
Nous proposons donc au Conseil tout d'abord de délibérer la
prise d'acte des résultats du complément du rapport conclusif de la
commission chargée d'évaluer les conditions 5 et 7 de l'appel
d'offre au sujet de Finoper en date du 15 juillet 1991, sur la base
de la documentation qui a été présentée par cette même société, et
d'accueillir les conclusions dudit rapport, qui est annexé - en
tant que partie intégrante - à l'acte que nous sommes en train
d'examiner, dont il découle que la société Finoper ne remplit pas
la condition n° 5 et ne semble pas à tout le moins remplir la
condition n° 7.
Nous vous proposons ensuite de décider que sur la base des
résultats, des appréciations administratives citées dans le
préambule et du complément du rapport conclusif de la commission,
aucun concurrent ne peut être admis aux négociations prévues pour
l'attribution éventuelle de la gestion de la maison de jeu de
Saint-Vincent, car aucun concurrent ne remplit toutes les
conditions requises et que l'appel d'offres, sur la base de cette
constatation, est donc déclaré infructueux.
Avec cette proposition il y a donc une décision quant à la phase
de présélection, qui, à notre avis, prend fin aujourd'hui par cette
délibération.
Ensuite, nous avons jugé nécessaire que le Conseil donne dès
aujourd'hui ses orientations quant à ce que nous envisageons pour
le futur, et en ce qui concerne la gestion de la maison de jeu de
Saint-Vincent et en ce qui concerne la procédure que nous voulons
suivre pour la concession de cette même gestion.
Il est donc proposé que d'ores et déjà, en vue de l'attribution
de la gestion future de la maison de jeu de Saint-Vincent, il soit
fait recours à un concessionnaire privé; il y a donc une
affirmation précise d'une volonté, qui par ailleurs n'a jamais été
mise en discussion ou en doute au cours des différentes réunions de
cette assemblée en réponse à des questions spécifiques qui ont été
posées à cet égard, et qui est celle de recourir à un
concessionnaire privé en ce qui concerne la gestion de la maison de
jeu de Saint-Vincent. C'est donc aujourd'hui une confirmation
ultérieure de cette volonté et, quant à la procédure que nous
entendons suivre, ce sera un nouvel appel d'offres public qui sera
lancé aux termes des dispositions de loi en vigueur.
Pour ce qui est de cet appel d'offres, nous considérons qu'il
s'agit, là également, d'un acte important, la preuve en est que
c'est sur la base de l'appel d'offres de 1991 que nous avons subi
tous ses déboires au cours de ces différentes années et au cours du
contentieux qui s'en est suivi. Et donc, nous estimons qu'il est
opportun de prendre un temps de réflexion, qu'il est nécessaire de
bien approfondir le contenu de ce nouvel appel d'offres, et c'est
sur la base de cette considération que, tout en affirmant cette
volonté et quant à la nature de la gestion et sur la procédure à
suivre, nous demandons au Conseil de délibérer que l'appel d'offres
fera l'objet d'une délibération future. Nous prenons là
l'engagement de soumettre, d'abord à la commission compétente et
ensuite à cette assemblée dans les délais les plus brefs, ce nouvel
appel d'offres public pour la concession de la gestion de la maison
de jeu de Saint-Vincent.
Ce sont là les décisions qui ont été adoptées, ce sont là les
décisions qui sont présentées aujourd'hui à votre attention et sur
lesquelles nous vous demandons de vous exprimer.
Je m'arrête pour cette présentation d'ordre général; je pense
avoir fourni les éléments nécessaires pour que le débat s'ouvre, je
me réserve d'intervenir soit au cours de la discussion, soit à la
fin de la discussion générale pour apporter les précisions
nécessaires.
Si dà atto che, dalle ore 10,10, presiede il Presidente
Stévenin.
Presidente La discussione generale è aperta.
Ha chiesto la parola il Consigliere Tibaldi.
Tibaldi (Ind) Non per l'intervento specifico, ma per chiedere
una cortesia. Sappiamo che due componenti di questo Consiglio, in
particolare il Consigliere Chiarello per l'opposizione e il
Consigliere Chenuil per la maggioranza, hanno fatto parte della
commissione tecnico-politica incaricata della valutazione degli
elementi e dei requisiti specifici delle due società, prima, e
della società che è rimasta, poi. Quindi hanno partecipato ad un
consesso ristretto dove sono state analizzate determinate voci,
dove sono stati fatti esami approfonditi, che ai consiglieri sono
pervenuti solo in forma epistolare.
Riterrei opportuno e illuminante per tutto il Consiglio che,
come preambolo alla discussione generale, ci fosse quanto meno
un'illustrazione da parte dei due rappresentanti delle parti
politiche interessate nella Commissione Bortoli.
Presidente Ha chiesto la parola il Consigliere Chenuil.
Chenuil (GV-PDS-SV) Noi dovevamo dare un giudizio tecnico in
base a questi quesiti presentati dalla Finoper per un rapporto
conclusivo. Questo giudizio è stato scritto e inviato a tutti i
consiglieri, tutti ne hanno preso visione, quindi non ritengo vi
sia niente da aggiungere a quanto è stato scritto su questo
documento, perché sono delle espressioni tecniche che abbiamo
condiviso dopo ampia discussione, però da quelle righe non possiamo
uscire, né rispetto a quelle righe possiamo aggiungere niente.
Scusa, Tibaldi, ma lo hai avuto, lo hai letto, lo hai studiato,
quindi la valutazione è lì, espressa su questo documento.
Presidente Ha chiesto la parola il Consigliere Chiarello.
Chiarello (RC) Non mi differenzio molto dal Consigliere Chenuil.
É vero, il Consigliere Tibaldi ha sottolineato che nella
commissione erano presenti due consiglieri, uno di maggioranza e
uno di opposizione, ma su un lavoro tecnico non capisco cosa
significhi questa distinzione fra maggioranza e opposizione. Se non
fossi stato convinto del lavoro, non lo avrei sottoscritto, a
prescindere dall'appartenenza politica. Sono state fatte diverse
domande ai tecnici, sono state chieste carte aggiuntive, come aveva
detto il TAR, ma ci siamo accorti che erano le stesse che avevamo
già in precedenza; sono arrivate lettere fuori tempo ed abbiamo
preso atto anche di quelle, cercando di vedere se c'era qualcosa da
modificare, perché il nostro compito era quello di fare un lavoro
al meglio e non di chiudere la porta in faccia a qualcuno. Infine
siamo arrivati a queste soluzioni.
Se io le ho sottoscritte, vuol dire che ci credo; non dico che
sono infallibili, posso anche sbagliare, ma in quelle soluzioni ci
credo. In questo lavoro non ci devono essere distinzioni fra
maggioranza e opposizione, e spero che voi nelle commissioni dove
io vi ho votati come rappresentanti della minoranza vi comportiate
coerentemente, sottoscrivendo solo quello di cui siete
convinti.
Presidente Ha chiesto la parola il Consigliere Tibaldi.
Tibaldi (Ind) Sinceramente mi aspettavo qualcosa di più da parte
dei consiglieri Chiarello e Chenuil: il sottoscrivere un documento
tecnico non esime dal fatto che un Consigliere possa anche fare un
certo ragionamento, che esorbita dalle rigide regole giuridiche,
economiche, finanziarie, eccetera. Comunque prendo atto di queste
lapidarie dichiarazioni che sono state rilasciate in aula e apro il
dibattito.
Cinque anni dal 1991, da quel giugno 1991 in cui questo
Consiglio, o meglio un altro Consiglio come composizione, dibatte
sul problema del Casinò, su una concessione in scadenza in capo ad
una società privata, che deve essere rinnovata.
Viene scelta giustamente la strada della gara ad evidenza
pubblica, per cercare di individuare il gestore ottimale della casa
da gioco valdostana.
Cinque anni che oggi, secondo quanto ci viene proposto in questa
delibera, dovrebbero chiudersi, perché si propone un azzeramento di
questa procedura di preselezione, tenendo presente che la Regione
non è mai riuscita ad arrivare alla fase successiva, cioè quella
della trattativa. Questa procedura di preselezione sappiamo che è
stata costellata di delibere, ricorsi, controricorsi, sentenze di
organi giurisdizionali, amministrativi come il TAR di Aosta e il
Consiglio di Stato di Roma.
In questi cinque anni è sempre stato detto, per quanto mi
concerne dal 1993, che l'organo sovrano che ha la massima
competenza sulla questione è il Consiglio regionale, cioè dal
Consiglio regionale dovrebbero - uso il condizionale - essere
avviate quelle direttive e quegli indirizzi che servono a
caratterizzare la funzione della casa da gioco nell'ambito del
sistema Valle d'Aosta.
Penso che se nel 1993 mi hanno insegnato che questo Consiglio ha
queste funzioni e queste competenze, in realtà ben presto mi sono
reso conto che questo Consiglio in realtà è stato spogliato di
queste funzioni. O meglio, è stato trainato a decisioni e scelte
che non sono maturate qua, che sono state avallate successivamente
- pur con tutti i disagi che ne sono conseguiti e che abbiamo visto
in questi anni - io penso da una sola persona, che è il Presidente
della Giunta. Infatti nel mio intervento cercherò di soffermarmi
soprattutto su quello che è il ruolo del Presidente della Giunta in
tutta questa procedura, perché è stato un ruolo determinante, un
ruolo protagonistico, un ruolo che ha fatto sì che certe scelte e
certi indirizzi venissero prima in stanze più ristrette e poi in
stanze più allargate accettati, avallati o - mi permetto di dire -
anche subiti. Il ruolo del Presidente è determinante, ma oggi, a
differenza di altri momenti, si vuole attribuire una funzione
particolare alla Commissione Bortoli. Ripeto, se nel 1993 noi
eravamo gli unici onorevoli consiglieri deputati per fare le scelte
di indirizzo per il futuro, oggi ci pare di capire che c'è la
Commissione Bortoli che viene notevolmente rivalutata, tant'è che
nel dispositivo della delibera si prende atto delle risultanze, ma
non ci si limita a prendere atto, a recepire le risultanze, anzi le
risultanze vengono fatte proprie prima dalla Giunta e oggi mi
immagino anche dal Consiglio regionale. Quindi questa commissione è
diventata l'organo di indirizzo sostitutivo non solo
tecnico-politico, ma direi soprattutto politico di quella che è la
scelta generale di indirizzo per il Casinò di Saint-Vincent.
Qui mi permetto di contraddire subito un'affermazione che fece
il Presidente della Giunta in IV Commissione, quando ci disse che
nel '93 la Giunta Viérin ereditava il peso di scelte fatte da
Giunte precedenti. Il 26 luglio 1993 lo stesso Presidente fu
consapevole di questa prima scelta, tant'è che disse: "La procédure
découle du jugement du Conseil d'Etat et si d'une part elle
maintient la validité de la délibération du 1991, et donc le
concours lancé à l'époque, d'autre part on doit reprendre la
procédure au moment de la présélection, compte tenu du jugement du
Conseil d'Etat. Il s'agit de reprendre cette procédure, en
demandant aux sociétés qui avaient présenté une documentation, de
l'intégrer sur la base des consignes établies du Conseil d'Etat. Il
est à notre avis important d'approuver ces orientations, parce que
c'est avec l'approbation de ces orientations que nous pouvons
reprendre la procédure et donc nous pouvons d'ici le mois de
septembre vérifier si les conditions établies auparavant sont
respectées et par la suite entamer la deuxième phase de cette
procédure qui concerne le renouvellement de la convention".
Quindi la continuità: la continuità fra la Giunta Bondaz prima,
Lanivi poi, e Viérin nel '93 sulla prosecuzione di questa fase di
preselezione, al fine di cercare di instaurare in quanto possibile
la seconda fase di trattativa, perlomeno tentata. Così, nel
1993.
Queste dichiarazioni, legittime e giuste, tant'è che vennero
votate, potevano avere un seguito il 4 novembre dello stesso anno
quando, dopo la prima esperienza della Commissione Bortoli, si
arriva a prendere atto di un parere della stessa commissione, la
quale diceva nel suo rapporto conclusivo - mi rivolgo soprattutto
ai due commissari che hanno partecipato sin dall'inizio ai lavori
della commissione -: "La commissione a conclusione dell'esame
condotto rileva che, a rigore, né SITAV né Finoper S.p.A. hanno
dimostrato attraverso la documentazione totalmente esaustiva di
possedere integralmente i requisiti richiesti". Il secondo
capoverso si apre con: "Tuttavia, sulla base di una valutazione
complessiva...", eccetera. Su questo "tuttavia" il Presidente della
Giunta ha trovato l'appiglio nel 1993; benché la commissione a
rigore escludesse tutti e due sulla base del rapporto conclusivo,
il "tuttavia" è stato l'appiglio politico per tentare una
trattativa. E questo non è di secondaria importanza, perché, visto
che la commissione dava un certo parere al Consiglio, di tipo
consultivo, non vincolante né di conformità, sulla base di questo
"tuttavia" il Consiglio delegava a maggioranza, con voto contrario
del sottoscritto e di buona parte dell'opposizione, la Giunta a
trattare con SITAV. Allora la trattativa poteva essere intentata, e
sulla base della valutazione della Commissione Bortoli e sulla base
di questo attacco di capoverso, "tuttavia", si era trovato
l'appiglio politico per procedere. Sappiamo tutti come è andata a
finire la delibera: è stata cassata in primo e in secondo grado in
maniera totale dalla Magistratura amministrativa, il che significa
che quell'appiglio politico non aveva alcun fondamento
giuridico.
Per fare il paragone con adesso, siamo più o meno in una
situazione analoga. Allora a SITAV mancavano due requisiti, i nn. 2
e 4; ciò nonostante quella è stata la volontà politica; oggi alla
società Finoper è dubbio un requisito e manca l'altro, secondo
quello che avete siglato voi. Tuttavia la trattativa non può essere
intentata, non c'è l'appiglio politico, o meglio, non lo si vuole
trovare. Quindi quello che si percepisce immediatamente è un
differente trattamento, una differente scelta politica di fronte a
situazioni che presentano notevoli analogie. Mancavano due
requisiti alla SITAV nel 1993, manca un requisito e mezzo a Finoper
nel 1996; però nel '93 si poteva intentare la trattativa, nel '96
non si può più.
Penso che il ruolo del Presidente sia stato notevole,
determinante, in qualche maniera ci sarà stato qualche suggerimento
di indirizzo, è legittimo pensarlo o no? Di fronte a questa
disparità di trattamento penso di sì; poi voi avrete tutto il
diritto e l'opportunità di smentirmi, e lo stesso Presidente nella
replica potrà farlo.
Quindi il Consiglio nel '93 ha seguito a maggioranza
l'indicazione formulata dal Presidente, secondo me in distonia con
quanto evidenziato dalla Commissione Bortoli. Sappiamo che i
tecnici devono pur conservare un minimo di dignità professionale,
di conseguenza non potevano brutalmente indicare una società valida
da un punto di vista del possesso dei requisiti e escludere l'altra
società, però nel primo capoverso hanno dato un segnale chiaro che
penso sia stato recepito in toto e abbia addirittura stravolto le
osservazioni della "Bortoli" in sede di Magistratura
amministrativa. Penso che questo primo paradosso non vada
assolutamente sottovalutato da tutti i consiglieri, perché allora
viene legittimo pensare - e mi riallaccio al riferimento che facevo
prima - che SITAV per la Giunta o per il Presidente aveva i
requisiti politici, mentre Finoper non li ha. Questo è il primo
dato lampante: una ha i requisiti politici nel '93 e l'altra non ha
i requisiti politici nel '96; ma noi non dovevamo fermarci ai
requisiti politici, anzi, assolutamente non dovrebbero essere stati
valutati i requisiti politici, la commissione avrebbe dovuto
soffermarsi - e così dovrà fare oggi il Consiglio - solo sulla
presenza dei requisiti giuridici. Eppure pare di capire che sia
stato il contrario.
Seconda questione. La Commissione Bortoli più volte si è messa
in forte contrapposizione sulla base delle determinazioni fornite,
con quelli che sono stati i dettati giurisprudenziali: lo abbiamo
visto prima, lo abbiamo visto ancora nel '95 con l'ultima decisione
del Consiglio regionale. Mi permetto di aggiungere un'altra
osservazione: le premesse della delibera sono assolutamente
inaccettabili, soprattutto nel punto in cui legge a pagina 2:
"Constatato che in ottemperanza alla decisione 817/95 del Consiglio
di Stato, il Consiglio regionale deliberava in data 23
novembre...". Ma dove c'è stata ottemperanza alla decisione, se il
TAR di Aosta dopo cinque mesi ha di nuovo cassato ed annullato
questa delibera amministrativa? É stato per l'ennesima volta
segnalato e ribadito da un organo giurisdizionale e voi qua
scrivete: "Constatato che in ottemperanza"? Non c'è stata nessuna
ottemperanza a quella decisione, per cui questo è un falso. Cioè,
non c'è fondamento alcuno in questa dichiarazione citata in
premessa su quanto è accaduto nella realtà dei fatti.
La Commissione Bortoli, se prima del '93 era solo tecnica, è
diventata tecnico-politica subito dopo le elezioni di questo
Consiglio. Già in un'altra seduta ho avuto occasione di dirvi che
secondo me i tecnici, per salvaguardare la loro dignità
professionale, erano obbligati a confermare il loro rapporto
conclusivo: per questa ragione mi sarebbe piaciuto sentire dalla
componente politica (e ciè dai Consiglieri Chiarello e Chenuil) una
valutazione a caldo, un commento personale, e non accettare
pedissequamente la loro sigla, la loro firma, perché come
componente della minoranza, Chiarello, ti dico che non mi sento
rappresentato da te in questa commissione.
Sappiamo benissimo che ti sei autogestito il ruolo e anche
politicamente dovrai anche dire qualcosa ai componenti
dell'opposizione che ti hanno delegato. Prima hai detto
testualmente: "Non mi interessa se di maggioranza o di minoranza,
io ho accettato il dettato tecnico"; ma io immagino che tu abbia
fatto qualche valutazione un po' più approfondita, anche perché i
rapporti conclusivi che tu hai siglato due volte, perlomeno la
prima volta sono stati annullati, o meglio demoliti, concetto dopo
concetto, dalle sentenze del TAR e del Consiglio di Stato. Quindi,
secondo me, la tua funzione non solo non era rappresentativa della
mia parte, ma penso nemmeno del resto dell'opposizione di questo
Consiglio regionale.
Questa contrapposizione fra la Commissione Bortoli e quella che
è stata la giurisprudenza amministrativa in questi anni ci pone di
fronte ad un bivio: quali osservazioni saranno più sensate, quelle
che promanano da organi giurisdizionali differenti, o quelle che
promanano da una commissione che è anche costituente da soggetti
politici e che ha quindi un indirizzo politico? Il Presidente della
Giunta ha nominato un suo delegato che ha dato un indirizzo a
questa scelta; scelta che, ripeto, è stata diversa, nonostante
l'analogia di presupposti, dal '93 ad oggi, nei confronti di
differenti società che probabilmente avevano differenti requisiti
politici.
É ovvio che il primo pensiero naturale che emerge è che SITAV
era una società gradita, benché temuta, mentre Finoper è una
società sgradita; se una, pur mancando i due requisiti, poteva
accedere ad una trattativa, e qui avevamo la bozza di convenzione
pronta da essere approvata, l'altra viene tenuta fuori dalla porta.
Allora penso e spero che in quest'aula oggi escano anche delle
intenzioni politico-programmatiche di lunga durata dal Presidente;
non mi basta avere la cronistoria di quello che è accaduto negli
ultimi tre anni, di quelle che sono state le determinazioni della
"Bortoli", oggi siamo qui per azzerare e rinviare - altro punto da
sottolineare - ad altro atto deliberativo - chissà quando mai sarà
confezionato ed approvato questo atto deliberativo! - la nuova gara
ad evidenza pubblica. Oggi la scelta non è solo quella
semplicistica di chiudere una parentesi: cinque anni sono andati a
vuoto, non abbiamo le due società, pertanto chiudiamo questa
esperienza negativa, che qualcuno accollerà al Presidente che nel
1991 ebbe la sfortuna di scegliere la strada della gara pubblica;
no, qui si tratta di decidere il futuro della casa da gioco in un
contesto nazionale ed internazionale che sappiamo benissimo quanto
prima vedrà spazi di mercato sempre più ristretti. Qui stiamo oggi
consacrando la gestione pubblica che il Presidente nel '94 ha
voluto, e che questo Consiglio ha approvato, come scelta
transitoria; oggi la transitorietà di quella scelta viene
completamente azzerata con l'approvazione di questa delibera.
Quindi mi chiedo quale credibilità assuma anche la dichiarazione
di intenti che poc'anzi e più volte ha fatto il Presidente, di
voler andare verso una gestione privatistica della casa da gioco;
no, vogliamo vedere più in là perché questo è un comodo paravento:
vogliamo la gestione privatistica e intanto azzeriamo tutto! Ma
sappiamo benissimo che questa situazione di gestione commissariale
è un ibrido giuridico; è un ente con personalità giuridica privata
ai sensi della legge n. 88, poi con una delibera, la n. 9245/94, si
introducono degli elementi pubblicistici che riconducono
all'intervento della Giunta certe scelte a livello di gestione. Mi
riferisco ai contratti superiori a 500 milioni, ai contratti di
durata superiore ai 12 mesi, ai contratti di una certa tipologia, e
così via. Cioè, è privata, però c'è il respiro politico che
praticamente tiene in vita questa formula giuridica, che è
assolutamente ibrida.
Mi ricordo che in IV Commissione formulai una precisa domanda al
legale di fiducia, chiedendogli se poteva definire la natura
giuridica di questa GSR; ebbene, mi rispose che preferiva non
addentrarsi nel problema. Vuol dire che abbiamo il Casinò che è
gestito da questo ente giuridico che non è né pubblico né privato,
e in questa confusione di competenze e di funzioni siamo obbligati
a procedere nel pubblico, alla luce di quello che oggi ci viene
dipinto. Ma è inaccettabile, soprattutto perché sappiamo che certe
situazioni si potraggono in questo stato confusionale, di non
definizione di competenze, nebuloso, spesso adombrato, e poi
veniamo a conoscenza di situazioni come quelle di assunzioni che
non sono state regolamentate dalla legge, non sappiamo chi viene
assunto, con quali criteri viene assunto, né quali caratteristiche,
quali requisiti personali, o meglio, politici, deve avere per
essere assunto; non sappiamo i contratti di appalto come vengono
stabiliti, qual è l'influenza politica sulla scelta dei contraenti,
quali caratteristiche devono avere i contraenti per poter essere in
rapporto economico con la gestione straordinaria regionale; qual è
la differenza di funzioni e di responsabilità anche fra il
Commissario straordinario e il Presidente della Giunta. Ebbene,
queste cose si sono sempre giocate su un tavolo da ping-pong con un
rimpallo fra il Presidente della Giunta e il Commissario
straordinario a seconda delle convenienze, e lo abbiamo visto sotto
la gestione Arrigoni.
Qui oggi, e penso di non essere l'unico a possedere questo
documento, abbiamo una lettera di nomina della gestione
straordinaria, che sottopongo alla vostra attenzione, dove viene
individuato un brocker assicurativo; vi leggo solo due paragrafi,
perché è importante che il Consiglio venga a conoscenza di queste
cose dal momento che le scelte determinanti sulla casa da gioco
valdostana non passano solo nella stanza della Giunta regionale o
della IV Commissione, anzi dalla IV Commissione passa ben poco
perché sempre il Presidente della Giunta ha inibito la IV
Commissione di esercitare un controllo un po' più approfondito
sulla casa da gioco, nonostante rientri nelle competenze normali
stabilite dal regolamento. Quindi nella IV Commissione vi sono
sette consiglieri che sono lì che si arrampicano sui vetri per
avere informazioni, per avere cognizione di quello che succede
all'interno della casa da gioco, di come vengono gestiti certi
rapporti.
Questa lettera di nomina della gestione straordinaria regionale
a favore di un brocker affida allo stesso in via esclusiva il
portafoglio assicurativo, autorizzandola ad intrattenere "nel
nostro interesse tutti i rapporti con le compagnie di assicurazione
e a trattare con esse la stipulazione di nuove polizze, il rinnovo
e le eventuali modifiche di quelle in essere". Verso la fine si
legge: "Il presente incarico avrà effetto con decorrenza dalla
firma della lettera di nomina e viene conferito per la durata di un
anno; alla scadenza si intenderà prorogato per un altro anno e così
di seguito di anno in anno, qualora non venga disdetto da una delle
parti a mezzo lettera raccomandata... ", eccetera.
Questi sono contratti che anche se sono liquidati su due fogli
di carta miseri, in realtà hanno un peso economico di centinaia di
milioni, e naturalmente vanno ad interessare società o personaggi
che hanno condizionato il passato politico della nostra
regione.
Non so se qualche anno fa con altri Presidenti il Consiglio
avrebbe tollerato la conclusione di certi contratti senza alcun
strumento di controllo. Non è una società privata, non è una
società pubblica, è un ibrido che è cogestito da due persone: il
Commissario e il Presidente. Oggi si vuole consacrare questa
situazione di disordine, che va solo a pregiudizio della casa da
gioco valdostana, delle casse della Regione, di chi lavora là
dentro, perché sappiamo - e a forza di gridare al lupo, il lupo
arriverà - quanto prima verranno liberalizzati gli esercizi dei
giochi d'azzardo anche nelle altre regioni d'Italia, checché i
nostri Parlamentari a Roma facciano i salti mortali per bloccarlo.
Quindi la casa da gioco...
(... intervento del Presidente della Giunta, fuori
microfono...)
... ma non si può giocare solo sul terreno dei privilegi,
Presidente, vantando diritti esclusivi per una collettività; ci
sono altre collettività che probabilmente hanno diritto di fare le
stesse cose! Però se, avendo noi questo privilegio da 50 anni, oggi
ce lo giochiamo in questa maniera, penso che il Presidente debba
avere anzitutto l'onestà di comunicare al Consiglio qual è il suo
disegno politico finale sul documento che oggi ci viene portato in
aula, e soprattutto si assuma delle responsabilità esclusive,
perché non si può coinvolgere il Consiglio regionale con la
responsabilità dei suoi 35 componenti di fronte ad un atto di
questo genere.
Il Presidente è la persona più consapevole che l'approvazione di
questo documento, oggi, porterà a ricorsi, a controricorsi, di
nuovo ci farà entrare in un ginepraio di giurisdizioni dalle quali
non so quando usciremo, e il pregiudizio unico ce l'avrà la casa da
gioco di Saint-Vincent, e quindi chi ci lavora e la Regione che
trae il 10 percento delle sue entrate da questa attività, che per
adesso è esclusiva. E ringraziamo il cielo che rimanga esclusiva,
ringraziamo Roma che ci mantenga l'esclusività!
Concludo, riservandomi di fare altre osservazioni in seguito,
dicendo questo: avendo ricercato di trasmettere a voi consiglieri
il senso di responsabilità e di consapevolezza che dobbiamo avere
in quest'aula quando ci accingiamo e votare documenti di questo
calibro, che non possono essere liquidati in un semplice
azzeramento e in un'esclusione politica di una società, dico che
non è giusto, e come Consigliere sono il primo a rifiutarmi, che
certe scelte - che secondo me sono da definire semplicemente
scellerate - vengano responsabilizzate in capo a tutti noi. Perché?
Perché se domani c'è un'azione di risarcimento di danni dobbiamo
pagare tutti noi per una scelta imposta, dopo che magari a qualcuno
di voi hanno fatto credere che tramite l'azzeramento potrebbe
rientrare una società - o una serie di società - di gradimento
politico. Ma voi pensate anche che riaprendo la gara ad evidenza
pubblica, un domani Finoper o SITAV non partecipino? Allora dovrete
costruire, se volete o se vorrà il Presidente, perché è lui che ha
il ruolo dominante in tale vicenda, costruire un appalto su misura:
il concessionario deve avere gli occhi azzurri, i capelli biondi,
possibilmente ariano e con i baffi. Queste sono cose che dovete
anche prevedere, o se preferite fatevi gabbare assumendoli
responsabilità che andranno al di là di quello che è un semplice
ricorso amministrativo!
Quindi, di fronte a questa impostazione politico e giuridica
della delibera, che a mio avviso è assolutamente infondata, è
assolutamente nociva per il Casinò di Saint-Vincent, ritengo che
tutti quanti dobbiate fare un esame di coscienza, e non solamente,
segnando uno schema politico di maggioranza, accettare supinamente
certe determinazioni.
Si dà atto che, dalle ore 10,47, presiede il Vicepresidente
Aloisi.
Presidente Ha chiesto la parola il Consigliere Collé.
Collé (PpVA) Credo che la vicenda Casinò sia degna di quelle
telenovele sudamericane che hanno più di 1000 puntate; qui siamo
giunti a più di 1500 puntate, in effetti è dal 1991 che la vicenda
Casinò è approdata in quest'aula e che sicuramente quest'aula vedrà
discutere di questo argomento ancora per tanto tempo. Di solito i
registi delle telenovele, quando propongono la storia, hanno ben
presente quella che sarà la storia, quelli che sono gli obiettivi
per cui vogliono far vedere al pubblico questa storia, e sanno già
quale sarà il finale; in questo caso il finale il regista non lo ha
ancora scritto, né può farlo, perché ci sono dei fatti esterni che
non glielo permettono. Tuttavia il regista ha già di per sé
raggiunto l'obiettivo. Un obiettivo che il nostro gruppo a partire
dal 1993 ha in quest'aula e in IV Commissione sempre dichiarato ed
annunciato.
Voglio ricordare due brevi passaggi, per non fare dietrologia di
tutta questa storia. Solamente il novembre '93, quando la Giunta
regionale decideva di trattare con SITAV e Finoper, noi non votammo
quell'atto, esprimendo grossi dubbi e forti perplessità; questi
dubbi poi si sono rivelati fondati, come dimostrano le sentenze che
ci sono state a partire dal '93. Naturalmente già allora la
maggioranza, il Presidente della Giunta, la Giunta, erano sicuri di
ciò che facevano, lo hanno dichiarato più volte, tuttavia ci
troviamo di fronte a questi risultati!
Il secondo passaggio è quello del novembre '95, quando la Giunta
decide per la preselezione con SITAV e Finoper, e anche qui la
nostra forza politica, la minoranza tutta, aveva previsto che ci
sarebbero stati i ricorsi che poi si sono rivelati veri.
Lo abbiamo detto più volte, lo ripeto oggi, crediamo che quella
di oggi, così come le decisioni che ci sono state in questi anni,
siano un po' la strada dell'attesa, la strada di "decidere di non
decidere". Tuttavia siamo stanchi di ripetere questo, anche perché
tutte le volte che facevamo questa affermazione, il Presidente
della Giunta riconfermava l'intenzione della Giunta di andare verso
una privatizzazione della casa da gioco, pertanto nonostante i
nostri dubbi e le nostre perplessità ci siamo detti che rimaneva
forse un minimo di speranza che questa casa da gioco ritorni ad
avere una gestione privata.
Se fino a pochi giorni fa dichiaravamo che l'obiettivo del
Presidente della Giunta era quello di gestire il Casinò fino al
'98, oggi ci sentiamo non più tranquilli, ma sicuri di poter dire
che ormai l'obiettivo non è più quello del '98, e che con l'atto
che viene portato oggi in Consiglio regionale e che probabilmente
verrà votato dalla maggioranza di questo Consiglio, si parlerà di
andare oltre il 2000. Sicuramente questo atto amministrativo
innescherà tutta una serie di procedure a livello di ricorsi, e il
Consiglio regionale, ancora una volta, dovrà rimanere a guardare
perché sarà nell'impossibilità di portare avanti un'azione
amministrativa.
Quindi abbiamo avuto fino ad oggi tre anni di battaglie perse
dall'Amministrazione regionale, ma si vuole continuare su questa
strada, e sappiamo ormai l'obiettivo qual è; viceversa riteniamo di
dover continuare su quella linea che ci ha caratterizzato a partire
dal '93, una linea di chiarezza, con la quale abbiamo sempre detto
e ripetuto qual era la nostra posizione, una posizione estremamente
chiara, così come è chiara la posizione che oggi in Consiglio
regionale andiamo a dire.
Innanzitutto credo che si debba fare un distinguo fra il livello
politico e il livello tecnico. Per quello che riguarda il livello
tecnico individuiamo due aspetti, cioè la Commissione Bortoli e le
risultanze delle sentenze fino ad oggi avute. Noi crediamo
sinceramente che la giustizia amministrativa abbia ancora un peso
in questo Paese, pertanto riteniamo che la scelta che oggi il
Consiglio regionale deve fare non sia quella proposta dalla Giunta
regionale, non perché questo Consiglio può fare scelte diverse, ma
perché le sentenze fino ad oggi emesse portano alla conclusione che
l'unica scelta possibile per il Consiglio regionale sia quella di
una cauta trattativa con l'unica società rimasta, cioè Finoper.
Riteniamo anche che la Commissione Bortoli sia una commissione
consultiva, che l'arbitro di tutta questa situazione sia il
Consiglio regionale, e gradirei che non ci si nascondesse dietro ad
un paravento dicendo che dobbiamo seguire le indicazioni della
Commissione Bortoli perché non si può fare diversamente. Non è
così, signori: il Consiglio regionale può fare scelte diverse,
perché la Commissione Bortoli ha carattere consultivo. Quindi,
dicevo, riteniamo che sia più da ottemperare a quelle che sono
state le risultanze delle varie sentenze, che peraltro vanno nella
stessa direzione rispetto ad una commissione, seppure votata dal
Consiglio regionale, che ha comunque un parere consultivo. Non va
dimenticato, lo ha appena rilevato il Consigliere Tibaldi, che la
Commissione Bortoli aveva già emesso un primo verdetto che andava
in una certa direzione e veniva difficile, per quelli che sono
motivi di orgoglio professionale nel secondo verdetto che è stato
emesso poco tempo fa, andare a ribaltare quella situazione; credo
che nessuno all'interno di questo Consiglio si aspettasse delle
risultanze diverse.
Voglio anche ricordare che per questi esperti, che sono stati
nominati in commissione, l'Amministrazione regionale ha speso 180
milioni; mi auguro vivamente che i soldi che abbiamo speso si
fermino lì e che nel futuro non ci siano altri denari da sborsare
per la vicenda Casinò e per gli errori che questa Giunta potrebbe
fare.
Ancor più importante è il livello politico. Come abbiamo già
evidenziato altre volte, siamo di fronte ad una decisione politica
e ci pare scorretto nascondersi dietro le risultanze della
Commissione Bortoli. Con la decisione che propone il Presidente
della Giunta di fatto si decreta il perdurare di una gestione
pubblica della casa da gioco, quindi eliminiamo tutte le incertezze
che avevamo, da oggi queste incertezze che si potevano avere non ci
sono più: la gestione pubblica continuerà nel tempo, non si sa per
quanto, a condurre la casa da gioco.
Il Presidente della Giunta molto abilmente, intelligentemente,
ha raggiunto il suo obiettivo e di questo gli dobbiamo dare atto,
nonostante i proclami fatti all'inizio della legislatura sulla
questione Casinò, quando il Presidente della Giunta insieme alla
sua maggioranza dichiarava che per quanto riguarda il Casinò ci
sarebbe stata una rapida conclusione nella direzione di una
gestione privata.
Ma ci sono altri due elementi che vanno nella direzione di cui
sto parlando: uno riguarda le dichiarazioni fatte all'inizio
dell'estate dal nuovo Commissario, dr. Ramojno, dichiarazioni che
abbiamo avuto modo di discutere in IV Commissione e che hanno
sbalordito l'ambiente Casinò e tutto l'indotto della casa da gioco.
Il nuovo Commissario non è ancora insediato e dice: "Cosa c'è di
male ad avere una gestione pubblica del Casinò, cosa c'è di male un
domani a non avere utili se la casa da gioco continua a mantenere
livelli occupazionali...", eccetera. Si tratta di due cose che noi,
fin da quel momento, abbiamo giudicato scandalose, dalle quali già
si manifesta un sintomo che si vuole andare in quella
direzione.
L'altro sintomo viene dalla decisione presa nel mese di luglio:
questo Consiglio poteva nella sua ultima seduta prima della
sospensione estiva prendere una decisione politica sul futuro della
casa da gioco, invece ha deciso di andare verso una pausa di
riflessione approfittando del periodo estivo, affinché tutti i
consiglieri potessero pensare a quale decisione migliore sarebbe
stata da prendere per il Casinò.
Sono altri due elementi che aggiungo a quanto ho detto e credo
che non siano da sottovalutare.
Ma andiamo a vedere cosa implicherà la decisione che oggi verrà
presa dal Consiglio. E anche di questo si è parlato in IV
Commissione più volte; voglio ricordare brevemente alcune questioni
importanti che tutti viviamo abbastanza male, intanto perché ci
sono difficoltà ad avere notizie, queste notizie arrivano dopo
molto tempo, e alcune di queste sicuramente non sono piacevoli.
Cito il problema del personale: ogni 6-8 mesi in IV Commissione
chiediamo a che punto è l'andamento delle assunzioni, eravamo
arrivati a fine luglio a 31 assunzioni, mi risulta che in questo
ultimo mese e mezzo ne siano state fatte altre, quando il
Presidente della Giunta, i commissari e tutti i vari responsabili
della maggioranza hanno più volte dichiarato che doveva arrivare un
regolamento, che le assunzioni non dovevano essere fatte così,
eppure si continua. Questa non è una cosa da sottovalutare, così
come non è da sottovalutare, sempre per quanto riguarda il
personale, il discorso che ci è stato fatto più volte dai
responsabili e dai dirigenti della casa da gioco, che la casa da
gioco è sotto di organico di 60-70 persone; questo vuol dire che
prima di un anno e mezzo queste assunzioni in qualche modo dovranno
essere fatte, perché se da un anno, un anno e mezzo i dirigenti
continuano a dire che c'è questa necessità di personale per alcuni
settori, e credo che le richieste siano anche motivate, bisognerà
in qualche modo ottemperare affinché la casa da gioco funzioni nel
migliore dei modi.
Un altro problema che è stato sollevato in IV Commissione e che
continuerà, così come continua oggi con le sue problematiche e con
tutti quelli che sono i suoi aspetti negativi, è la gestione dei
bar e dei ristoranti gestiti dalla STV. Abbiamo avuto un colloquio
con i massimi responsabili della STV, nel quale hanno ammesso che
il bilancio di bar e ristoranti che funzionano all'interno della
casa da gioco è negativo per tutta una serie di considerazioni, e
non metterei come ultima motivazione il fatto che stiamo vivendo un
momento di transizione, o quantomeno un momento che doveva essere
di transizione e che in realtà non sarà di transizione.
L'ultimo aspetto che ho sentito oggi è un esempio a proposito
delle assicurazioni, credo che non vada sottovalutato; questa è un
po' l'indicazione di come si muove la gestione straordinaria e di
come la IV Commissione e i consiglieri tutti non sono molte volte
al corrente di quanto sta avvenendo; noi ci lamentiamo oggi,
pensate che questo perdurerà per anni. É bene che oggi, onestamente
e chiaramente, come diceva ieri Mostacchi, ci si guardi negli occhi
e si ammettano queste cose e poi, sia ben chiaro, ognuno è libero
di fare le scelte che vuole, l'importante è che non ci si trovi a
lamentarsi. Non ci dovremo più lamentare, perché oggi con questo
atto amministrativo noi decretiamo la gestione pubblica della casa
da gioco per diversi anni.
Un altro aspetto che non dobbiamo dimenticare è che con questo
atto amministrativo ci sarà il perdurare dei problemi e dei
contenziosi che oggi abbiamo con la proprietà e cioè con la SITAV,
perché è bene ricordare che per tutta una serie di cose, parlo del
software, dell'hardware, dei parcheggi, del discorso Grand Hôtel
Billia, oggi sono stati fatti dei contratti; alcuni di essi non
sono in atto ed esistono già dei contenziosi, già la gestione
straordinaria con la SITAV è andata in Tribunale, vi lascio
immaginare quello che sarà il futuro per tutti questi aspetti che
credo di estrema rilevanza per quella che è la gestione, una
gestione efficiente della casa da gioco di Saint-Vincent.
Sono un po' queste, a grandi linee, le motivazioni che ci
inducono a non condividere la scelta che la maggioranza ha voluto
portare oggi in aula. Ognuno di noi è giusto che si prenda le
proprie responsabilità, siamo qui a fare - o almeno a tentare di
fare - politica, ed è giusto che ognuno di noi esprima le proprie
motivazioni di una scelta politica. Noi oggi lo abbiamo fatto, come
del resto lo abbiamo sempre fatto per il Casinò, con estrema
chiarezza.
Sono uscite, in un'intervista televisiva da una parte e una
volta in commissione insieme a qualche battutina che si fa nei
corridoi prima di iniziare la seduta vera e propria, delle voci del
tipo: "ma quelli lì forse sono legati a Finoper, questi hanno dei
contatti, questi qua, questi là...". Voglio chiarire in aula che la
posizione dei Popolari per la Valle d'Aosta è presa in questo senso
perché riteniamo che la giustizia amministrativa abbia ancora un
senso, noi ci potremmo anche sbagliare per carità, ma la nostra
decisione è dovuta da quelle che sono le risultanze delle sentenze.
Secondo il nostro pensiero e il nostro punto di vista politico, non
ci sono altre strade che quella di iniziare una cauta trattativa
con Finoper.
Un ulteriore elemento che si aggiunge a quanto ho detto prima,
un elemento che ci dovrebbe preoccupare e che va nell'indirizzo di
quanto dicevo, è la futura apertura di quelle che saranno le case
da gioco in Italia. Lo abbiamo detto tante volte e forse lo abbiamo
preso anche sotto gamba perché c'erano problemi con il Governo
Berlusconi, poi il Governo Berlusconi è caduto, il Governo Prodi
non si sa se arriva a domani mattina, ma vi voglio mettere al
corrente, cari colleghi, che a questa mattina i disegni di legge
presentati alla Camera dei Deputati per l'apertura delle case da
gioco sono 25. In questi 25 disegni di legge ce ne sono alcuni
presentati da singoli deputati, ma ce ne sono alcuni presentati da
forze politiche con nomi di rilevanza politica nazionale non
indifferente. Quindi, facciamo attenzione perché a breve tempo
l'apertura di case da gioco - non so in che modo, non so quante,
non so in quali regioni - sarà una cosa effettiva.
Detto questo, credo che se noi come organo politico e
decisionale stiamo qui ad aspettare gli eventi, secondo noi stiamo
perdendo una grossa possibilità.
Presidente Ha chiesto la parola il Consigliere Chiarello.
Chiarello (RC) Vedo che come minoranza siamo abbastanza
d'accordo. Sottoscrivo tutto quello che ha detto Collé fino adesso,
l'unica cosa che non sottoscrivo è il punto dove Tibaldi dice che
il Presidente della Commissione Bortoli è stato nominato dal
Presidente della Giunta e sicuramente qualche suggerimento lo ha
avuto. Se è arrivato a Bortoli qualche suggerimento, a me non è
arrivato.
Vorrei capire cosa dovrebbe suggerirmi la minoranza, cioè
c'erano due punti tecnici da leggere. Si chiedeva al 30 giugno se
la società Finoper aveva quei soldi nel capitale sociale; se le
carte dimostravano che non li aveva, la minoranza cosa mi
suggeriva? Di non sottoscrivere? Se in queste cose tecniche dovevo
seguire una linea di minoranza, che mi diceva: "è vero non c'è,
però tu non sottoscrivere lo stesso perché sei minoranza", dico
subito che a questi giochi non ci sto!
Nel primo Consiglio del luglio 1993 il Consigliere Chiarello
aveva detto di non condividere quel tipo di appalto, manifestando
la sua preferenza per un appalto europeo, che ci avrebbe tirato
fuori dai pasticci. Anzi, io avevo individuato un anno prima un
punto in cui la Giunta poteva azzerare la situazione, forse in quel
caso ci sarebbe stato qualche ricorso, però quasi sicuramente oggi
avremmo una situazione più pulita del Casinò.
Dico questo perché il Presidente della Giunta disse nel suo
discorso di apertura della legislatura che questa Giunta si poneva
in continuità con le precedenti; allora giustamente, come ha già
detto qualcuno, si prenda anche carico degli errori che hanno fatto
- o delle decisioni che non hanno preso - le Giunte precedenti.
Sono anche d'accordo nel rispettare il dettato dei giudici, però
mi sembra che il Consiglio di Stato abbia detto una cosa e il TAR
qualche giorno dopo abbia detto sì le stesse cose, avanzando però
delle domande su qualche punto che non gli era chiaro. Allora le
due sentenze non dicono la stessa cosa.
Società di gradimento: vi garantisco che sono stato fortunato
nel mio lavoro in questa commissione di non avere nessuna società
di gradimento, all'infuori della Regione Valle d'Aosta; per non
essere stato in politica, per aver lavorato fuori Valle, ho avuto
questa fortuna e posso garantire che quello che mi ha aiutato a
prendere queste decisioni è stato proprio il fatto di non avere
nessuna società di gradimento.
Voglio aggiungere però, come dicevano anche i Consiglieri
Tibaldi e Collé, che questa maggioranza potrebbe anche prendere
delle decisioni politiche. Ricordo che il nostro collega Rollandin,
che avevo attaccato fin dall'inizio perché ritenevo non stesse bene
in questa maggioranza per i suoi precedenti, aveva detto in
occasione del dibattito sul Casinò che la maggioranza non doveva
nascondersi dietro la Commissione Bortoli, ma poteva fare una
scelta politica, perché c'era scritto che in linea di massima
nessuna delle sue società possedeva appieno i requisiti
richiesti.
Allora questa maggioranza deve prendere una decisione politica
che probabilmente non si decide a prendere; anche in questa
delibera, dove si dice che non si prende nessuna decisione per il
momento sul futuro del Casinò, si vuole dire che c'è l'intenzione
di allungare ancora i tempi? Probabilmente la decisione di
accettare il deliberato della Commissione Bortoli ci esporrà di
nuovo a dei ricorsi; ma aspettiamo anche questi ricorsi oppure
decidiamo subito quello che si vuole fare? Il Casinò nel 2000 ce
l'ha ancora la Regione Valle d'Aosta? Io sono contro le
privatizzazioni, ma penso che il Casinò sia l'esempio lampante di
struttura che non deve essere pubblica.
Presidente Ha chiesto la parola il Consigliere Piccolo.
Piccolo (ADP-PRI-Ind) A nome del gruppo che rappresento, in
merito all'atto amministrativo proposto dalla Giunta regionale,
relativo al procedimento dell'affidamento della futura gestione
della casa da gioco di Saint-Vincent, intendo precisare alcuni
aspetti.
Innanzitutto, il recepimento del parere della commissione
tecnico-politica, e sottolineo politica, nominata da questo
Consiglio regionale, pertanto espressione di tutte le sue
componenti: Esecutivo, maggioranza e opposizione. Questo per
ribadire la volontà politica di una gestione privata; predisporre
in tempi brevi un nuovo bando, e quando dico tempi brevi intendo
brevissimi, per l'individuazione del futuro gestore privato;
definire, sempre nei tempi brevi, un programma di interventi mirati
al miglioramento e allo sviluppo qualitativo del Casinò, per non
bloccare in questa fase di transizione interventi indifferibili per
lo sviluppo dell'attività stessa, permettendo quindi nuovi spazi e
più adeguati, quindi con possibilità di nuove assunzioni;
approvazione al più presto del regolamento che riguarda
l'assunzione dei dipendenti della casa da gioco di Saint-Vincent,
siano esse assunzioni a tempo indeterminato che determinato;
qualora - e in quest'aula alcune considerazioni sono state fatte
sui tempi non più brevi - per vari motivi i tempi non fossero così
brevi nel provvedere all'affidamento della gestione ad un privato,
è indispensabile secondo noi predisporre tempestivamente una
revisione alla legge sul commissariamento, contribuendo in
particolare all'efficacia della gestione stessa.
Vorrei inoltre ribadire la preoccupazione sull'attuale casa da
gioco, sulla provvisorietà che provvisoria non è più, in quanto
sono passati oltre due anni, e confido quindi che si possa giungere
in fretta ad una gestione definitiva. La preoccupazione è dettata
in particolare al fatto che ad alcuni dipendenti dell'Hôtel Billia
bisogna dare delle risposte rassicuranti, precise e in tempi brevi
sul loro futuro occupazionale.
Altra sottolineatura al Consiglio è l'esigenza avanzata in
particolare dal comune sede della casa da gioco, cioè il comune di
Saint-Vincent, e dai comuni viciniori; ricordo che a suo tempo
anche il comune di Châtillon aveva avanzato delle proposte
all'Amministrazione regionale. Nel Consiglio comunale di
Saint-Vincent, in data 12 settembre, con la stesura di un ordine
del giorno, vengono in sintesi ribadite le esigenze del comune di
dialogare e confrontarsi con l'Amministrazione regionale, pur nel
rispetto dei singoli ruoli istituzionali, decidendo le modalità
attraverso le quali il comune possa essere coinvolto sui processi
decisionali per la gestione della casa da gioco, e concordare,
sempre con l'Amministrazione regionale, le modalità di alcuni
finanziamenti per strutture resesi ormai indispensabili,
riguardanti in particolare la viabilità del Paese. Il primo
riferimento è quello di un parcheggio pluripiano, oltre ad un altro
intervento ormai annoso relativo alla ristrutturazione del
complesso delle terme, al fine di rendere il Paese più accogliente
e meno disagevole nei confronti dei frequentatori della casa da
gioco e più vivibile per gli abitanti; il tutto allo scopo di dare
maggior prestigio alla casa da gioco.
Permettetemi prima di concludere alcune riflessioni ad alta
voce, per sottolineare che la fase di gestione anche se
straordinaria ci offre comunque in prospettiva alcuni aspetti
positivi per rafforzare il ruolo di dominus della Regione. Infatti,
e lo ricordo qui, siamo i proprietari della casa da gioco, abbiamo
avuto l'opportunità di gestirlo e in questa fase di gestione
straordinaria siamo anche riusciti a ridurre notevolmente gli
effetti negativi dell'accerchiamento, e quindi l'opportunità di
avere una maggiore certezza sui dati, indispensabili come punto di
partenza per la predisposizione di una bozza di convenzione da
sottoporre al futuro gestore privato. Abbiamo un gruppo di
impiegati tecnici fra i più preparati professionalmente di tutti i
casinò d'Italia, professionalità riconosciuta anche all'estero, e
questo lo abbiamo potuto riscontrare durante un viaggio fatto dalla
commissione in altri casinò; quindi una componente fra le più
importanti relativa all'attività della casa da gioco. Secondo me,
da buoni proprietari, abbiamo quindi il dovere di predisporre la
casa da gioco al fine di presentarla efficiente e all'altezza della
fama di Casinò più famoso d'Europa.
Queste sono le puntualizzazioni essenziali che come gruppo
politico intendo portare quale contributo alla discussione,
evitando il rito di parlare di tutto quando l'argomento è il
Casinò. Pertanto, alla luce delle considerazioni e delle
precisazioni fatte, concludo il mio intervento dichiarando il voto
favorevole del mio gruppo all'atto amministrativo in
discussione.
Presidente Ha chiesto la parola il Consigliere Perrin Joseph
César.
Perrin G.C. (UV) Je crois que notre force politique pourrait
faire une longue historique du problème casino: nous avions eu en
'91, lorsque l'avis de concours avait été présenté, une position
très précise et nous avions dit à ce moment-là que cet avis, ainsi
qu'il avait été conçu, aurait inévitablement porté à des problèmes.
Mais je crois que cette historique est parfaitement inutile parce
que nous nous trouvons face à une situation que nous devons
résoudre et résoudre de la façon la meilleure.
Je suis convaincu que le Gouvernement régional et ce Conseil ont
rempli les engagements, que d'un côté le Conseil d'Etat et ensuite
le Tribunal administratif régional avaient dictés à ces deux
organes: pour ce qui concerne le Conseil d'Etat, à travers la
délibération du mois de novembre '95, pour ce qui concerne le TAR
maintenant.
Nous sommes nous aussi de l'avis, on ne pouvait pas faire
autrement, que ce qu'un Tribunal dicte, doit être respecté, et
alors contrairement aux affirmations de M. Collé, c'est à travers
la délibération, qui nous est proposée, qu'on suit ce que le TAR
d'Aoste a dicté au Gouvernement régional et à ce Conseil. Pourquoi?
Parce que le TAR n'a pas dit: "Ouvrez les portes à Finoper". Il a
dit, c'est vrai, seulement Finoper peut être admise aux
pourparlers, mais attention, la commission - et non la commission
que nous avions renommée dans ce Conseil, mais la Commission
Bortoli - doit regarder si Finoper a les critères dictés par les
points 5 et 7. Nous irions contre la sentence du TAR, si nous
n'analysions pas cette sentence sous cet angle particulier,
c'est-à-dire la vérification de ces deux points 5 et 7. Et c'est ce
que la commission a fait. Le résultat de cette commission c'est
d'incertitude pour le point 7, mais c'est un non sûr pour ce qui
concerne le point 5. Et donc Finoper n'a pas les critères demandés
par l'avis de concours de '91. Face à ceci, au lieu de prendre une
décision - les décisions que ce Conseil émet sont toujours des
décisions politiques - qui serait plutôt technique, nous pourrions
prendre une décision au contraire politique, dans le sens que nous
pourrions renverser la décision prise par la commission. Je crois
qu'à ce moment-là nous nous engagerions sur un chemin très
dangereux, parce que ce serait une décision qui n'aurait aucun
support de vérité. Donc je crois que nous ne pouvons pas choisir ce
chemin, nous devons respecter les résultats de l'enquête menée par
la Commission Bortoli.
Nous devons donc arriver à annuler cet avis de concours pour
procéder à un nouvel avis. Ici aussi le choix pourrait être
politique: on pourrait choisir d'un côté un avis public, on
pourrait choisir de l'autre des pourparlers directs avec une
société. Mais, si probablement en '91 une "trattativa privata" avec
la SITAV pouvait avoir quelques raisons parce qu'à travers des
pourparlers directs on aurait pu acquérir plus facilement les biens
de SITAV - ce que nous voulons -, maintenant évidemment cela n'est
plus possible; donc nous écartons cette possibilité. Il ne nous
reste que le chemin d'un concours public.
Nous avons reçu l'avis de Finoper et nous avons entendu aussi
des interviews à la télévision; soit la lettre que nous avons reçue
soit l'interview ne répond pas aux critiques formulées par la
Commission Bortoli, et d'ailleurs les explications qui nous ont été
fournies à travers M. Bortoli, explications données par M. le
professeur Zanetti, réfutent point par point ce que Finoper avait
voulu nous faire croire. Personnellement j'ai vu dans la conclusion
de la lettre du 16 septembre de Finoper et dans l'interview une
grande tentative d'intimidation à l'égard des conseillers.
Donc notre groupe est parfaitement d'accord, et donnera vote
favorable à cette délibération, d'aller de l'avant selon le chemin
proposé par le Gouvernement régional.
C'est clair, nous avons nous aussi des préoccupations. Jusqu'à
maintenant le Casino de Saint-Vincent a été le premier casino
d'Italie à nombre de présences, d'importance, de qualité du service
fourni, et nous voulons que cela puisse continuer à être dans le
futur. Nous connaissons le danger qu'une multiplication de la
présence des casino en Italie, mais même en Suisse, où on essaie
d'aller dans cette direction, puisse nuire au Casino de
Saint-Vincent, et donc nous devons nous préparer dans cela. Et dans
cette perspective nous souhaitons que l'on puisse parvenir à
l'assignation de la gestion privée dans les temps les plus rapides
possibles.
Heureusement nous avons prévu à travers la loi régionale la
possibilité de nommer un commissaire pour la gestion, la loi qui
avait prévu la gestion extraordinaire du casino; mais nous ne
sommes pas pour perpétuer éternellement cette gestion. Sans cette
loi régionale nous nous serions mis dans un cul de sac, la loi
régionale pour la gestion extraordinaire nous a permis de gérer
pendant ce temps le casino.
Maintenant il faut donc d'un côté prévoir tout ce qui est
possible pour relancer le casino, ne pas attendre, et alors là
peut-être quelques retouches à la loi régionale sont nécessaires,
et de l'autre côté nous demandons au Gouvernement de préparer, dès
que possible, le nouvel avis de concours, qui cette fois pourra
contenir des critères mieux ciblés que ceux que l'on avait prévus
dans le passé. Pourquoi? Parce que nous avons désormais, à travers
la gestion extraordinaire, une connaissance très approfondie de la
maison de jeu de Saint-Vincent et donc la possibilité de viser
mieux à tous les points que nous voudrons insérer dans ce nouvel
avis de concours. La connaissance qui nous a été fournie pendant
ces années permet cela.
En terminant, je veux remercier le Président pour un travail qui
a été accompli, qui est souhaitable, que l'on attend depuis très
longtemps, mais qui finalement est sur le bon chemin, celui qui
concerne le Règlement du personnel. Nous le savons tous, ce
règlement a été présenté à l'attention des organisations syndicales
et dès que le Président aura reçu les avis des organisations
syndicales, pourra finalement le faire adopter par la Junte et le
transmettre au Conseil. C'est donc un pas de l'avant pour une
meilleure gestion du casino.
Pour ce qui est du présent, nous n'avons qu'une seule
possibilité: respecter ce que le TAR de la Vallée d'Aoste nous a
dit, c'est-à-dire après vérification des barèmes possédés, prendre
une décision; cela a été fait, aujourd'hui la décision ne peut être
que celle qui nous a été présentée.
Si dà atto che, dalle ore 11,56, riassume la Presidenza il
Presidente Stévenin.
Presidente Ha chiesto la parola il Consigliere Florio.
Florio (VA) Questa vicenda che ci accompagna da quando abbiamo
iniziato questa legislatura e che probabilmente ci accompagnerà
fino alla fine, merita alcune riflessioni, che cercano di fare
chiarezza rispetto ad un atteggiamento di relativa confusione che
gli sta intorno, e che mi sembra scaturisca soprattutto dagli
interventi dei colleghi di opposizione.
Il primo ragionamento che faccio è quello relativo alla
constatazione di una sorta di pressione che questa volta è andata
oltre la normale misura alla quale mi sono sentito sottoposto. Già
altre volte mi è capitato, prima di dover discutere all'interno di
quest'aula di atti amministrativi, di ricevere informazioni,
sollecitazioni e quant'altro ritenuto necessario a chiarire le
rispettive posizioni da parte dei più diversi interessati esterni a
quest'aula; e tutto questo credo che faccia parte del ruolo che
ciascuno di noi deve svolgere qui dentro. Ma questa volta queste
sollecitazioni le ho ricevute in una forma che mi è risultata
particolarmente sgradevole e nei confronti della quale non riesco a
trovare giustificazione alcuna: la mia definizione di questa
sollecitazione è molto vicina a quella che poco fa ha dato il
Consigliere Perrin, soprattutto nell'ultima parte di questa
sollecitazione ho rilevato un modo di scrivere e di argomentare
molto vicino ad altro, più che alla pressione, e la cosa - ripeto -
non mi è piaciuta affatto.
La seconda considerazione che faccio riguarda la confusione fra
il momento in cui ci troviamo dopo l'avvio nel '91 di questa storia
e il problema della gestione provvisoria; sono due aspetti diversi,
separati, e le considerazioni che possiamo fare relativamente ai
due aspetti non si devono confondere. Fortunatamente abbiamo la
gestione provvisoria, fortunatamente possiamo continuare a tenere
aperta la casa da gioco anche in una situazione di questo tipo, e
ci troviamo d'altra parte ad un punto morto dello scontro che ci
vede in contrasto con Finoper.
Il fatto che nella gestione provvisoria ci possano essere
elementi di poca chiarezza non significa che questo debba far
modificare l'atteggiamento da tenere nei confronti della procedura
da seguire; sono due aspetti diversi. Per quanto ci riguarda,
l'atteggiamento nei confronti della procedura non può essere che
quello individuato dal Presidente e dall'Esecutivo: non vi può
essere un atteggiamento diverso di questo Consiglio nei confronti
del parere espresso da parte di una commissione a questo preposta,
che ci dice che Finoper non possiede un requisito e con molta
probabilità non risponde pienamente neppure all'altro. Non vedo
come potremmo concretamente fare finta che non ci sia questo
parere, immaginare che la valenza di questo parere non sia tale da
consentirci di andare avanti senza vederlo, eccetera. A nostro
avviso non c'è altra scelta che quella di azzerare la situazione, e
questa decisione ovviamente non ci fa chiudere gli occhi, non ci fa
non dire che nella gestione provvisoria ci possono essere aspetti
che ci piacciono poco, o che non ci piacciono per nulla, o che sono
da chiarire. Si tratta di una questione diversa, alla quale bisogna
porre mano immediatamente, ed è la terza serie di considerazioni
che faccio.
Chiediamo che si definisca subito e in fretta il regolamento per
le assunzioni; ci deve essere piena chiarezza soprattutto in
rapporto alle assunzioni definitive, ben capendo che per quanto
riguarda quelle temporanee o provvisorie che dir si voglia, ci
possono essere motivi che rendono difficile l'individuazione di
criteri all'interno di un regolamento; nei confronti delle
assunzioni in generale ci dobbiamo dare un regolamento certo per
noi, per la gestione straordinaria e per tutti i cittadini. Così
pure per quanto riguarda il problema degli affidamenti di
incarichi, di appalti per servizi, per lavori vari di tipo edilizio
oppure no, rispetto ai quali qui dentro qualcosa è stato detto e
rispetto ai quali mi piacerebbe di sentire una risposta.
C'è un'altra sollecitazione che vogliamo fare, che riguarda un
problema rispetto al quale questa bozza di delibera presenta ancora
un punto incognito. Dobbiamo avviare subito e con velocità la
ripresa della gara pubblica, lo ha appena detto il Consigliere
Perrin, lo sottolineo anch'io: dobbiamo individuare il bando e
avviarci con velocità verso quella prospettiva, perché questa è la
prospettiva che questa maggioranza si è data e che mi sembra di
intuire all'interno di quest'aula non venga contestata da
nessuno.
Presidente Ha chiesto la parola il Consigliere Lanièce.
Lanièce (GA) Dopo gli interventi dei colleghi di opposizione che
mi hanno preceduto, non mi resta molto da aggiungere, anche tenuto
conto del fatto che condivido pienamente quanto da loro affermato,
che costituisce elemento fondamentale per non votare il
provvedimento riguardante il casinò, oggi all'esame del
Consiglio.
Ritengo comunque opportuno fare alcune brevi considerazioni
anche a costo di ripetere cose già dette.
Da parte mia e da parte dei miei colleghi di minoranza non c'è
il minimo interesse, personale o politico, nei confronti della
Finoper; sono convinto però che la questione debba essere risolta
al più presto, e per farlo occorre aprire le porte a più di una
possibilità. E Finoper rappresenta, che lo si voglia oppure no, una
di queste possibilità; non lo dico io, lo ha detto il TAR della
Valle d'Aosta prima e il Consiglio di Stato dopo. Stravolgere
questi pareri, credere di poterli utilizzare per poter affermare il
contrario di quanto asseriscono, mi pare pura demagogia. Come
dicevo prima, Finoper rappresenta una di queste possibilità
esistenti, anzi per me l'unica, se vogliamo giungere al più presto
all'aggiudicazione della casa da gioco ad una società privata.
Trattare con Finoper non significa però decidere di affidare a
lei la gestione del casinò; trattare con Finoper significa iniziare
a valutare attentamente con obiettività tutte le eventuali
perplessità in merito alla società romana e dimostrare anche ai
dipendenti della casa da gioco che si stanno facendo passi concreti
per chiudere finalmente la questione in oggetto. Altrimenti si
rischia di cementare una situazione di stasi perenne, determinata
da nuovi ricorsi che Finoper potrebbe porre in essere di fronte al
tergiversare della Giunta regionale. Non voler riaprire la
trattativa con Finoper sta a significare la volontà
dell'Amministrazione regionale di allungare sine die i tempi per la
definizione della vicenda riguardante il casinò. Questo non deve
accadere.
Oggi siamo qui a discutere una delibera che potrebbe perseguire
il fine della privatizzazione, una scelta sulla quale a parole
tutti quanti siamo d'accordo; ma non vorrei che, con questo
tergiversare, l'attuale situazione si trasformi in una sorta di
proroga infinita, o meglio, calibrata fino alle elezioni regionali
del 1998. Giochiamo dunque, visto che siamo in tema, ma a carte
scoperte. A meno che, e questo è il timore che mi auguro i colleghi
siano in grado di smentire, qualcuno qui non stia già pensando ad
un casinò regionale - ripeto: regionale, non regionalizzato -
ovvero un casinò gestito interamente dall'Amministrazione
regionale, subordinato alle leggi della Regione con contratti,
consulenze, orari e stipendi e quant'altro stabiliti dalla Regione.
Questi dubbi credo siano legittimi e penso che leggendo la
relazione della Commissione Bortoli siano venuti anche ai colleghi
della minoranza. Dubbi fondati, confermati anche da azioni che
dimostrano che la gestione attuale del casinò è in mano ad un solo
pensiero decisionale.
Apprendo in materia di incarichi che la gestione straordinaria
del casinò ha affidato con lettera di nomina l'amministrazione del
portafoglio assicurativo del casinò ad una società di
assicurazioni, che potrà così gestire tutti i rapporti con le
compagnie di assicurazioni per l'eventuale stipula di polizze nuove
e il rinnovo di quelle già esistenti. Questo atto, a mio avviso,
testimonia per l'ennesima volta che la gestione straordinaria, o
meglio la Presidenza della Giunta, intende avvalersi di una sorta
di patria potestà sulle scelte della casa da gioco, imponendo le
sue opzioni senza che un organo di verifica o di controllo possa
vagliarle, ovvero senza la doverosa trasparenza ancor più
necessaria per un ente commissariato qual è in questo momento il
Casinò di Saint-Vincent.
Insomma, mi sembra che i segnali di una netta preponderanza
della Regione nelle decisioni ultime del casinò siano più che mai
palesi, e questo suggerisce che la via migliore per risolvere la
crisi del casinò sia quella di mettere in gioco tutte le forze,
quindi anche le risorse private.
Ripeto, qui nessuno tiene personalmente al successo della
Finoper; qui invece tutti teniamo a garantire ai lavoratori della
casa da gioco, all'economia valdostana, allo sviluppo turistico
della nostra regione, un futuro più sicuro e più trasparente di
quanto l'attuale situazione lasci intravedere.
Presidente Ha chiesto la parola il Consigliere Bich.
Bich (RV) Ci troviamo ad affrontare un nuovo capitolo della
storia del casinò e devo dire che non posso considerarlo come uno
dei momenti più esaltanti o gradevoli o costruttivi dell'attività
politica che può fare un consigliere.
Stiamo e continuiamo a svolgere una attività di riduzione del
danno di quelle che possono essere iniziative di terzi, o di quelle
che possono essere le incombenze determinate da una situazione che
non ci è favorevole: sia perché si aggancia alla crisi
economico-politica generale - intendo il malessere politico che
grava ancora sulle nostre istituzioni - sia perché siamo ancora
lontani dalla fine del tunnel.
Se c'è stato un punto chiaro, inconfutabile e positivo, è stata
la delibera che ha indicato la possibilità di gestire con gestione
straordinaria il casinò; ci sono viceversa altri punti che devono
essere al più presto precisati e chiariti, per non cadere in una
condizione di non ritorno e quindi di perdita di quel primato che
era proprio della nostra casa da gioco. Se comincia ad intaccarsi
questa macchina che è il casinò, credo che alla Regione restino
pochi punti a favore per rilanciare la sua economia generale e per
valutarne un possibile rilancio anche nei settori turistici più
allargati.
Voteremo a favore di questa deliberazione, perché la
consideriamo una via obbligata per arrivare alla conclusione di un
iter complesso, difficile e contorto, ma siamo molto lontani da
un'approfondita conoscenza dei fatti, degli atti e delle
connessioni che hanno determinato le fasi di questo iter.
Abbiamo passato due anni, dal '92 al '94, nei quali questo
Consiglio ha dovuto difendersi nelle persone più variegate, magari
alcune oggi non più presenti e a quei tempi invece protagoniste del
dibattito consiliare, in una tempistica da lotta greco-romana,
perché il casinò non fosse riconsegnato a mani legate alla società
SITAV, ben sapendo che quella società era gestita da fiduciari di
azionisti assolutamente non in grado, o comunque non intenzionati a
rischiare direttamente la gestione del casinò, ed era in mano
viceversa a professionisti, a cosiddetti professori di Milano che
sapevano già a priori, per loro stessa affermazione, che non
avrebbero gestito in prima persona la casa da gioco. Quindi c'era
una situazione di non conoscenza dei fatti e di spinte provenienti
da interessi privati che sotto sotto covavano nella cenere.
Per due anni il Consiglio ha dovuto giocare sul libro soci; il
Presidente di allora, Lanivi, a cui do atto di aver voluto con
caparbietà una verifica di queste condizioni, riuniva nella
precedente legislatura le forze di maggioranza per discutere della
SITAV; alla fine si chiedevano ulteriori atti, ulteriori
dichiarazioni, ulteriori affermazioni da parte della SITAV per
verificare se c'era la trasparenza e l'affidabilità
dell'azionariato e il patto di sindacato che potesse gestire
l'azienda. Erano condizioni centrali, altrimenti come si fa a
gestire un'azienda complessa come quella se non c'è possibilità di
fondare lo sviluppo su un patto di sindacato preciso?
Per due anni è successo questo e devo dire che alla fine del
biennio i dubbiosi hanno avuto la prevalenza su quelli che avevano
la certezza dell'opzione SITAV.
Siamo arrivati al giorno in cui siamo entrati dentro, per così
dire, il nostro fortino e ci siamo riappropriati delle mura. Però
dopo è ripresa un'altra fase di incertezza, di complessità, di
rapporti difficili, di non identificazione delle strategie, di
molta tattica ma poca sostanza. É ricomparsa una società che in
qualche modo avevamo vista come "Le Giubbe Azzurre", che liberava
dall'incubo SITAV quelli che non avevano fiducia nella SITAV.
Finalmente avevamo una concorrente, che era poi la condizione
politica iniziale, cioè noi volevamo la concorrenza. Francesco
Léfèvre in effetti aveva le sembianze del generale Caster che ci
dava una mano in questa cosa. Ma questa situazione è durata poco, a
seguito dell'evoluzione dei connotati - non della persona, che deve
essere una persona gradevolissima anche se non la conosco - ma a
seguito dell'evoluzione delle credenziali che aveva in tasca.
Presentammo un'interpellanza, che financo il prudente Assessore
Lavoyer sottoscrisse, sull'attività del Rossi, che aveva riempito
all'epoca quattro pagine di "Panorama" e dove veniva reiteratamente
messo in evidenza il nome di Finoper e di Léfèvre, della famiglia
Léfèvre in generale, a cui Rossi in qualche modo era collegato.
L'articolo si collegava alla scandalistica di allora, si collegava
a "Mani Pulite Uno" per così dire.
E siamo andati avanti, intanto l'iter giudiziario continuava, ma
sappiamo che in questa nostra benedetta penisola le strade non si
incrociano mai, ancorché tenute dagli uffici pubblici, per cui la
strada giudiziaria è andata per conto suo. Però dalle sottostrade
giudiziarie generali, cioè da altri filoni di tipo giudiziario,
abbiamo visto che due dei personaggi di "Mani Pulite Due" erano
grosso modo gli stessi di "Mani Pulite Uno" e si collegavano in
qualche modo a questi personaggi. Avvocati coinvolti in questioni
riguardanti la corruzione giudiziaria con giudici, eccetera, guarda
caso, sono gli stessi avvocati Finoper - e questo è detto sui
giornali -, sono avvocati della famiglia Léfèvre. Dove voglio
arrivare? Voglio arrivare al fatto che nell'avviso pubblico che
sottoscrivemmo come Regione nel 1991 c'erano alcuni requisiti che
dovevano avere queste società, fra questi quello di avere
comprovate capacità manageriali; oggi possiamo dire che i Celsi, i
Landeschi, adesso non fatemi dire i nomi perché vorrei evitare
querele folli solo per aver letto male, però è tutto chiaramente
controllabile, ma tutte queste persone, che abbiamo visto anche
bazzicare per il Billia e per il casinò, hanno le comprovate
capacità manageriali per portare avanti un'azienda tipo quella del
casinò, dove il compito è quello di reperire soldi, girarli e, se
vuoi, modificare il proprietario? Altro requisito era quello di
avere esperienza di successo; nei giorni scorsi è balzata in
evidenza sul "Corriere della Sera" la riapertura di un'ennesima
indagine, sempre gravante su questi stessi personaggi, dove si
parla di riciclaggio.
Allora il problema che si pone oggi non riguarda solo le schegge
di giurisprudenza giustamente valutate dalla commissione, prese in
esame, collegate con il Codice civile, il Codice di procedura
penale, le normative in generale; ma qui c'è da porre un problema
politica che ridonda su quello della SITAV di prima, cioè oggi si
ripiega sulla società Finoper, ma noi acquisteremmo un'auto usata
da queste persone. Noi le diamo in mano il famoso gioiello da 880
dipendenti, che ha già in sé i germi della retrocessione, perché
sta cambiando il mix, cioè la gente dappertutto sta giocando sempre
meno alla roulette, e anche se potremmo spingerli attraverso mille
incentivi, è ormai un fatto che il giocatore gioca molto di più
alle slot. E il cambio del mix comporta una diminuzione del
personale, comporta una valutazione diversificata degli impieghi e
degli investimenti, comporta un cambio delle strategie. Andate a
vedere gli ultimi film sul gioco, tra l'altro anche premiati, dove
si vede che è modificata l'attrazione in questi grossi centri del
gioco e dove quello che si cerca di dare al giocatore è il
divertimento, ogni forma di divertimento, qualche volta forse
neppure legale, però abbiamo visto soprattutto in America - ma
questa moda sta arrivando anche in Europa - un forte afflusso alle
slot. Si comincia a capire che presto arriveremo al modello "Las
Vegas", proprio quello che qui non si voleva nella precedente
legislatura. Mi ricordo Piantini che diceva: "Ma volete mica il
modello Las Vegas?", allora saltava su il "Verde" Riccarand: "Las
Vegas? Noi vogliamo un casinò di due tavoli o giù di lì", e con lui
anche tutti gli altri respingevano il modello Las Vegas, che era
quello del divertimento totale, un modello che adesso siamo
obbligati a riprendere in considerazione.
In conclusione, non avremo più le tabelle organiche dei casinò
degli anni '70-80 a meno che non vogliamo uscire dall'economicità
dell'impresa, per cui potremmo avere anche 1200 dipendenti alla
roulette, però l'attività non sarebbe più remunerativa.
Non lo trovo neanche un momento importantissimo questo, sì c'è
l'azzeramento con il passaggio successivo alla gara pubblica, è
però una tappa che avevamo già messo in conto. Quello che dovremo
valutare con attenzione e in tempi rapidissimi è la strategia della
casa da gioco. Si è detto che ci sono 25 proposte di legge, è
verosimile che si aprano altri casinò, ma non voglio riprendere
questo argomento; cambia per sua stessa natura la spinta dell'uomo
verso il gioco d'azzardo che è una specie di antagonismo con la
macchina stessa, e questo succede ormai dappertutto,
indipendentemente dalla promozione che si fa, tra l'altro tenendo
conto che la promozione costa carissima.
In questa fase brevissima di pubblicazione del nuovo bando
individuiamo almeno un po' di strategie. L'unica cosa che mi sento
di suggerire è quella di individuare una strategia per un casinò
come il nostro, che si trova vicino ad aree urbane anche ricche, ma
che non può essere Las Vegas; no, il nostro è un casinò che non può
più essere solo casinò, ha ragione Piccolo in questo caso quando
dice che devono essere coinvolte le zone inurbate di Châtillon e
Saint-Vincent, che d'altronde sono indispensabili per dare gli
spazi al parco giochi, diciamo. É importante che questo avvenga,
anche perché sappiamo che la quota di gioco pro-capite è sempre più
bassa, quindi dobbiamo incentivare a giocare di più. É importante
che si tenga conto di queste tipologie, che si faccia un
ampliamento, sono le cose che diciamo da tanto tempo che però in
breve dovrebbero essere definite.
Certamente il bando ci porta ad un interspazio, cioè ci saranno
probabilmente degli anni che ci distaccano da questo momento, che
non considero solenne ma un momento di routine un po' più
difficile, cioè l'azzeramento e la ripresa di nuove procedure, con
l'aggiudicazione al vincitore della gestione. Su questo tempo che
passerà le mie raccomandazioni sono in perfetta assonanza con
quelle che faceva prima Florio, che hanno fatto i colleghi Tibaldi
e Collé, che ha fatto in modo più adeguato Piccolo, tenendo conto
che non credo che sia possibile, se non c'è una volontà politica
forte, che i consiglieri abbiano le informazioni in tempi brevi di
quanto avviene all'interno del casinò. La garanzia della
correttezza viene di lì. Se invece chiedo della documentazione di
ieri e questa, con l'evoluzione rapidissima che hanno i dati, con
le situazioni che si modificano velocemente, eccetera, mi viene
fornita da sei mesi, non ha assolutamente senso, perché non sono in
grado di controllare. Allora bisogna mettere il consigliere nelle
condizioni di controllare, e di controllare anche le
assunzioni.
Sulle assunzioni non contiamo su delle bubbole; Perrin, sono
d'accordo che il risultato dell'approvazione di un regolamento
sulle assunzioni può essere un primo passo importante, ma quel
regolamento di cui ho avuto una bozza, se viene tradotto, non ci dà
nessuna garanzia perché per le assunzioni dall'esterno fanno fede
le domande individuali che ciascun soggetto ha fatto, allora
vengono raccolte quelle, vengono censite, poi quando c'è bisogno
dello "scopino" si consulta un elenco di persone che hanno chiesto
di fare lo scopino, si fa una specie di selezione fra queste e poi
uno o due, a seconda del bisogno, entrano.
Voglio sottolineare la scarsa penetrazione che hanno questi
uffici: andare a chiedere un'informazione al Casinò di
Saint-Vincent è come andare a chiedere la visura di un conto
corrente in una banca svizzera, perché non ti danno mai niente;
l'organico del personale ci è stato dato con enorme ritardo, i
criteri con cui è stato assunto questo personale non ci sono stati
ancora evidenziati, lì è stato il Commissario straordinario che ha
assunto una serie di persone, in base alla facoltà che gli deriva
dai suoi poteri.
E sarebbe il caso che ci fossero delle smentite precise, e
farebbe anche piacere che ci fossero una volta, in cui si dica che
mai nessuno di persone qui presenti o di persone impiegate in
pianta stabile o volatile all'interno dell'Amministrazione,
politici intendo, o persone legate ai politici, hanno telefonato a
Saint-Vincent per far assumere della gente. Siamo tutti uomini di
mondo, chi si può rifiutare una serata al casinò ogni tanto, e lì
come entri al casinò una folla di persone ti circonda e comincia a
dire: "Ma sai, una volta ce n'era uno per partito, anzi quelli
della maggioranza ne avevano cinque, quelli della minoranza uno o
forse neanche quello; adesso è solo un centro di potere". Io non
sono d'accordo su questo. Mi si può dire: specifica meglio. Io
invece non specifico niente di più; io vorrei che ciascuno dicesse
chi ha facoltà di premere sul Commissario straordinario e le
persone che hanno tale facoltà sono pochissime e dicono: io non
l'ho mai fatto né direttamente né indirettamente. E a queste io
credo sulla parola. Avrei piacere di questo, perché veramente le
battute si sprecano da parte di chi lavora lì, non solo, ma anche i
passaggi all'interno. Non so se è una questione di narcisismo di
queste persone, io ho lavorato un po' di tempo al casinò, però se
si riesce a entrare in questa psicologia, parlare, eccetera, ci si
accorge che per molti croupier il passaggio da sergente a sergente
maggiore è come per un consigliere diventare assessore o roba del
genere, è una gratifica enorme, e una persona che ha una gratifica
del genere ti è riconoscente per la vita, in modo legittimo per
carità. Qui abbiamo notato una miriade di passaggi da un servizio
all'altro. Allora su queste cose vorremmo avere solo visura e
controllo, e non si venga a dire che Ramojno, che mi sembra un
tardo nipote di Camillo Benso di Cavour, lui fa il piemontese, io
Ramojno non lo conosco... dirimpettaio di Piccolo...
(... ilarità dell'assemblea...)
... io non lo conosco, sarà una persona egregia e capacissima,
ma mi sembra il tipo che sta all'input politico che è quello della
Giunta, così come lo fu il... non il buonanima, ma insomma, il
quale andando via dice: purtroppo è stata così, lui ha confessato
di essere stato instrumentum regni, è stato uno strumento
giustamente. Se però vogliamo gestire il casinò in questo
interspazio fra l'azzeramento delle situazioni e il nuovo, temo che
andremo incontro a delle furiose polemiche perché più nessuno
accetta questa logica. Più nessuno accetta la logica generale che
nel '98 non ci possano essere dei consiglieri eletti con diecimila
preferenze a seguito di questi tipi di comportamenti. Non faccio
allusione a nessuno, faccio allusione ad un costume. Questo non è
possibile e si sa benissimo che questi favori, queste telefonate
che non generano soldi, generano però consensi e simpatie che alla
fine si traducono in quelle... punto e basta.
Dico solo che il nostro gruppo voterà a favore con queste
riserve, con il tentativo di ridurre il danno, con la certezza però
che nella fase successiva, se sapremo agire bene, a conclusione
penso che troveremo soggetti validi e in grado di condurre il
casinò.
Presidente Ha chiesto la parola il Consigliere Mostacchi.
Mostacchi (UV) Sarò estremamente breve perché intervenire dopo
tutti quelli che hanno già parlato significa solo ripetere cose già
dette, in parte condivise e in parte no.
Vorrei solo fare una brevissima dichiarazione, per motivare
anche il mio voto.
Mi sembra di assistere un po' a Beautiful, come diceva Collé,
dove è difficile ricordare quando si è iniziato, ma è impossibile
sapere quando finirà. Nell'analizzare il revival di questo
"Amarcord Casinò", mi è venuto in mente anche il povero Enzo
Tortora che dopo le gravi vicissitudini che aveva passato per le
dichiarazioni di un pentito, di quelli che oggi vengono chiamati
"collaboratori di giustizia" - io dico sinceramente Dio ce ne
guardi da quei collaboratori, come ce ne guardi da questa giustizia
-, tornando in tivù disse: "Ricominciamo da dove eravamo
rimasti".
Cinque anni fa, mentre si discuteva un capitolo di questo
feuilleton, proposi di azzerare la situazione e di indire un nuovo
bando di appalto; non ebbi nessuna risposta. Ci fu qualche sorriso
ironico e nulla più. Oggi si potrebbero fare tante considerazioni,
io mi limito a dire: finalmente!
Feci anche un'altra considerazione e dissi, quando si presentò
quella delibera, che stavamo mettendo in scena la nona sintonia di
Beethoven; affinché questa delibera di oggi non sia un replay,
voterò a favore di questo provvedimento, chiedendo alla Giunta
però, e il mio voto sarà subordinato a questo, che entro il 31
dicembre 1996 venga portato all'esame di questo Consiglio il nuovo
bando di concorso per l'aggiudicazione a trattativa privata della
casa da gioco.
Presidente Ha chiesto la parola il Consigliere Ferraris.
Ferraris (GV-PDS-SV) A questo punto della discussione molto è
stato detto, per cui mi limiterò a sottolineare le cose che ho
sentito e condiviso in questo dibattito.
Credo che qui, come già ricordato da altri, si tratti di
scegliere fra due strade: una è quella indicata dalla delibera in
discussione, che sostanzialmente prende atto delle risultanze dei
lavori della commissione, dice che nessun candidato ha raggiunto i
requisiti richiesti dal bando e fa una chiara scelta per quanto
riguarda la gestione del casinò, afferma che il gestore deve essere
privato, e bisogna arrivare - condivido il parere di chi mi ha
preceduto - ad una gara ad evidenza pubblica di livello europeo nel
più breve tempo possibile. Questa strada credo sia
condivisibile.
L'altra soluzione ha delle motivazioni di carattere politico,
che a mio avviso confliggono con l'iter della procedura che abbiamo
seguito fino adesso; inoltre credo che scegliere la Finoper avrebbe
un grosso limite: che si configurerebbe nei fatti come un atto di
obbedienza ad una lettera che abbiamo ricevuto tutti dalla Finoper
stessa, che credo sia inequivocabile nel contenuto e inaccettabile
nel modo.
Detto questo, credo che per quanto riguarda la procedura debba
essere seguita quella indicata dalla delibera in discussione, per
quanto riguarda invece le questioni aperte che vanno dai metodi di
gestione, ai problemi legati alle assunzioni, quindi ad un
regolamento che definisca trasparenza e professionalità in base al
quale la selezione venga fatta su parametri oggettivi, ai problemi
legati allo sviluppo stesso della casa da gioco sui quali Bich si è
dilungato, perché giustamente il futuro della casa da gioco è un
punto nodale, quindi quale ruolo deve avere, a quale tipo di
mercato si deve rivolgere, quali devono essere gli investimenti che
vanno fatti nell'immediato, se è ancora sufficiente l'attuale legge
sul commissariamento o se non bisogna invece fare una legge più
efficace anche per affrontare questi problemi di sviluppo; queste
sono questioni che dobbiamo affrontare nel più breve tempo
possibile, che è chiaro oggi non possono essere oggetto di una
deliberazione del Consiglio, ma che rimangono questioni nodali ed
importanti.
Da questo punto di vista, poiché una delle questioni riguarda il
fatto che i giochi si stanno rivolgendo ad un pubblico sempre più
ampio, ovvero aumentano i giocatori, si affaccia una nuova e più
allargata clientela meno facoltosa, mi permetto di presentare una
risoluzione in sostegno alla piattaforma e allo sciopero nazionale
dei metalmeccanici che ci sarà domani, perché credo che una
soluzione positiva del contratto dei metalmeccanici porti anche ad
un incremento di potenziali giocatori della casa da gioco. Credo
anche con questo di aver ottemperato alle norme del regolamento,
che ieri erano state oggetto di discussione, e che richiedono la
pertinenza della risoluzione con l'oggetto in discussione.
Presidente Ha chiesto la parola il Consigliere Voyat.
Voyat (UV) Caro Piero, povero casinò, se aspettiamo i
metalmeccanici...
Devo dire che la discussione sul casinò in questi ultimi anni
diventa più facile perché non abbiamo più bisogno di convincere
nessuno della bontà della continuazione del casinò a
Saint-Vincent.
Vorrei precisare la mia posizione personale in questi ultimi
anni sul fatto dell'affidamento della casa da gioco. Ho detto e
ripetuto se non in Consiglio, senz'altro in commissione, che almeno
dal 1992 si chiedeva da altri consiglieri a cui mi sono aggiunto,
come Mostacchi e Chenuil in primis, l'azzeramento della situazione.
Il perché era chiaro sia da quanto veniva fuori dalla commissione,
sia nell'andamento dei contatti che si avevano, non si riusciva ad
intravedere già allora una società affidabile, trasparente, che
avesse i requisiti per andare avanti e poter concludere. Bisogna
anche tener presente che nel '92 di Finoper non si parlava più;
ormai la Finoper si era messa il cuore in pace e si trattava
esclusivamente con SITAV. Già a quel momento di parlava di
azzeramento, di rivedere il bando che sin dall'inizio non era
condiviso da tutto il Consiglio regionale, in quanto si diceva che
il bando era ritagliato perfettamente su quelle che erano le
caratteristiche di una società, e che forse non era l'ottimo per
l'Amministrazione regionale.
Non credo che tenere una posizione ed esprimerla possa essere
condannabile; è evidente che la cosa più importante è, ad un certo
punto, arrivare a trovare un accordo per votare una delibera che
porti ad una soluzione.
Premetto che per rafforzare questa delibera, io ed altri
consiglieri della IV Commissione ne avevamo intravisto una
possibilità e chiedemmo al Presidente della Giunta e alla
maggioranza di aggiungere alcun punti sulle premesse prettamente
politiche, a quelle che erano le valutazioni tecniche. Quattr'occhi
vedono meglio di due, due teste ragionano meglio di una, pertanto
non condivisa questa impostazione, non si presentano gli
emendamenti e si continua su questa strada.
Si è detto e ripetuto in questa sala, ma mai era stato
richiesto, che nessuno è a favore in sé e per sé alla società
Finoper; ci tengo a precisare comunque che nessuno è contro in sé e
per sé alla società Finoper come ad altre, perché qui si valutano
quelle che sono le condizioni da una parte tecniche e dall'altra
politiche. Quindi credo che sia indubbio che non si può addossare
responsabilità di quarta colonna a chicchessia.
Dicevo prima sul fatto di quell'emendamento di cui si era
parlato; non nego che la lettera di Finoper, pur non avendo
indebolito in me la convinzione della bontà e della giustezza del
documento della commissione, ha rafforzato in me la convinzione che
questa società non aveva un comportamento corretto per instaurare
un rapporto corretto con l'Amministrazione regionale. Senza venire
a quanto già detto dal Consigliere Bich e dato per scontato quanto
dice la Commissione Bortoli, chiedo se qualcuno può condividere il
comportamento di Finoper nel momento in cui ha acquisito, nel senso
di comprato oppure avuto in affidamento la gestione azioni SITAV,
il fatto di sottrarre questi cento e oltre miliardi, trasferirli
all'estero in una sua società. Credo che come amministratori
regionali un comportamento di questo genere non possiamo
condividerlo, anche se la legge permette che la società possa agire
come vuole. É vero comunque che poi questo è stato un provvedimento
ritirato da parte della società e per quanto ne so io i soldi sono
di nuovo se non in Valle d'Aosta, in Italia.
Mi chiedo se il comportamento dell'invio della lettera, direi
quasi minatoria, ai consiglieri regionali possa essere un
comportamento condiviso da noi consiglieri. Credo che sia utile, e
pertanto accettato da tutti, se un domani qualcuno ti porta un
elemento in più in discussione, ma non che qualcuno sulla "Stampa"
o con lettere minaccia eventuali comportamenti a favore o contro
una società.
Aggiungo che a mio avviso questa è una lettera fatta su un
documento che Finoper non avrebbe dovuto avere, tant'è vero che io,
membro della IV Commissione, ho avuto il documento lunedì. Il mese
di agosto non ero in Valle d'Aosta, ma a luglio mi ero informato
dal Presidente della Commissione Bortoli, il quale mi aveva detto
che il documento non poteva essere consegnato ma che, volendo,
potevo leggerlo. Al che ho risposto che non mi interessava
leggerlo, e che aspettavo che venisse distribuito. É comunque
strano che appena due giorni dopo che un membro della commissione
ha la delibera e il documento, riceva una raccomandata che contiene
delle considerazioni su un documento che non era ancora pubblico.
Per tutti questi motivi dicevo che si intravedeva una certa
volontà, da parte di qualcuno, di rafforzare politicamente questa
delibera.
Tutti dobbiamo renderci conto che questo bando ormai ha cinque
anni, la situazione economico-finanziaria, societaria, legislativa
del Paese e della comunità è cambiata, la nostra conoscenza sul
funzionamento della casa da gioco è migliorata, il fatto che un
domani si possa avere una certa concorrenzialità e che questa
delibera che andremo a votare ci porterà, è un vantaggio per
l'Amministrazione regionale; da non dimenticare poi che l'avviso
iniziale che aveva letto Bich non impegnava assolutamente
l'Amministrazione regionale e che pertanto la Regione non poteva
ritenersi vincolata a questo bando.
Ho sentito fare alcune allusioni del tipo: non si riesce a
capire perché con la SITAV si sarebbe potuto trattare con una sola
società e invece non lo si potrebbe fare ora con Finoper, perché
sono state fatte a quel momento alcune valutazioni sulla scelta di
SITAV e non oggi invece sulla situazione di Finoper. Senza rifare
il discorso che è già stato fatto qui al momento della votazione di
quella delibera in cui si andava a votare la trattativa con SITAV,
vorrei ricordare alcune cose: a parte il fatto della non bocciatura
completa ma possibile che lasciava il documento, c'erano anche
delle motivazioni inerenti e urgenti a quel momento. C'era il fatto
che se la SITAV veniva bocciata completamente dal Consiglio
regionale, come avremmo potuto poi rinnovare per un periodo di sei
mesi la gestione della casa da gioco ad una società che non aveva i
requisiti fondamentali richiesti dal bando? Seconda cosa, a quel
momento non avevamo ancora l'istituto del commissariamento. La
SITAV aveva comunque gestito per circa 50 anni una casa da gioco,
portandola a primo casinò in Europa; c'era il fatto delle
proprietà; insomma c'erano le motivazioni per le quali anche
politicamente si poteva ritenere valida una trattativa.
Su quell'esperienza, fatta e rifatta, non c'è più questa
necessità di stravolgere il documento della commissione. Dobbiamo
anche ricordarci che la trattativa con SITAV era sub conditio, in
cui si diceva sì, andiamo a trattare con SITAV, ma SITAV nel
contempo ci deve ancora dimostrare una serie di requisiti. Credo
che questo ce lo ricordiamo ed è riportato nella delibera che dava
mandato alla Giunta di trattare.
Come dicevano altri consiglieri, oggi si arriva al dunque.
Nessuno si illude che non possano più esserci ricorsi, è giusto che
ognuno difenda i propri interessi, fino a dove può difendere i
propri interessi non inficia la capacità legislativa e l'autonomia
della Valle d'Aosta. Mi auguro non ci sia più qualcuno che impugni
delle leggi o delle delibere fatte dal Consiglio o dalla Giunta
dicendo che non è competenza dell'Amministrazione regionale. Anche
per rispondere al Consigliere Tibaldi, il quale chiede se ad un
futuro bando SITAV e Finoper possono partecipare, certo che possono
partecipare: parteciperanno a quel bando perché può darsi che quel
bando non richieda gli stessi requisiti e non abbia gli stessi
paletti che ha l'attuale. Anche se poi fossero richiesti gli stessi
requisiti e ci fossero gli stessi requisiti attuali, senz'altro
quelle società si metteranno in regola per poter partecipare. Guai
dire oggi che queste società ormai sono bocciate e non potranno più
partecipare; è chiaro che possono, ed anzi, a mio avviso, devono
partecipare.
Per concludere, per quanto mi riguarda non è molto importante
che il Consiglio o la maggioranza condivida quelle che sono le mie
idee; ritengo comunque personalmente molto più importante che io
possa condividere l'operato della Commissione Bortoli. Soprattutto
vorrei sottolineare che, a parte il tempo dedicato alla
Commissione, i fastidi e le difficoltà che hanno avuto i colleghi
Chenuil e Chiarello devono essere riconosciuti. Vi dirò chiaramente
che in una commissione di quel genere e soprattutto in quel momento
non so quanti consiglieri avrebbero accettato; io senz'altro sarei
stato uno di quelli che non avrebbe accettato.
Presidente Ha chiesto la parola il Consigliere Linty.
Linty (LNPIAP) Credo che il casinò stia vivendo in una sorta di
limbo, perché come altri colleghi hanno spiegato questa mattina non
si riesce ad inquadrare questa gestione straordinaria, non si
riesce a definire quelle che sono le grandezze e quelli che sono i
limiti di questa gestione. Certo è che ha una grandissima autonomia
decisionale, questo lo abbiamo potuto notare da diversi atti in
nostro possesso.
Il discorso che intendo fare sulla casa da gioco però è un
discorso che non si ferma al mero atto che siamo chiamati oggi a
votare o a non votare. Penso che il casinò sia come una persona
molto malata e possa meritarsi la definizione che il nuovo
testamento dà dei Farisei, ovvero di "sepolcri imbiancati". Il
casinò è una cosa molto bella vista magari nella pubblicità, e il
suo introito sappiamo quanto influisce sul bilancio regionale. Però
non possiamo nasconderci la debolezza della casa da gioco, per
tanti motivi. Il primo è per gli effetti che ha generato sulla
società, e possiamo anche circostanziarla, sui giovani, perché per
chi non lo avesse ancora capito e penso siano pochi in questo
Consiglio, i giovani valdostani oggi aspirano a tre cose: Regione,
in subordine forestale, in subordine casinò. Credo che sia giunto
il momento di fare un'analisi delle responsabilità politiche e
degli errori che sono stati commessi, perché non possiamo pensare
ad una Valle d'Aosta con un futuro imperniato su queste tre cose;
penso che ci sia da fare un sereno confronto su questo, perché
purtroppo ha generato soprattutto nella comunità ove la casa da
gioco è inserita quest'aspirazione, togliendo professionalità da
altri campi del tessuto sociale valdostano.
Altro punto di debolezza: possibili concorrenze, e non solo. Ho
sentito nel dibattito di stamani riferimenti ad eventuali leggi
dello Stato che possono dare il nullaosta a case da gioco
nazionali. Sappiamo che la gente viaggia con molta più facilità
oggi rispetto al passato ed abbiamo vicino delle realtà nazionali
che possono incrementare il flusso verso i loro casinò, quindi
sempre partendo dal punto di vista di questo limbo in cui si trova
oggi il casinò, questo è un rischio da non sottovalutare.
Il terzo rischio che è stato in un modo non elegante e non
serio, ma avrò occasione di spiegarlo oggi, anticipato dal collega
Ferraris, quando ci propone di votare per lo sciopero dei
metalmeccanici perché questi vengano a giocare al casinò, credo che
se qualcuno non se ne fosse ancora accorto, abbiamo iniziato una
recessione economica a livello nazionale. Basta leggere i dati
finanziari sull'inflazione per capire il perché l'inflazione è
bassa, non certo per motivi di ripresa economica, ma perché c'è
meno denaro circolante.
Quindi dobbiamo prepararci anche in considerazione di quanto
espresso dal collega Bich, a mantenere competitiva la casa da
gioco, per fini che forse divergono un pochino da quelli che sono
stati osservati nel corso di questi anni.
Per quanto riguarda il discorso del nuovo bando, viviamo
nell'unico Stato d'Europa che ha 248mila leggi in vigore, quindi
qualunque sia la decisione che oggi viene presa da quest'aula, i
ricorsi avverso i TAR sono da tenere in considerazione, sono quasi
automatici perché viviamo in un panorama amministrativo fatto da un
alto numero di leggi. Quindi qualunque cosa un amministratore
faccia, è immediato che ci sia l'appiglio legislativo per
presentare un ricorso. Però la cosa che mi ha colpito del
Capogruppo Perrin è quello di proporre un nuovo bando con criteri
diversi, perché adesso abbiamo più elementi. Ma la casa da gioco di
Saint-Vincent non esiste da cinque anni, è grave arrivare nel '96 a
dire che adesso abbiamo gli elementi per fare un bando "comme il
faut". Credo che l'esperienza politica che voi avete e che io per
ragioni anagrafiche non ho in materia di casa da gioco di
Saint-Vincent doveva portarci oggi ad avere già ben chiari i
criteri di affidamento della gestione del casinò. Così come chiari
dovevano essere i criteri per ovviare ai problemi per ciò che
riguarda il cosiddetto "accerchiamento" e quel che ne deriva.
La cosa che più mi ha colpito dei vari interventi è stata quella
citata dal collega Bich, perché c'è un'usanza che è quella di far
apparire la classe politica, la classe dirigente della Valle
d'Aosta sempre illibata, sempre, comunque e ovunque. Allora il mio
intervento sarà per condannare quello che è stato anticipato dal
collega Bich, e qui non voglio fare delle accuse a nessuno perché
non credo ci siano più responsabili o meno responsabili a questo
riguardo, penso però che sia un tumore da estirpare, perché
l'ingerenza politica l'ha sempre fatta da padrone sulla casa da
gioco, e dal momento che il sottoscritto pensa che il futuro della
casa da gioco potrà essere radioso solo nel momento in cui questa
ingerenza verrà meno, da una lettura anche superficiale di solo due
documenti, qual è quello dell'affidamento del brockeraggio a tale
Gianni Coda o l'elenco dei nominativi degli ultimi assunti della
casa da gioco, non emerge a mio avviso che questa tendenza sia
stata stravolta ultimamente.
Siccome Collé ha citato le telenovelas, Bich ha chiamato in
campo il film "Casinò" interpretato da Sharon Stone e Mostacchi la
serie televisiva Beautiful, volevo dire che secondo me il casinò di
Saint-Vincent è come un film: il regista del film non si vede mai,
però è solitamente quello che guadagna di più dalla produzione, è
quello che sceglie i protagonisti e le comparse, e non vorrei -
questa è la mia preoccupazione - che questo film portasse un titolo
della serie "Per un pungo di 300 voti".
Si dà atto che, dalle ore 13,08, presiede il Vicepresidente
Aloisi.
Presidente Dichiaro chiusa la discussione generale. Termina la
seduta mattutina, ci vediamo nel primo pomeriggio.
La seduta è tolta.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK