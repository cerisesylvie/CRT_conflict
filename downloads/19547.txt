Consiglio Regionale della Valle d'Aosta - Oggetto del Consiglio n. 2704 del 26 giugno 2002 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
AMMINISTRAZIONE REGIONALE
Ordinamento degli uffici e del personale
Precedente
Successivo
Resoconto integrale del dibattito dell'aula
Oggetto del Consiglio n. 2704 del 26 giugno 2002 - Resoconto
OGGETTO N. 2704/XI Disegno di legge: "Nuove norme
sull'ordinamento e sul funzionamento del Corpo forestale della
Valle d'Aosta e sulla disciplina del relativo personale.
Modificazione alla legge regionale 23 ottobre 1995, n. 45, e
abrogazione di leggi regionali in materia di personale
forestale".
CAPO I DISPOSIZIONI GENERALI
Articolo 1 (Oggetto)
1. La presente legge detta norme in materia di organizzazione,
funzionamento e disciplina del personale del Corpo forestale
valdostano, già istituito con la legge regionale 11 marzo 1968, n.
6 (Norme sull'ordinamento e sul funzionamento dei servizi forestali
regionali nonché sullo stato giuridico ed economico del personale
forestale della Regione) e ridisciplinato con la legge regionale 11
novembre 1977, n. 66 (Nuove norme sull'ordinamento e sul
funzionamento del Corpo forestale valdostano e sullo stato
giuridico ed economico del relativo personale).
2. Il Corpo forestale valdostano assume la denominazione di
Corpo forestale della Valle d'Aosta.
Articolo 2 (Attribuzioni del Corpo forestale della Valle
d'Aosta)
1. Ai sensi dell'articolo 1 del decreto legislativo del Capo
provvisorio dello Stato 23 dicembre 1946, n. 532 (Devoluzione alla
Valle d'Aosta di alcuni servizi), il Corpo forestale della Valle
d'Aosta, di seguito denominato Corpo forestale, sostituisce,
nell'ambito del territorio regionale, il Corpo forestale dello
Stato e svolge nelle materie di competenza regionale le funzioni e
i compiti allo stesso attribuiti in campo nazionale.
2. Il Corpo forestale opera nell'ambito del territorio regionale
con compiti di polizia ambientale e forestale per lo svolgimento
delle funzioni attinenti alla prevenzione, alla sorveglianza, alla
tutela e alla gestione del territorio agro-silvo-pastorale,
forestale e montano, del suolo, delle acque, dell'ambiente e delle
risorse naturali in genere, nonché di ogni altro compito diretto
alla valorizzazione, alla sensibilizzazione e alla divulgazione
delle attività inerenti il corretto utilizzo del territorio e la
salvaguardia ambientale.
3. In particolare, spettano al Corpo forestale:
a) la sorveglianza, la tutela e il concorso nella gestione del
patrimonio forestale;
b) la sorveglianza, la tutela e il concorso nella gestione del
patrimonio faunistico, ivi compreso quello ittico;
c) la sorveglianza e la prevenzione dell'inquinamento delle
acque e del suolo;
d) la polizia forestale e ambientale;
e) il concorso nel monitoraggio delle aste fluviali e
torrentizie;
f) l'attività di polizia giudiziaria;
g) la sorveglianza e l'applicazione del vincolo idrogeologico e
forestale;
h) la sorveglianza e il concorso nella gestione delle aree
naturali protette;
i) il coordinamento dell'attività delle guardie volontarie per
la protezione della natura e per la sorveglianza sulla caccia e
sulla pesca;
j) la prevenzione e la direzione delle operazioni di spegnimento
degli incendi boschivi;
k) il concorso nelle attività di protezione civile, ai sensi
dell'articolo 1, comma 4, della legge regionale 18 gennaio 2001, n.
5 (Organizzazione delle attività regionali di protezione
civile);
l) il concorso nel monitoraggio della rete escursionistica;
m) il concorso nel rilievo di dati climatici e nivologici;
n) ogni altro compito attribuitogli dalla legge o dalla Giunta
regionale ai sensi dell'articolo 8, comma 1, della legge regionale
23 ottobre 1995, n. 45 (Riforma dell'organizzazione
dell'Amministrazione regionale della Valle d'Aosta e revisione
della disciplina del personale).
4. Nell'ambito delle proprie attribuzioni, il Corpo forestale
può svolgere attività di supporto anche in favore degli enti
locali.
Articolo 3 (Stemma e gonfalone)
1. Il Corpo forestale è dotato di uno stemma e di un gonfalone
raffigurante lo stemma, le cui caratteristiche sono stabilite con
deliberazione della Giunta regionale.
2. Lo stemma e il gonfalone identificano il Corpo forestale e
sono utilizzati nelle occasioni e nelle circostanze ufficiali alle
quali partecipano i rappresentanti del Corpo.
CAPO II STRUTTURA ED ORGANICO
Articolo 4 (Struttura del Corpo forestale)
1. La struttura del Corpo forestale è inquadrata nell'ambito
dell'assessorato regionale competente in materia di agricoltura e
risorse naturali ed è articolata in più livelli di funzioni
dirigenziali, l'uno sovraordinato all'altro.
2. L'articolazione della struttura e delle posizioni
dirigenziali di cui al comma 1 è definita ai sensi dell'articolo 8
della l.r. 45/1995 tenuto conto che, per lo svolgimento dei propri
compiti, il Corpo forestale si compone di una sede centrale,
suddivisa in strutture tecniche ed amministrative, e di stazioni
forestali, costituenti unità operative periferiche, il cui numero,
sede, circoscrizione territoriale ed organico sono determinati con
deliberazione della Giunta regionale, sulla base delle indicazioni
formulate dal dirigente competente, sentite le amministrazioni
degli enti locali territorialmente interessati.
Articolo 5 (Organico del Corpo forestale)
1. Il personale del Corpo forestale è inquadrato nel ruolo unico
regionale ed appartiene all'organico di cui all'articolo 26, comma
1, lettera c), della l.r. 45/1995.
2. L'organico di cui al comma 1 si compone di:
a) personale con funzioni di pubblica sicurezza e di polizia
giudiziaria, comprensivo dei dirigenti di cui all'articolo 4, dei
funzionari forestali, dei marescialli forestali, dei brigadieri
forestali e delle guardie forestali;
b) personale che svolge attività tecnico-operativa ed
amministrativo-contabile.
3. Le modalità di reclutamento e di avanzamento alla categoria o
posizione superiore del personale appartenente all'organico del
Corpo forestale per i profili di guardia forestale, brigadiere
forestale, maresciallo forestale e funzionario forestale sono
definite con regolamento regionale da adottarsi entro centottanta
giorni dalla data di entrata in vigore della presente legge, nel
rispetto delle disposizioni concernenti le relazioni sindacali.
CAPO III DISCIPLINA GENERALE DEL PERSONALE
Articolo 6 (Qualifiche di ufficiale e agente di polizia
giudiziaria e di pubblica sicurezza)
1. Per l'esercizio dei compiti di sorveglianza e di tutela di
cui all'articolo 2, il personale di cui all'articolo 5, comma 2,
lettera a), riveste la qualifica di ufficiale o di agente di
polizia giudiziaria.
2. In particolare, sono ufficiali di polizia giudiziaria:
a) i dirigenti di cui all'articolo 4;
b) i funzionari forestali;
c) i marescialli forestali;
d) i brigadieri forestali.
3. Sono agenti di polizia giudiziaria le guardie forestali.
4. Per l'esercizio dei compiti di cui all'articolo 2, il
personale di cui ai commi 2 e 3 riveste altresì la qualifica di
agente di pubblica sicurezza, conferita secondo le modalità
previste dall'articolo 14 della legge 16 maggio 1978, n. 196 (Norme
di attuazione dello statuto speciale della Valle d'Aosta).
5. Nell'ambito degli istituti contrattuali, si tiene conto della
qualifica di cui al comma 4, anche ai fini del riconoscimento dei
relativi trattamenti economici accessori.
Articolo 7 (Commissione del Corpo forestale)
1. È istituita la Commissione del Corpo forestale, di seguito
denominata Commissione, con il compito di esprimere pareri e di
formulare proposte in materia di:
a) scelta dei capi di vestiario, equipaggiamento e modalità di
assegnazione agli appartenenti al Corpo forestale;
b) individuazione delle caratteristiche degli automezzi e del
materiale tecnico in dotazione agli appartenenti al Corpo
forestale;
c) riconoscimenti da conferire al personale forestale ai sensi
dell'articolo 12.
2. La Commissione è composta dal dirigente competente, con
funzioni di presidente, da un rappresentante dei funzionari
forestali, da un rappresentante dei marescialli forestali, da un
rappresentante dei brigadieri forestali e da un rappresentante
delle guardie forestali, designati, ogni tre anni, dagli
appartenenti ai citati profili professionali.
3. La Commissione è nominata con decreto dell'assessore
regionale competente in materia di agricoltura e risorse naturali e
dura in carica tre anni; nel decreto di nomina sono altresì
indicati i componenti supplenti, designati ai sensi del comma 2,
che sostituiscono i componenti effettivi in ogni caso di assenza o
di impedimento.
4. La Commissione è convocata dal presidente e si riunisce
ogniqualvolta sia necessario esprimere i pareri o formulare le
proposte di cui al comma 1; la Commissione è altresì convocata
quando ne facciano richiesta almeno tre componenti.
5. La partecipazione dei componenti ai lavori della Commissione
non comporta l'attribuzione di gettoni di presenza o di altre
indennità.
Articolo 8 (Corsi di specializzazione e aggiornamento)
1. Al fine di assicurare l'acquisizione di conoscenze
specialistiche e l'aggiornamento professionale degli appartenenti
al Corpo forestale, l'amministrazione regionale promuove la
partecipazione ed organizza, anche in collaborazione con altri
enti, appositi corsi di formazione e di aggiornamento, la cui
frequenza è obbligatoria.
Articolo 9 (Passaggio ad altre funzioni e ad altri organici)
1. I funzionari forestali, i marescialli forestali, i brigadieri
forestali e le guardie forestali non più idonei al servizio sul
territorio per sopravvenuta perdita dell'idoneità psicofisica, ma
ancora idonei al servizio sedentario sono assegnati nell'ambito del
personale di cui all'articolo 5, comma 2, lettera b), ovvero sono
trasferiti agli organici del ruolo unico regionale di cui
all'articolo 26, comma 1, lettere a), b) e d), della l.r.
45/1995.
Articolo 10 (Modificazione all'articolo 28 della l.r.
45/1995)
1. Il comma 10 dell'articolo 28, della l.r. 45/1995, già
modificato dall'articolo 47, comma 1, della legge regionale 19
marzo 1999, n. 7, è sostituito dal seguente:
"10. Non è ammessa la mobilità dagli altri organici a quello del
Corpo forestale della Valle d'Aosta, limitatamente ai profili
professionali di funzionario forestale, maresciallo forestale,
brigadiere forestale e guardia forestale e a quello del personale
professionista dell'area operativo-tecnica del Corpo valdostano dei
vigili del fuoco.".
2. Dopo il comma 10 dell'articolo 28 della l.r. 45/1995, come
sostituito dal comma 1, è aggiunto il seguente:
"10bis. I funzionari forestali, i marescialli forestali, i
brigadieri forestali e le guardie forestali del Corpo forestale
della Valle d'Aosta che abbiano maturato un'anzianità di servizio
superiore a cinque anni e che siano transitati in altri organici
del ruolo unico regionale possono essere nuovamente trasferiti a
domanda nell'organico del Corpo, purché in possesso della
prescritta idoneità psicofisica. Se la domanda è accolta,
l'interessato è collocato nel profilo professionale di appartenenza
al momento dell'uscita.".
3. Dopo il comma 10bis dell'articolo 28 della l.r. 45/1995, come
introdotto dal comma 2, è aggiunto il seguente:
"10ter. L'opzione di cui al comma 10bis può essere esercitata
entro il termine massimo di cinque anni.".
Articolo 11 (Assegnazioni, mobilità e distacco)
1. Gli atti concernenti l'assegnazione e la mobilità volontaria
e per esigenze organizzative, compresa quella per incompatibilità
ambientale, dei funzionari forestali, dei marescialli forestali,
dei brigadieri forestali e delle guardie forestali sono adottati,
su proposta del dirigente competente, dalla Giunta regionale con
propria deliberazione, nel rispetto delle disposizioni concernenti
le relazioni sindacali.
2. In deroga a quanto previsto dall'articolo 2 della legge
regionale 24 novembre 1997, n. 38 (Disposizioni in materia di
comandi e di utilizzazione di personale), l'utilizzazione di
personale del Corpo forestale per le esigenze di cui al medesimo
articolo 2 può essere disposta anche presso amministrazioni
pubbliche che hanno sede al di fuori del territorio regionale e per
periodi superiori a ventiquattro mesi continuativi.
Articolo 12 (Riconoscimenti)
1. Al personale forestale di cui all'articolo 5, comma 2,
lettera a), possono essere conferiti i seguenti riconoscimenti:
a) encomio solenne;
b) encomio;
c) lode.
2. L'encomio solenne è conferito al dipendente che, in
operazioni di particolare importanza o ad elevato rischio, abbia
dimostrato di possedere, in relazione alla qualifica ricoperta,
spiccate qualità professionali e non comune determinazione
operativa.
3. L'encomio è conferito al dipendente che, impegnandosi
notevolmente in un importante compito istituzionale, abbia
dimostrato spiccate qualità professionali, conseguendo rilevanti
risultati nei compiti d'istituto.
4. La lode è conferita quale riconoscimento di applicazione ed
impegno professionali che vanno oltre il doveroso espletamento dei
compiti istituzionali al dipendente che per il suo attaccamento al
servizio, spirito di iniziativa e capacità professionali consegua
apprezzabili risultati nei compiti d'istituto.
5. I riconoscimenti sono conferiti dal Presidente della Regione,
su proposta della Commissione di cui all'articolo 7, in occasione
dell'annuale manifestazione celebrativa dell'istituzione del Corpo
forestale.
6. La manifestazione celebrativa dell'istituzione del Corpo
forestale è organizzata ogni anno allo scopo di promuovere la
valorizzazione, la sensibilizzazione e la divulgazione delle
attività inerenti il corretto utilizzo del territorio e la
salvaguardia dell'ambiente, nonché l'attività svolta dal personale
forestale nell'ambito della sorveglianza, della tutela e della
gestione del territorio agro-silvo-pastorale, forestale e montano e
delle risorse naturali in genere.
7. Al personale del Corpo forestale possono essere inoltre
conferiti distintivi d'onore per i riconoscimenti di cui al
presente articolo e distintivi di specialità, alla cui
individuazione, unitamente ai relativi criteri di attribuzione,
provvede la Giunta regionale con propria deliberazione.
CAPO IV DISCIPLINA
Articolo 13 (Disciplina)
1. I funzionari forestali, i marescialli forestali, i brigadieri
forestali e le guardie forestali del Corpo forestale sono soggetti
alle sanzioni disciplinari previste per il restante personale del
ruolo unico regionale, integrate dalle disposizioni del presente
capo.
2. Le disposizioni di cui al comma 1 si applicano fino alla
stipulazione del primo contratto collettivo regionale che contenga
una disciplina sostitutiva di quella legislativa.
Articolo 14 (Censura)
1. La censura è inflitta per:
a) aver svolto, senza giustificato motivo, un'attività di
servizio diversa da quella assegnata;
b) deviazione, senza giustificato motivo, dall'itinerario di
servizio assegnato;
c) alterazione o modificazione dell'uniforme o del tesserino di
riconoscimento e negligenza nella loro cura;
d) uso non autorizzato dell'abito civile in servizio;
e) negligenza nella cura e nella tenuta degli automezzi, degli
strumenti e dell'equipaggiamento in dotazione;
f) impiego della rete radio per comunicazioni estranee al
servizio;
g) uso del dispositivo di allarme ottico e acustico nel corso di
spostamenti non urgenti per servizio.
Articolo 15 (Riduzione temporanea dello stipendio)
1. La riduzione temporanea dello stipendio è inflitta per:
a) contegno scorretto verso il pubblico, i colleghi, i
dipendenti e i superiori;
b) incuria e negligenza nella cura e nella tenuta delle armi in
dotazione;
c) omesso rapporto sulle omissioni e sulle mancanze dei
dipendenti;
d) esercizio della caccia e della pesca nell'ambito territoriale
della circoscrizione della stazione forestale nella quale si presta
servizio;
e) negligenza nel comando e nel mantenimento della
disciplina;
f) abuso di bevande alcoliche;
g) recidiva dei fatti che dettero luogo a censura.
2. La riduzione temporanea dello stipendio non può essere
superiore ad un quinto dello stipendio stesso, non può avere durata
superiore a sei mesi e non esonera dal servizio.
Articolo 16 (Sospensione temporanea dalla qualifica e dalle
funzioni)
1. La sospensione temporanea dalla qualifica e dalle funzioni,
con privazione dello stipendio, è inflitta per:
a) aver prestato o costretto dipendenti a prestare, durante il
servizio, opere estranee al servizio stesso;
b) uso di sostanze stupefacenti;
c) parzialità, ingiustizia palese, contegno abitualmente
scorretto e qualunque abuso di autorità verso il pubblico, i
colleghi, i dipendenti e i superiori;
d) uso illecito del martello forestale al fine di procurare a sé
o ad altri ingiusti vantaggi;
e) recidiva dei fatti che dettero luogo alla riduzione
temporanea dello stipendio.
2. La sospensione temporanea dalla qualifica e dalle funzioni,
con privazione dello stipendio, non può avere durata superiore a
sei mesi e comporta l'allontanamento dal servizio.
Articolo 17 (Destituzione dal Corpo forestale)
1. La destituzione è inflitta per:
a) aver riportato condanna a pena detentiva per delitti non
colposi previsti dalle leggi della cui applicazione sono
specificamente incaricati gli appartenenti al Corpo forestale;
b) ubriachezza abituale e uso abituale di sostanze
stupefacenti.
CAPO V ESPLETAMENTO DELL'ATTIVITÀ DI SERVIZIO
Articolo 18 (Comando delle stazioni forestali)
1. Il comando delle stazioni forestali è affidato a marescialli
forestali che assumono la denominazione di comandanti di stazione,
individuati dal dirigente competente.
2. In caso di assenza o di impedimento del comandante, il
comando vicario è svolto da brigadieri forestali, che assumono la
denominazione di vicecomandanti di stazione, individuati dal
dirigente competente.
3. In caso di vacanza del posto in organico l'incarico di
comandante è attribuito al vicecomandante della stazione o, in caso
di assenza o impedimento di questi, ad un brigadiere forestale
appartenente, di norma, ad una stazione forestale limitrofa, sino
alla copertura del posto. L'attribuzione del comando di stazione è
disposta con provvedimento motivato del dirigente competente.
L'esercizio temporaneo del comando di stazione non attribuisce il
diritto all'assegnazione definitiva dello stesso.
4. Nei casi previsti ai commi 2 e 3, al sostituto compete, per
il periodo di effettivo svolgimento del comando di stazione
superiore a venti giorni, anche non consecutivi, con esclusione dei
periodi di congedo ordinario o dei turni di riposo, il trattamento
economico di base ed accessorio previsto dalle norme vigenti per lo
stesso.
Articolo 19 (Ispezioni alle stazioni forestali)
1. Le ispezioni alle stazioni forestali sono effettuate, ove
possibile con cadenza semestrale, dai dirigenti del Corpo forestale
o da funzionari forestali a ciò delegati, allo scopo di accertare
il regolare funzionamento delle stazioni forestali, con particolare
riguardo allo svolgimento dell'attività di servizio, alla tenuta
dell'attrezzatura e degli automezzi in dotazione e al rispetto
delle norme attinenti alla sicurezza sui luoghi di lavoro.
Articolo 20 (Attività di servizio e servizio sul territorio)
1. L'attività di servizio, svolta dal personale appartenente al
Corpo forestale ed assegnato alle stazioni forestali, è effettuata
secondo le direttive impartite dal comandante della stazione
medesima, sulla base di quelle più generali dettate dal dirigente
competente.
2. L'attività di servizio, svolta dal personale appartenente al
Corpo forestale ed assegnato agli uffici della sede centrale, è
effettuata, di norma, secondo gli orari e nel rispetto delle
disposizioni generali vigenti per il restante personale del ruolo
unico regionale, fatte salve le particolari esigenze di
servizio.
3. Il servizio svolto sul territorio dal personale di cui al
comma 1 deve essere assicurato in orario notturno e nei giorni
festivi ed è prolungato, oltre il normale orario di lavoro,
ogniqualvolta occorra concludere operazioni ed interventi
concernenti l'attività di servizio.
4. Il comandante della stazione forestale ha l'obbligo di
partecipare allo svolgimento del servizio esterno, compatibilmente
con la disponibilità del personale assegnato alla stazione e con
l'adempimento degli altri compiti affidatigli.
Articolo 21 (Continuità del servizio e reperibilità)
1. Per la particolare natura dei compiti attribuiti al Corpo
forestale, l'attività di servizio riveste carattere di continuità e
deve esserne pertanto garantito lo svolgimento anche al di fuori
del normale orario di lavoro, in casi di necessità e di
urgenza.
2. L'efficienza e la tempestività nello svolgimento
dell'attività di servizio è altresì garantita dall'obbligo della
reperibilità, attuata mediante turnazione.
Articolo 22 (Alloggi di servizio)
1. Al fine di garantire l'efficienza della continuità del
servizio e di favorire il radicamento territoriale del Corpo
forestale, il personale di cui all'articolo 5, comma 2, lettera a),
assegnato alle stazioni forestali, stabilisce la propria residenza
nell'ambito della giurisdizione forestale di competenza e assume il
proprio domicilio presso gli appositi edifici di proprietà
dell'amministrazione regionale, sempre che le singole unità
immobiliari siano sufficienti a soddisfare le necessità e le
esigenze abitative del personale e dei componenti il nucleo
familiare.
2. Qualora le unità immobiliari di cui al comma 1 manchino o
siano insufficienti o inidonee a soddisfare le esigenze abitative
del personale e dei componenti il nucleo familiare,
l'amministrazione regionale provvede a dotarsene, stipulando allo
scopo appositi contratti di locazione.
3. La Giunta regionale stabilisce con propria deliberazione i
criteri e le modalità per l'attuazione delle disposizioni di cui al
presente articolo, in particolare per quanto riguarda la
concessione gratuita delle unità immobiliari e le modalità di
ripartizione delle spese a carico dei concessionari, nonché i
criteri per l'individuazione e la concessione di eventuali deroghe
all'obbligo di assunzione di residenza e di domicilio nei luoghi
indicati ai commi 1 e 2.
4. Le deroghe di cui al comma 3 sono improntate al minore onere
a carico dell'amministrazione regionale, al soddisfacimento di
quanto indicato al comma 1 ed alle esigenze di servizio.
Articolo 23 (Partecipazione ad attività sportive)
1. Il Corpo forestale promuove e partecipa alle attività
agonistiche attinenti allo svolgimento dei propri compiti, anche in
collaborazione con altre amministrazioni, organi o enti con i quali
stipula, allo scopo, apposite convenzioni.
2. Per le finalità di cui al comma 1, può essere costituita una
specifica associazione sportiva riservata ai componenti del Corpo
forestale e può essere altresì autorizzato il distacco temporaneo,
presso il centro sportivo del Corpo forestale dello Stato o di
altri enti, di appartenenti al Corpo forestale che abbiano
raggiunto adeguati livelli di preparazione in qualità di atleti o
di allenatori, con le modalità stabilite in apposita convenzione; i
relativi oneri retributivi, assicurativi e previdenziali restano a
carico dell'amministrazione regionale.
3. Il personale distaccato è in ogni caso tenuto a frequentare
annualmente appositi corsi di preparazione ed aggiornamento
professionale organizzati dal Corpo forestale, con le modalità e
con le cadenze temporali stabilite dal dirigente competente.
4. La Giunta regionale stabilisce con propria deliberazione i
criteri e le modalità attraverso le quali si attuano la
partecipazione del personale forestale ad attività agonistiche,
anche mediante il distacco presso il centro sportivo del Corpo
forestale dello Stato o di altri enti.
CAPO VI EQUIPAGGIAMENTO E MEZZI IN DOTAZIONE
Articolo 24 (Uniforme e vestiario)
1. I marescialli forestali, i brigadieri forestali e le guardie
forestali sono dotati, a cura e a spese dell'amministrazione
regionale, delle uniformi e degli altri capi di vestiario necessari
all'espletamento dell'attività di servizio; le quantità, la foggia
e il tipo dell'uniforme e degli altri capi di vestiario e le
caratteristiche del distintivo di grado sono stabilite con
deliberazione della Giunta regionale, su proposta del dirigente
competente, sentita la Commissione di cui all'articolo 7.
2. Il personale di cui al comma 1 ha l'obbligo di indossare
l'uniforme durante il servizio, salvo deroga nei casi eccezionali
individuati dal dirigente competente; il personale di sesso
femminile è comunque esonerato dal suddetto obbligo durante il
periodo di gravidanza, fatta salva l'adozione di adeguati capi di
vestiario.
3. Ai dirigenti ed ai funzionari forestali sono assegnati le
uniformi e i capi di vestiario necessari per l'espletamento dei
servizi sul territorio e per il soddisfacimento delle esigenze di
immagine, di identificazione e di rappresentanza.
4. L'uniforme deve essere indossata con proprietà, dignità e
decoro.
5. In particolare, è fatto divieto di:
a) indossare e portare sull'uniforme capi di vestiario,
materiale di equipaggiamento, accessori ed oggetti non forniti
dall'amministrazione regionale;
b) applicare sull'uniforme distintivi, fregi ed altri emblemi
non riconosciuti o autorizzati dall'amministrazione regionale;
c) alterare in tutto o in parte la foggia prevista per ciascuna
uniforme;
d) indossare l'uniforme o parte di essa al di fuori del
servizio.
6. L'uniforme è in dotazione esclusiva del personale in attività
di servizio ed è restituita all'amministrazione regionale in caso
di sostituzione o di cessazione dal servizio per qualunque
motivo.
Articolo 25 (Armamento)
1. L'amministrazione regionale fornisce in dotazione al
personale di cui all'articolo 5, comma 2, lettera a), a propria
cura e spese e nel rispetto delle disposizioni vigenti in materia,
l'armamento personale e di stazione, necessario all'espletamento
dell'attività di servizio.
2. Le armi in dotazione personale sono restituite
all'amministrazione regionale in caso di sostituzione, di
cessazione dal servizio per qualunque motivo e, temporaneamente, in
caso di sospensione del rapporto di lavoro.
3. La dotazione, l'uso, la manutenzione, le modalità di consegna
e di restituzione delle armi sono disciplinate con regolamento
regionale.
Articolo 26 (Equipaggiamento personale)
1. Il personale appartenente al Corpo forestale è dotato, a cura
e spese dell'amministrazione regionale, di automezzi, di strumenti
e di ogni altro materiale di equipaggiamento necessari
all'espletamento dell'attività di servizio.
2. Gli strumenti e il materiale di equipaggiamento forniti in
dotazione personale sono restituiti in caso di sostituzione, di
cessazione dal servizio per qualunque motivo e, temporaneamente, in
caso di sospensione del rapporto di lavoro, salvo che il personale,
all'atto della cessazione del rapporto di lavoro, non faccia
richiesta, limitatamente al binocolo, di trattenerlo, previa
corresponsione del valore corrispondente del bene al momento della
richiesta.
Articolo 27 (Martello forestale)
1. Nelle stazioni forestali, il martello forestale è affidato al
comandante che ne autorizza all'uso il restante personale assegnato
alla stazione.
2. L'uso del martello forestale deve risultare da apposita
annotazione iscritta sul registro delle attività di servizio, nella
quale sono indicati il nominativo del consegnatario, le operazioni
per il cui espletamento è stato impiegato, l'ora della consegna e
dell'avvenuta restituzione.
3. Chi ha in consegna il martello forestale è personalmente
responsabile dell'uso e della buona conservazione dello stesso.
Articolo 28 (Radio ricetrasmittenti)
1. Il Corpo forestale è dotato e dispone di un sistema radio
ricetrasmittente composto da apparati fissi e veicolari, oltre che
da apparecchi portatili in uso personale, i quali sono restituiti
in caso di sostituzione, di cessazione dal servizio per qualunque
motivo e, temporaneamente, in caso di sospensione del rapporto di
lavoro.
Articolo 29 (Tesserino di riconoscimento)
1. Al personale di cui all'articolo 5, comma 2, lettera a), è
rilasciato, all'atto dell'assunzione, un tesserino di
riconoscimento personale attestante l'appartenenza al Corpo
forestale e la qualifica di ufficiale o di agente di polizia
giudiziaria, nonché quella di agente di pubblica sicurezza.
2. Le caratteristiche del tesserino sono stabilite con
deliberazione della Giunta regionale; esso ha validità per sei anni
dalla data del rilascio, salvo rinnovo prima della scadenza.
3. Il personale appartenente al Corpo forestale è tenuto
all'obbligo di esibizione del tesserino durante l'espletamento
dell'attività di servizio.
4. Il tesserino è sostituito in occasione dell'avanzamento alla
categoria o alla posizione superiore, in caso di deterioramento o
di smarrimento ed è restituito all'atto della cessazione dal
servizio per qualunque motivo e, temporaneamente, in caso di
sospensione del rapporto di lavoro.
CAPO VII DISPOSIZIONI FINALI E TRANSITORIE
Articolo 30 (Norma di coordinamento)
1. In tutte le disposizioni di legge o di regolamento regionali
in cui compare l'espressione "Corpo forestale valdostano" questa è
sostituita con l'espressione "Corpo forestale della Valle
d'Aosta".
Articolo 31 (Rinvio)
1. Per tutto quanto non disciplinato dalla presente legge, al
rapporto di lavoro e all'attività di servizio del personale
appartenente al Corpo forestale si applicano le disposizioni
vigenti per il restante personale del ruolo unico regionale.
Articolo 32 (Abrogazione di norme)
1. Sono abrogate le seguenti leggi regionali:
a) 11 novembre 1977, n. 66, ad eccezione degli articoli 8, 11,
12 e 13, i quali cessano di avere efficacia a far data dall'entrata
in vigore del regolamento regionale di cui all'articolo 5, comma 3,
della presente legge, e degli articoli 25, 28, 29 e 32, i quali
cessano di avere efficacia a far data dall'entrata in vigore del
primo contratto collettivo regionale che contenga una disciplina
sostitutiva di quella legislativa;
b) 19 dicembre 1978, n. 66;
c) 22 marzo 1979, n. 12;
d) 25 agosto 1980, n. 41;
e) 5 novembre 1981, n. 64;
f) 23 giugno 1983, n. 59, ad eccezione dell'articolo 9;
g) 28 dicembre 1984, n. 74;
h) 3 luglio 1989, n. 37;
i) 21 dicembre 1990, n. 90, la quale cessa di avere efficacia a
far data dall'entrata in vigore del primo contratto collettivo
regionale che contenga una disciplina sostitutiva di quella
legislativa.
Articolo 33 (Norme transitorie)
1. Fino all'adozione o all'entrata in vigore degli atti di
attuazione della presente legge e dalla stessa previsti, continuano
ad avere efficacia le disposizioni vigenti nelle stesse materie
alla data di entrata in vigore della presente legge.
2. I brigadieri forestali che alla data di entrata in vigore
della presente legge rivestono l'incarico di comandante di stazione
forestale mantengono l'incarico loro affidato, sino alla copertura
del posto, con diritto al trattamento economico di base ed
accessorio previsto per il posto per il quale l'incarico è stato
conferito; ad essi si applicano le disposizioni dettate dalla
presente legge in materia di comando delle stazioni forestali.
Articolo 34 (Dotazione organica)
1. La dotazione organica della struttura regionale di cui
all'articolo 16, comma 1, della legge regionale 11 dicembre 2001,
n. 38 (Legge finanziaria per gli anni 2002/2004), è aumentata di
sei unità.
Articolo 35 (Disposizioni finanziarie)
1. L'onere derivante dall'applicazione dell'articolo 34 della
presente legge è valutato in annui euro 240.000 a decorrere
dall'anno 2002.
2. L'onere di cui al comma 1 trova copertura nello stato di
previsione della spesa del bilancio della Regione per l'anno
finanziario 2002 e di quello pluriennale per gli anni 2002/2004
nell'obiettivo programmatico 1.2.1. (Personale per il funzionamento
dei servizi regionali), ai capitoli 30500 (Spese per il personale
addetto ai servizi della Regione - stipendi e altri assegni fissi),
30501 (Spese per il personale addetto ai servizi della Regione -
contributi diversi a carico dell'ente), 39020 (Spese per le
politiche di sviluppo delle risorse umane e per la produttività) e
39021 (Oneri contributivi e fiscali a carico dell'ente sulle spese
per le politiche di sviluppo delle risorse umane e per la
produttività) e si provvede mediante utilizzo per pari importo
dello stanziamento iscritto al capitolo 39080 la cui descrizione è
così modificata: "Spese per costruzione, ristrutturazione e
manutenzione straordinaria di immobili ad uso del Corpo forestale
della Valle d'Aosta" dell'obiettivo programmatico 1.3.1.
(Funzionamento dei servizi regionali).
3. Per l'applicazione della presente legge, la Giunta regionale
è autorizzata ad apportare, con propria deliberazione, su proposta
dell'assessore regionale competente in materia di bilancio e
finanze, le occorrenti variazioni di bilancio.
Président
Le projet de loi a été examiné par la
III
ème
et par la II
ème
Commission du Conseil
qui ont exprimé respectivement un avis favorable à l'unanimité sur
un nouveau texte, qui vous a été remis, et un avis favorable à la
majorité sur le nouveau texte ainsi élaboré.
La parole au rapporteur, le Conseiller Cerise.
Cerise (UV)
Spero che venga distribuita la relazione,
anche per rendere meno noiosa la mia illustrazione.
Il disegno di legge intende adeguare la normativa sul nostro
Corpo forestale in modo da rendere la sua operatività e la sua
gestione più coerenti con il contesto attuale e con le modifiche
avvenute nel pubblico impiego a seguito dell'approvazione della
legge n. 45/1995.
Esso arriva dopo 25 anni da quel 1977, anno in cui il Corpo
forestale valdostano fu oggetto con la legge n. 66 di un primo
aggiornamento normativo. Con quella legge il Corpo cambiava ruolo e
identità vedendosi assegnare quali compiti fondamentali quelli di
"polizia volti alla sorveglianza e alla tutela"
in ben
quattordici materie. Contestualmente si davano allo stesso Corpo
mansioni collaborative nel settore selvicolturale, nel rilievo dei
dati climatologici, idrometrici, ambientali, nel monitoraggio delle
aste torrentizie, nella protezione civile.
In altri termini con questa norma venivano tolti al Corpo
forestale valdostano i tradizionali compiti gestionali, in
particolare nell'ambito della forestazione e delle sistemazioni
idraulico-forestali dei bacini montani. In quel momento la scelta
pareva forse meno impegnativa di quanto gli eventi successivi
imposero, infatti a quella data le norme in materia ambientale
erano poche e la loro infrazione comportava ammende o modeste
contravvenzioni, ma fu appunto a partire da quegli anni che, sulla
spinta di una ventata ecologista, la legislazione ambientale subì
una forte lievitazione, proponendo norme via via più severe e
complesse, con implicazioni di ordine penale di ben altra portata,
basti al riguardo richiamare la legge n. 481/1985, nota come "legge
Galasso".
La riforma del Codice di procedura penale, avviata nel 1989, ha
richiesto anche al Corpo forestale valdostano nuove incombenze nel
settore della polizia giudiziaria sia per le procedure che il nuovo
Codice ha imposto, sia per l'ampio ricorso all'istituto della
delega da parte dei Pubblici ministeri. Se si escludono le leggi n.
82 e n. 85 sugli incendi boschivi e la legge n. 64/1994 in materia
di fauna selvatica, tutte le altre leggi emanate dalla regione in
questi 25 anni richiamano il Corpo forestale valdostano come organo
preposto alla vigilanza e alle azioni conseguenti. Le varie
legislature che si sono susseguite hanno considerato il Corpo
forestale come un apparato preposto a compiti di polizia; non di
meno sul piano operativo esso è stato utilizzato e agito
collaborativamente in tutti i settori che avevano come riferimento
il territorio e le sue risorse, quelle umane comprese.
Prima di passare all'illustrazione del disegno di legge, va
dunque fatto il punto sull'identità e sull'attuale utilizzo del
Corpo forestale valdostano. C'è molto pudore a parlare del Corpo
forestale come corpo di polizia e, per evitare il disagio, si è
ricorsi alla definizione di "corpo tecnico con funzioni di
polizia". Se restiamo al dettato della legge regionale n. 66/1977 e
prendiamo in considerazione l'attività svolta e che tuttora si
svolge, dovremmo più correttamente dire che si tratta di un "corpo
di vigilanza o di polizia con funzioni tecniche". Trattandosi di un
organismo regionale non possiamo omologare il Corpo forestale
valdostano ai corpi di polizia canonici dello Stato ma, tenuto
conto della specificità, le mansioni e l'operatività del Corpo
forestale non differiscono molto da quelle di questi corpi.
L'attività del Corpo forestale può essere riassunta come
segue.
L'attività di polizia riguarda le seguenti materie: acque,
animali, aree, armi, esplosivi, bellezze naturali, boschi, caccia,
calamità naturali o procurate dall'attività dell'uomo, cave e
miniere, edilizia e urbanistica, flora e fauna inferiore, parchi e
riserve naturali, pesca, rifiuti e discariche, sanità, impatto
ambientale, circolazione dei veicoli a motore, volo alpino,
apicoltura, piste per lo sci, turismo equestre, salvo
l'espletamento di indagini delegate e la collaborazione con altri
organismi.
L'attività amministrativa esige lo svolgimento di compiti di
raccolta dati, statistica, produzione di informative e operazioni
tecniche nel settore del demanio idrico e delle opere idrauliche,
la sentieristica, la fauna, la copertura forestale, pareri sul
vincoli idrogeologico, flora, neve, valanghe, dissesti e calamità
naturali, concorso alla predisposizione dei piani lavori, la
sensibilizzazione verso i problemi ambientali e la collaborazione
con la scuola.
Come già detto, l'attività propriamente gestionale riguarda il
settore forestale, in particolare gli incendi boschivi e la
fauna.
Sebbene poco appariscente, non si può tacere il ruolo svolto dal
Corpo forestale valdostano quale supporto logistico e punto di
riferimento conoscitivo del territorio svolto in favore delle
strutture dell'Amministrazione regionale e degli enti pubblici,
nonché i compiti di rappresentanza.
Va richiamata infine l'attività di pubblica sicurezza che non si
deve pensare sia limitata agli interventi in caso di calamità
naturali, durante i quali il Corpo forestale valdostano ha sempre
dato prova di efficienza e di dedizione, ma vanno considerati tutti
gli accertamenti e le segnalazioni circa l'esistenza di pericoli
per l'incolumità dei cittadini. Infine si devono considerare i
servizi comandati dall'Autorità di pubblica sicurezza.
Prima di passare all'illustrazione di alcuni contenuti del
disegno di legge, vorrei esprimere un sentito ringraziamento verso
tutti i colleghi che in II e III Commissione hanno contribuito non
solo ad approfondire la proposta di legge, ma hanno contribuito
fattivamente al miglioramento della stessa con spirito
costruttivo.
L'articolo 1 richiama le leggi regionali che hanno istituito e
riformato il Corpo forestale valdostano che con il disegno di legge
assume il nome di "Corpo forestale della Valle d'Aosta" e nel
prosieguo si citerà come "Corpo forestale". Questo richiamo intende
sottolineare la piena competenza in merito sino a qui esercitata
dalla Regione.
Resta aperto, ma non per insipienza del legislatore valdostano,
il capitolo relativo all'integrale sostituzione del Corpo forestale
dello Stato con il Corpo forestale, fatto che pareva
definitivamente acquisito dai tempi del decreto legislativo del
Capo provvisorio dello Stato, n. 532/1946, ma che alcuni
comportamenti del Corpo forestale dello Stato, sostenuti da
posizioni governative, hanno rimesso recentemente in discussione.
Dobbiamo prendere atto che l'espressione della volontà che in Valle
d'Aosta operi esclusivamente il Corpo forestale non può trovare
allo stato attuale della giurisprudenza una formulazione più
puntuale di quanto indicato nel disegno di legge.
La formula adottata all'articolo 1, comma 1, è una presa di
posizione chiara che esclude deleterie promiscuità con il Corpo
forestale dello Stato in tutte le materie tradizionalmente
afferenti al Corpo forestale e a quelle di competenza regionale. Mi
si consenta di aprire una parentesi: qualora il Governo si
decidesse a dare attuazione ai decreti ministeriali che dispongono
del Corpo forestale dello Stato e il Parlamento desse luogo a
scelte veramente federaliste in questo settore, è chiaro che la
dizione riportata nella legge al riguardo sarebbe del tutto
pleonastica. La proposta di risuscitare il Corpo forestale dello
Stato nella veste prevista dal disegno di legge in discussione in
Parlamento, anche con l'apertura verso le Regioni a statuto
speciale, ma che non rimuove incertezze ed equivoci, purtroppo,
tronca un percorso riformista e federalista intrapreso 25 anni or
sono.
Tornando al nostro provvedimento, con la formulazione adottata
ai commi 2 e 3 dell'articolo 2 sui compiti del Corpo forestale, il
disegno di legge non aggiunge e non toglie nulla all'identità
attuale del Corpo forestale, ma ne evidenzia meglio il ruolo nelle
singole materie, nel rispetto delle competenze di altri organismi
con i quali esso è tenuto ad operare sinergicamente. Va però
sottolineata la volontà politica di salvaguardare e per certi versi
di rafforzare funzioni e il ruolo tecnico-gestionale del Corpo
forestale in alcuni ambiti, funzioni che le qualifiche di polizia
giudiziaria e di pubblica sicurezza consentono di svolgere con
maggiore autorevolezza e credibilità.
Al comma 2 dell'articolo 2, nel richiamare i compiti di polizia,
si sottolinea l'importanza della prevenzione. È bene avere
consapevolezza che la prevenzione che si vuole effettuata dal Corpo
forestale sarà tanto più efficace quanto più c'è responsabilità e
collegialità di tutti i settori nel voler agire secondo logiche di
prevenzione, attraverso la divulgazione delle leggi portate
efficacemente a conoscenza dei cittadini da parte dei pubblici
poteri interessati.
Senza ricercare delle colpe, dobbiamo ammettere come si sia
sovente chiesto ai forestali o ad altri analoghi operatori di fare
opera di divulgazione e di sensibilizzazione, ovvero di
prevenzione, quando questi avevano ormai solo lo strumento della
repressione, stante l'obbligatorietà dell'azione penale. Ben
vengano i compiti indicati nella seconda parte del comma 2, dunque,
in un quadro di condivisa responsabilità e non di mera delega.
Il comma 4 dell'articolo 2 apre ad un nuovo e più moderno
utilizzo del Corpo forestale attraverso il supporto che questo
corpo può dare agli enti locali sia nel settore della vigilanza
ambientale e dell'ordine pubblico, sia attraverso la messa a
disposizione delle conoscenze in fatto di valorizzazione e di
tutela delle risorse naturali.
Nell'ambito dell'organizzazione della struttura sono state
adottate due importanti innovazioni: la prima concerne il
raggruppamento in uno stesso organico del personale con funzioni di
polizia e di quello tecnico-amministrativo in quanto funzionali
l'uno all'altro; la seconda riguarda l'istituzione della figura del
funzionario forestale che rappresenta la cerniera tra i dirigenti e
il personale operativo. I funzionari forestali sono preposti alla
direzione di uffici o al coordinamento di settori per i quali è
necessaria la qualifica di polizia giudiziaria e di pubblica
sicurezza.
Le modalità di reclutamento e di avanzamento dei profili
professionali delle guardie forestali, dei sottufficiali e dei
funzionari forestali sono demandate ad un regolamento da emanarsi
entro 180 giorni dalla data di approvazione del presente disegno di
legge, sentite le organizzazioni sindacali, si confida che in
quella sede trovino soddisfazione alcune aspettative espresse dalle
varie rappresentanze del Corpo forestale.
Viene istituita la Commissione del Corpo forestale con compiti
consultivi e propositivi in fatto di vestiario, automezzi,
materiale tecnico e per i riconoscimenti da conferire al personale
forestale in occasione della festa del Corpo forestale prevista nel
disegno di legge, manifestazione, questa, intesa come celebrazione
e occasione di sensibilizzazione di quei valori che l'attività del
forestale sottende e difende.
Si è voluto recuperare una tradizione che vedeva i forestali
ritrovarsi in occasione della festa degli alberi prima e della
montagna poi. Ricordo come l'istituto dei riconoscimenti era stato
adottato sino dal dopoguerra ed era previsto nella legge n. 6/1968
istitutiva del Corpo forestale valdostano.
Al personale non dirigenziale in possesso delle qualifiche di
polizia giudiziaria e pubblica sicurezza che transita in altri
ruoli dell'Amministrazione regionale è data possibilità di opzione
per il rientro nel Corpo forestale entro il limite di cinque anni,
periodo oltre il quale si ritiene che detto personale non sia più
sufficientemente aggiornato in questo settore specifico che
richiede un costante adeguamento professionale, in particolare
sull'evoluzione delle normative.
A sottolineare come l'esercizio di funzioni che prevedono
l'attività di pubblica sicurezza e polizia richieda un particolare
comportamento, in attesa che con il prossimo contratto collettivo
di lavoro si disponga in merito, è ribadita una speciale disciplina
alla quale deve sottostare il personale in possesso di queste
qualifiche. Le sanzioni disciplinari previste in questo titolo sono
da intendersi aggiuntive a quelle già previste per tutto il
personale regionale.
Sono ridefinite le modalità per l'individuazione dei comandanti
e dei vicecomandanti di stazione e per le loro sostituzioni.
L'articolo 22 ribadisce l'importanza del radicamento dei
forestali nel territorio e nel tessuto sociale in cui operano, per
questo motivo e per migliorare l'efficienza della continuità del
servizio viene ribadito l'obbligo di residenza all'interno della
giurisdizione e di quello di domicilio presso gli appositi edifici
di proprietà dell'Amministrazione regionale, nel caso manchino è
prevista la dotazione mediante affitto. Queste disposizioni sono
attuate dalla Giunta regionale che può concedere deroga alla
condizione che siano rispettate le esigenze di servizio e i criteri
di economicità.
Il Corpo forestale promuove e partecipa ad attività agonistiche
attinenti allo svolgimento dei propri compiti di istituto; per
queste finalità può essere costituita una specifica associazione
sportiva riservata ai componenti del Corpo forestale e può essere
autorizzato il distacco di personale presso i centri sportivi per
una durata anche superiore a 24 mesi consecutivi.
La dotazione organica è aumentata di 6 unità che saranno
destinate a 4 posti di maresciallo e a 2 funzionari forestali.
Per concludere voglio richiamare la vostra attenzione sul fatto
che il Corpo forestale è un privilegio derivante dal nostro statuto
di autonomia e costituisce una grande risorsa umana, professionale
e operativa. Esso, come è avvenuto nel passato, è chiamato a
svolgere compiti fondamentali non solo per la salvaguardia di
risorse strategiche come quelle ambientali, ma anche per la qualità
della vita dei cittadini, in particolare per quelli residenti nelle
valli laterali.
Esso può essere il testimone della presenza dell'Istituto
regionale presso tutte le comunità. Deve contribuire al
miglioramento della sicurezza pubblica e far crescere nei cittadini
il rispetto e l'attenzione verso le nostre risorse ambientali. Va
posto nella condizione di essere un riferimento non per
confliggere, ma per affiancare coloro che traggono il loro
sostentamento dall'agricoltura.
Non bisogna occultare l'identità del Corpo forestale in quanto
corpo di polizia, semmai occorre agire in modo tale che questa
attribuzione rafforzi l'azione intesa a raggiungere questi
obiettivi.
La Regione, disponendo di un tale organismo, deve assumersi
l'ulteriore responsabilità di seguire con puntuale controllo, anche
politico, l'operato del Corpo forestale, che non significa
condizionarlo, ma prestare attenzione al modo in cui esso esercita
i poteri e i compiti che gli sono affidati.
Il primo passo dovrebbe essere quello di accertarsi che la
formazione dei futuri forestali sia improntata alla tolleranza,
alla solidarietà, al servizio del cittadino e delle istituzioni.
All'agente non è consentito e non deve essere consentito di
chiudere gli occhi ma, nell'atto dell'accertamento dell'infrazione,
deve avere l'indole e la formazione per rispettare l'eventuale
responsabile e rapportare all'organo giudicante il fatto in modo
oggettivo, senza forzature colpevoliste o pregiudiziali.
Il nostro compito non deve ritenersi compiuto con l'approvazione
di questa o di altre leggi in favore del Corpo forestale, ma anche
nel legiferare in modo che l'applicazione delle leggi, soprattutto
se prevedono regimi sanzionatori, sia chiara e trasparente per i
tutori e per i cittadini e che sia dato ampio spazio
all'informazione e alla prevenzione.
È poi mia convinzione che la qualità dell'operato dei forestali,
sia nell'attività amministrativa, intesa a migliorare il rapporto
fra l'uomo e l'ambiente, sia in quella di polizia, rivolta a
prevenire, scoprire e reprimere le infrazioni, possa essere
positivamente influenzata dalla vicinanza, vigile, attenta e
rispettosa che le istituzioni regionali saranno capaci di esprimere
al Corpo forestale.
Si dà atto che dalle ore 17,55 presiede il Vicepresidente
Lattanzi.
Presidente
La discussione generale è aperta.
La parola al Consigliere Praduroux.
Praduroux (UV)
In considerazione della rilevanza di
questo provvedimento legislativo desidero esporre a questa
Assemblea alcune brevi riflessioni come contributo alla
discussione. Devo innanzitutto sottolineare l'importanza del ruolo
svolto dal Corpo forestale della Valle d'Aosta a partire dalla sua
istituzione ad oggi.
Come abbiamo potuto rilevare nell'articolato, emergono le
materie nelle quali il Corpo forestale della Valle d'Aosta
interviene, rendendo operative quelle competenze ampie di cui la
Regione dispone nei settori della salvaguardia del patrimonio
agro-forestale, della tutela ambientale e dello sviluppo delle
risorse ambientali.
Nell'assolvere queste funzioni il Corpo forestale della Valle
d'Aosta ha sviluppato una propria fisionomia che va ben oltre i
compiti di polizia specializzata nei settori appena accennati o di
puro controllore, il Corpo forestale della Valle d'Aosta ha saputo
negli anni creare uno stretto legame con il territorio, con le
comunità locali, entrando così in qualità di elemento tipico e
direi fondamentale della vita quotidiana della nostra realtà di
regione di montagna.
Ritengo quindi che la devoluzione alla Valle d'Aosta di alcuni
servizi, così come recita il decreto legislativo del Capo
provvisorio dello Stato del 1946, che ha previsto che i relativi
servizi forestali fossero oggetto di competenza della
Circoscrizione autonoma della Valle d'Aosta - la Regione autonoma
doveva infatti ancora essere costituita -, non sia stata sciupata,
ma sia stata invece degnamente interpretata e applicata dal
legislatore regionale e dalla componente governativa e
amministrativa valdostana.
Si tratta dunque di un percorso che ha subito vari adattamenti
in una costante tendenza all'adeguamento alle variazioni del
contesto e delle condizioni di azione nell'ambiente montano in cui
il Corpo forestale della Valle d'Aosta è chiamato ad operare,
trasformazioni che hanno toccato anche l'apparato amministrativo
regionale. È decoroso sottolineare peraltro che con questo
provvedimento legislativo vengono abrogate alcune leggi, sono ben
9, che hanno disciplinato la materia, si va così applicando il
principio di semplificazione legislativa che proprio in questa
legislatura regionale ha visto una concreta realizzazione di
un'ottica di efficace pulizia dell'apparato normativo
regionale.
Nel corso di questi mesi si sono moltiplicate le occasioni di
dibattito e di studio delle problematiche legate alla montagna ed è
stata ribadita più volte la vocazione della nostra Regione ad
essere un laboratorio di sperimentazione, ma anche di concreta
applicazione di soluzioni nell'ambito di un contesto alpino ben
definito.
Anche nella materia oggi al centro dell'analisi di questa
Assemblea possiamo porre in evidenza la validità del modello
valdostano di gestione del Corpo forestale con un'esperienza che ha
saputo integrare nel tempo i compiti di controllo del territorio e
delle attività su di esso svolte con le esigenze di tutela
ambientale, di prevenzione, di monitoraggio, di possibili dissesti
idrogeologici, unendo a ciò la capacità di porsi in relazione con
una realtà locale particolare, ma anche con le secolari tradizioni
e con il patrimonio di "savoir faire" delle consuetudini locali e
delle pratiche silvopastorali. Nell'ambito del lavoro svolto in
commissione è stato possibile rilevare questa capacità del Corpo
forestale della Valle d'Aosta ad essere costantemente legato al
territorio e alle comunità che su di esso vivono e lavorano,
proprio per questo motivo il testo di legge, anche grazie agli
emendamenti di commissione, ha potuto rafforzare questa capacità di
collaborazione e di rapporto con gli enti locali.
Avviandomi alla conclusione di queste brevi riflessioni mi
rimane ancora da porre in evidenza l'ulteriore ruolo importante che
il Corpo forestale della Valle d'Aosta potrà interpretare in
qualità di valido e competente testimone: si tratta dell'attività
di sensibilizzazione e di valorizzazione del patrimonio naturale,
di divulgazione delle azioni nel settore della prevenzione
ambientale e anche nella formazione e nell'educazione ambientale
presso i giovani anzitutto.
La Regione Valle d'Aosta è all'avanguardia nella realizzazione
di iniziative volte ad avvicinare cittadini e turisti ad un
ambiente di montagna con la disponibilità di aree attrezzate, di
oasi naturalistiche, di percorsi guidati e di sentieri nella
natura.
Il Corpo forestale potrà essere validamente impiegato, come già
è stato fatto, per mantenere e per promuovere il corretto utilizzo
di tali strutture e anche per favorire e diffondere un giusto e
adeguato approccio, soprattutto dei più giovani, verso le bellezze
e le risorse naturali, contribuendo così a promuovere il rispetto
del patrimonio territoriale e dei beni ambientali che sono preziosi
risorse per lo sviluppo del turismo di montagna.
Presidente
La parola al Consigliere Frassy.
Frassy (FI)
Su questa legge abbiamo fatto diversi
approfondimenti in commissione, nel senso che il nostro gruppo ha
portato in quella sede un apporto franco con una serie di proposte
che sono state anche in parte recepite nel testo della III
Commissione che è oggetto oggi di valutazione e di votazione,
perciò sicuramente è al di sopra di ogni sospetto che nell'ambito
della materia abbiamo cercato dal nostro punto di vista di
contribuire con gli approfondimenti sulle questioni tecniche che
rendessero più armonico e più funzionale il disegno di legge che la
Giunta aveva varato rispetto agli obiettivi che si erano
prefissati, ciononostante non siamo assolutamente convinti che
questo fosse il momento migliore per addivenire a questo tipo di
disegno di legge.
Diciamo questo perché, come il relatore giustamente ha
evidenziato, la legge vigente risale a circa 25 anni fa ed è una
legge che, con i suoi limiti e le sue pecche, aveva disegnato un
impianto che probabilmente all'epoca in cui l'aveva impostato era
sicuramente adeguato alle esigenze del tempo. Molte cose sono
cambiate e forse il cambiamento che oggi andiamo a impostare con
questa legge poteva essere addirittura anticipato negli anni
passati, ciò non è stato fatto e viene fatto in un momento in cui
c'è una grossa evoluzione del quadro normativo, del quadro
costituzionale delle funzioni che vengono delegate alle
regioni.
Non possiamo non ricordare come un decreto legislativo del 1946
avesse previsto che in Valle d'Aosta le funzioni del Corpo
forestale dello Stato venissero svolge da un corpo forestale di
tipo regionale, dunque diverso rispetto a quella che è l'unitarietà
del Corpo statale. La modifica al titolo V della Costituzione ha
complicato la previsione contenuta nel decreto legislativo del 1946
in quanto riconosce una riserva a favore dello Stato in materia
ambientale. Non è sfuggito a nessuno, e il relatore ben lo ha
evidenziato, come il Corpo forestale dello Stato inizialmente abbia
un grosso impegno nelle materie di tipo ambientale. In base alla
gerarchia delle fonti è oggi insostenibile e dunque precluso che il
Corpo forestale valdostano possa assumersi tutte le prerogative che
ha il Corpo forestale dello Stato ma, richiamando la previsione del
decreto legislativo del 1946, c'era forse lo spazio per affrontare
la vicenda legislativa non con la fretta estiva, ma con un
confronto politico con il Governo nazionale. Questo avevamo
auspicato in commissione, avevamo cioè domandato all'Assessore
Perrin se non ritenesse opportuno, necessario, nel momento in cui
si andava a mettere mano a questo disegno di legge, non ridurre e
limitare le prerogative riconosciute nel precedente testo
legislativo, ma semmai ampliare e sancire la parificazione delle
funzioni del Corpo forestale valdostano rispetto alle competenze
del Corpo forestale dello Stato che teoricamente in Valle d'Aosta
dovrebbe essere sostituito (spiegherò poi perché teoricamente).
L'Assessore Perrin in commissione ci ha dato una risposta
parziale, nel senso che ci ha detto che erano state fatte delle
verifiche a livello tecnico e non a livello politico e che questo
era il massimo del risultato che si poteva conseguire, allora qui
si misura anche la volontà e la capacità di salvaguardare le
attribuzioni che l'autonomia ci ha nel tempo conferito perché
sicuramente questa legge, se può essere un passo avanti in alcuni
piccoli aspetti di tipo organizzativo, riteniamo che sia un passo
indietro o comunque uno stop rispetto a quella che era la
previsione del decreto legislativo n. 532/1946.
Infatti noi riteniamo che non ci sia stata, non direi nemmeno la
capacità, ma la volontà politica di attivare un confronto con il
Governo nazionale dal quale poteva promanare la consapevolezza che,
indipendentemente da quella previsione sancita nel titolo V della
Costituzione, con un provvedimento, se del caso di tipo
costituzionale, venisse ribadito che in materia ambientale il Corpo
forestale valdostano aveva pienezza di competenza e di potere,
invece il compromesso lo si vede fin dall'articolo 2 del disegno di
legge nel quale si dice ovviamente ciò che allo stato dei fatti non
poteva non essere detto ovvero che le attribuzioni al Corpo
forestale sono limitate alle materie delegate alla Regione Valle
d'Aosta.
Così facendo, ci troviamo nella situazione paradossale che è
quella di avere un Corpo forestale valdostano che non ha la
possibilità di essere operativo in tutte quelle materie che sono
tipiche del Corpo forestale dello Stato, tant'è che è di questi
tempi la vicenda del Parco del Gran Paradiso in riferimento a
quello che può essere o non essere il ruolo del Corpo forestale
dello Stato in un ambito territoriale che ha una sua peculiarità
dal punto di vista delle norme che regolamentano le tante
situazioni del Parco del Gran Paradiso, dove vi è un corpo di
guardia-parco e dove vi è comunque l'intendimento di farvi operare
anche i forestali dello Stato. È fatto notorio come in Valle
d'Aosta abbiano operato i forestali dello Stato a margine delle
note vicende dei mangimi adulterati in quella vicenda che si
sintetizza nel nome di "mucca pazza" per fare nelle stalle
valdostane tutta una serie di verifiche che non sono state
richieste ai forestali del corpo regionale.
Il giudizio politico complessivo su questa operazione allora non
può essere positivo e non capiamo neppure quale sia l'urgenza
tecnica e legislativa di arrivare ad una legge che ha un respiro
politico limitato alla cattiva difesa dell'esistente, rinunciando
forse a più di qualcosa rispetto all'esistente.
Non ci dilunghiamo sugli aspetti tecnici, che abbiamo
approfondito ed emendato e sui quali ci siamo confrontati in
commissione, va però detto che questa legge ha un altro elemento
negativo: è una legge nettamente diversa rispetto alla legge n.
66/1977, legge articolata che definiva in maniera puntuale tutta
una serie di questioni di tipo gestionale. Il disegno di legge n.
158 lascia invece ampi spazi alle successive definizioni che si
muoveranno su due binari: sul piano del regolamento che dovrà
essere adottato nei 180 giorni o poco più o poco meno e a livello
di una serie di delibere di Giunta che nel tempo andranno ad
adattare le norme agli aspetti di tipo tecnico-regolamentare.
Così facendo, è evidente che l'abrogazione della legge n.
66/1977, che era una legge-regolamento, creerà nel periodo
necessario per andare ad approntare il nuovo regolamento un vuoto
legislativo, nel senso che l'abrogazione dell'impianto precedente,
in assenza della ridefinizione attraverso lo strumento
regolamentare di quelle materie non più normate, lascerà
probabilmente alla discrezione dei comandanti di stazione, o non so
di quali altri organismi, la risoluzione di tutta una serie di
questioni.
Noi perciò, pur ribadendo che abbiamo dato il totale impegno
nell'affrontare le questioni tecniche, riteniamo che questa legge
sia carente dal punto di vista della valutazione politica ed è
questo giudizio di arresa di fronte a quello che poteva essere un
momento di confronto fra istituzioni che ci lascia nella
convinzione che non si vada a valorizzare il Corpo forestale
valdostano, ma che ci si limiti a gestire e ad adeguare in maniera
discutibile in questo momento particolare la legge del 1977.
Ribadisco, Assessore, che lei non ci ha spiegato in commissione
quali siano i motivi di questa urgenza. Non pensiamo che i motivi
di questa urgenza possano essere riconducibili a quella che era una
problematica dei comandi nelle stazioni in assenza dei marescialli
perché sarebbe veramente poca cosa se questo fosse l'elemento
fondante di questa legge.
Ribadiamo peraltro che anche sulle questioni tecniche, una per
tutte… con una certa preoccupazione
temiamo che l'impostazione data al nuovo testo legislativo rischi
di creare un effetto desertificazione di quelle che sono le
stazioni rispetto a quello che era il concetto di presidio del
territorio che ha sempre caratterizzato il Corpo forestale
valdostano. Riteniamo che la nuova impostazione che viene data agli
obblighi di residenza in riferimento alla circoscrizione e di
domiciliazione negli edifici dell'Amministrazione sia uno dei
criteri più blandi rispetto a quella che era una delle
caratteristiche del Corpo forestale e che riteniamo avrebbe dovuto
essere mantenuta e valorizzata.
Queste sono un insieme di considerazioni che ci portano ad
esprimere un giudizio negativo sull'impianto complessivo di questo
disegno di legge.
Presidente
La parola al Consigliere Comé.
Comé (SA)
Ritengo doveroso intervenire sul disegno di
legge regionale che riguarda il Corpo forestale per due ordini di
motivi: il primo perché occorre riaffermare la necessità che le
nuove norme siano guidate dal principio irrinunciabile della nostra
incondizionata competenza in materia; il secondo perché occorre
essere consapevoli sin da questo momento che il trasferimento delle
norme nel necessario regolamento attuativo possa quanto prima
avvenire nel rispetto di tutti i principi che sono alla base della
nuova disciplina e che potranno meglio definirne l'efficacia
operativa.
Per quanto riguarda la nostra competenza istituzionale, si
impone veramente la necessità di parlare chiaro. Non ci troviamo
certamente in un periodo in cui si possa affermare che stia
continuando la progressiva regionalizzazione del Corpo forestale,
avviata sia pure lentamente da vari anni, la quale rispetto ad un
anno fa aveva raggiunto il 70 percento dei forestali italiani,
purtroppo si è cambiata rotta e il tentativo del Governo è oggi
quello di accentrare e passare di nuovo il Corpo forestale italiano
allo Stato e questo nonostante il gran parlare che si fa di
devolution.
A tale riguardo va ricordata la proposta dell'emendamento
presentato dai nostri Parlamentari a quel disegno di legge per
salvaguardare tutte le nostre competenze e prerogative.
L'operazione di recupero statale non avviene soltanto attraverso
una disciplina di riappropriazione del personale forestale, ma si
procede addirittura sul piano della competenza legislativa
esclusiva nelle materie a cui è preposto il Corpo forestale poiché,
con le recenti modifiche al titolo V della Costituzione, lo Stato
si appropria di una competenza esclusiva regionale qual è quella
della tutela dell'ambiente e dell'ecosistema, in tal modo esso può
giustificare la necessità del recupero di un corpo forestale
statale. È comprensibile come in questa situazione si debba
riaffermare con vigore nei confronti dello Stato e del Governo che,
se nei confronti delle altre regioni il DPR n. 11/1972, con il
quale vennero trasferite alcune funzioni amministrative in materia
di agricoltura e foreste alle Regioni a statuto ordinario, stabilì
la permanenza del Corpo forestale allo Stato anche se impiegato
dalle regioni, per la Valle d'Aosta quello stesso DPR non operò e
questo per una ragione attribuibile alla sola nostra Regione in
quanto noi, già con l'articolo 1 del decreto legislativo del Capo
provvisorio dello Stato n. 532/1946, avevamo ottenuto la
soppressione del Comando gruppo del Corpo forestale e la
devoluzione dei servizi del Corpo forestale alla Valle d'Aosta che
- cito -:
"vi provvede con appositi uffici e proprio
personale"
.
Se il Corpo forestale valdostano, a differenza di quello delle
altre regioni, sostituisce quindi dal 1946 quello statale
soppresso, consegue che esso debba svolgere tutti i servizi e le
funzioni proprie di quello statale e questo anche se nel frattempo
lo Stato abbia recuperato ulteriori materie o funzioni sottraendole
alla competenza o alle attribuzioni delle Regioni a statuto
ordinario o comunque di regioni per le quali non è mai avvenuta la
devoluzione operata invece a favore della sola Valle d'Aosta nel
1946.
Ora devo essere molto onesto nel dire che la formulazione
dell'articolo 2 del disegno di legge in esame mi appare riduttiva
rispetto non solo ai compiti che erano stati attribuiti al Corpo
forestale con le leggi regionali n. 6/1968 e n. 66/1977, ma anche
alla chiarissima devoluzione di tutti i servizi del Corpo statale
alla Valle d'Aosta disposta con la citata norma statale,
pre-statutaria, del 1946. Si tratta di una materia, quella del
Corpo forestale e dei compiti ad esso attribuiti, che non dovremmo
sacrificare nei confronti del Governo, anche perché il nostro
compito è anzitutto quello di affermare le nostre buone ragioni
visto che sono fondate e legittime e di avviare semmai un confronto
nel corso del quale non è detto che il Governo non comprenda le
nostre ragioni che sono realmente legittime e fondate anche
storicamente e costituzionalmente.
Per quanto riguarda poi la necessaria salvaguardia in fase
operativa dei principi guida a cui si ispira la nuova normativa, è
certo che la legge che oggi approviamo è una bella cornice, è però
altrettanto opportuno che in tempi ragionevolmente stretti essa
venga posizionata in un quadro che ne rappresenti coerentemente un
regolamento attuativo, tale da rispondere a quelle attese a cui le
sole norme della legge non danno una completa risposta. Come è
stato già rilevato in sede di audizioni, per esempio, la nuova
figura del funzionario forestale non è sufficientemente configurata
nella norma, che rinvia al regolamento attuativo, ma qui il compito
appare difficile perché si tratta di riempire con il regolamento
una carenza della norma. La nuova figura era stata prevista dal
decreto legislativo n. 155/2001 come figura operativa con mansioni
di direzione e di interfaccia con altri corpi di polizia.
C'è poi il problema che vengano assegnati al regolamento
attuativo tutti gli aspetti applicativi della legge; viste anche le
richieste presentate dal Consiglio direttivo dell'Associazione
sottufficiali guardie del Corpo forestale valdostano, sarebbe
opportuno fare una riflessione se non evitare le scorciatoie
amministrative quando sono in ballo procedure che riguardano il
percorso professionale che un interessato deve conoscere al fine di
poterlo svolgere con tutte le adeguate tutele all'interno del Corpo
forestale. Infine è stato rilevato da parte di certi rappresentanti
dei forestali il timore che, poiché ci sono voluti tanti anni per
arrivare a questa legge, ce ne vogliamo altrettanti per ottenere il
necessario e indispensabile regolamento attuativo. L'articolo 5
della legge stabilisce che il regolamento dovrà essere approvato
dal Consiglio regionale entro 180 giorni e, tenuto conto che ci
stiamo avviando verso la fine di questa legislatura, sarebbe
opportuno che non si andasse oltre il termine stabilito dalla
legge.
Certamente il corpo forestale valdostano ha svolto nei suoi 35
anni di attività un ruolo importante e determinante nella
sorveglianza e tutela del nostro patrimonio forestale e faunistico.
L'auspicio è che, con le attribuzioni determinate dalla legge e dal
regolamento, che spetteranno al Corpo forestale valdostano, e
grazie alla professionalità acquisita dal nostro Corpo, si riesca a
mantenere e incentivare quei rapporti con gli enti locali e con gli
agricoltori per la tutela e gestione del territorio
agro-silvo-pastorale e con i cittadini per la sempre maggiore
sensibilizzazione e valorizzazione delle nostre vallate, il tutto
attraverso un percorso dove il forestale venga visto come un
consulente dei cittadini che, con la sua presenza costante sul
territorio, agisca sempre più sulla prevenzione.
Presidente
La parola al Consigliere Ottoz.
Ottoz (UV)
Permettetemi una breve nota. Vorrei
ringraziare a proposito di questo disegno di legge la commissione e
l'Assessore Perrin per avere accettato l'emendamento al comma
secondo dell'articolo 23 prevedendo la possibilità di costituire
un'associazione sportiva del Corpo forestale valdostano. Questa
possibilità potrebbe rivelarsi assai utile nello scenario, che non
si preannuncia facile, dello sport regionale ad altissimo livello,
bilanciando quegli effetti della costante evoluzione di questi
ultimi anni, e tuttora presente dell'atteggiamento delle forze
armate e da noi del Centro sportivo dell'Esercito in particolare,
che è oggi l'unica struttura che permetta in Valle d'Aosta ai
nostri giovani atleti della massima qualificazione negli sport
invernali di evitare di essere costretti ad abbandonare la Valle
per proseguire la loro attività sportiva. Unica struttura, ripeto,
che rivesta oggi questo importante ruolo, il cui futuro però non
poggia su basi di assoluta certezza a lungo termine.
Ecco perché considero questo emendamento un tassello oggi non
necessariamente attivo, ma lungimirante, che potrebbe
rappresentare, qualora ne sorgesse la necessità, una parziale o
buona soluzione di un problema di sempre dei nostri grandi atleti
negli sport legati al nostro territorio di montagna.
Presidente
La parola alla Consigliera Squarzino
Secondina.
Squarzino (PVA-cU)
Nessuno del nostro gruppo è esperto in
temi tipici del Corpo forestale. Il mio intervento tratteggerà un
quadro organico come quello dei colleghi che mi hanno preceduto, in
particolare del relatore. Vorrei fare alcune puntualizzazioni,
analizzando aspetti della legge su cui intendiamo intervenire con
degli emendamenti.
Bisogna distinguere anzitutto il ruolo del Corpo forestale da
questa legge. In questa sede tutti siamo consapevoli del ruolo che
il Corpo forestale svolge in Valle d'Aosta per tutti gli effetti
positivi che sono stati elencati molto bene dal relatore, per tutto
quello che riguarda la tutela, la prevenzione, la cura
dell'ambiente, del paesaggio, dell'acqua, della pulizia, di tutto
quello che rende il nostro paesaggio particolare e credo che gli
appartenenti a questo Corpo siano, insieme agli agricoltori, gli
operatori più importanti del nostro ambiente.
C'è anche una funzione di controllo che è altrettanto utile,
perché serve a capire dove le cose non vanno bene e dove si può
intervenire. Poi c'è una presenza capillare sul territorio:
l'attività di osservazione del territorio, svolta in modo capillare
e continuo consente di raccogliere informazioni utili per chi è
chiamato a decidere. Sottolineo ancora quello che altri già hanno
ricordato: in questi anni il Corpo forestale è cresciuto
professionalmente. E qui va dato atto a tutti coloro che hanno
lavorato per la formazione di tale Corpo. Quindi nulla da dire
sulla validità, sull'importanza dei compiti e del ruolo che ricopre
il Corpo forestale valdostano.
Detto questo, ci chiediamo: questa legge, in che rapporto sta
con il Corpo forestale? È proprio una legge così importante e
utile, così tempestiva, necessaria, opportuna? Sono domande che ci
siamo rivolti in tanti in commissione e gli stessi rappresentanti
del Corpo forestale hanno riproposto questi dubbi. Qualcuno ha
detto
: "L'attuale legge è tutelante, non è necessario prevederne
un'altra"
; altri hanno detto:
"Non sarebbe forse meglio
aspettare che cambino le cose a livello nazionale per capire meglio
dove va a parare la nuova legge sulla devolution?"
; altri
ancora hanno detto:
"Sono 8-10 anni che questa legge è in
gestazione, che si parla di intervenire con una nuova legge e come
mai adesso è diventata così urgente questa legge?"
.
Una delle motivazioni che è stata addotta è quella di adeguare
l'attuale normativa alla situazione che si è venuta a creare con la
legge n. 45/1995, che ha rivisto tutta l'organizzazione del
funzionamento dei servizi della Regione. Credo che questa
motivazione sia abbastanza fragile; e non tale da determinare
l'accelerazione che è stata impressa a questa legge.
Ci siamo chiesti allora se non c'è un'urgenza politica. A questo
riguardo in commissione si è svolto un dibattito che gli stessi
forestali hanno alimentato con le loro osservazioni, richieste,
domande, dicendo:
"È importante oggi intervenire? c'è una
volontà politica da affermare? Perché o c'è una forte volontà
politica di affermare l'importanza del Corpo forestale nella nostra
Regione, di ribadire la sua autonomia, le sue competenze nello
svolgere in valle le funzioni attribuite al Corpo forestale dello
Stato oppure non si vedono i motivi dell'urgenza di questa
legge"
.
Io credo quindi che solo alla luce di questa volontà politica si
possa giustificare l'urgenza di questa legge. Ma la formulazione
dell'articolo 2, comma 1, laddove si indicano i compiti del Corpo
forestale, non aiuta a fare chiarezza sui suoi compiti. Le
affermazioni usate sono ambigue: al limite su questo punto era
molto più chiara la vecchia legge.
Se si vuole qui intervenire con una nuova legge, bisogna
intervenire allora con chiarezza, affermando bene quello che si
vuole ed è quello che i rappresentanti delle guardie forestali
hanno chiesto a più riprese in commissione. Questo è il primo punto
importante, di natura politica, si vuole cioè capire qual è la
volontà politica di questa Regione rispetto al Corpo forestale e
noi presentiamo un emendamento che cerca di togliere le ambiguità
esistenti.
Una seconda osservazione che intendo fare riguarda l'impianto
più complessivo della legge. Qui altri hanno richiamato come questa
legge sia una legge quadro che non entra tanto in aspetti
particolari, ma che demanda la decisione in molte materie alla
Giunta, al dirigente e via dicendo. Mi sembra che nella legge si
faccia riferimento in un unico caso al regolamento da emanare entro
180 giorni: laddove si indica il regolamento come sede in cui
definire le modalità di reclutamento e di avanzamento della
categoria. Condividiamo questa precisazione. Però nella legge ci
sono moltissimi altri temi che andrebbero regolamentati, previsti e
definiti nel regolamento, allora perché non indicare con chiarezza
in questa legge quali sono le materie specifiche che saranno
definite nel regolamento? Questo darebbe molta più trasparenza
nelle decisioni che verranno prese.
Capisco che l'aspetto esecutivo non può essere affrontato nel
momento in cui si definisce un quadro legislativo generale, ma è
anche vero che i vari provvedimenti devono essere adottati in base
a criteri trasparenti. Il regolamento è un luogo in cui fare
chiarezza sia nei confronti del personale, sia a livello politico
in Consiglio. Presenteremo quindi una serie di emendamenti con cui
definiamo alcuni punti che riteniamo importante che siano trattati
nel regolamento.
Presidente
La parola al Consigliere Curtaz.
Curtaz (PVA-cU)
Volevo approfittare del dibattito prima
della chiusura della discussione generale per porre, in tutta
umiltà, soprattutto al Consigliere relatore, che è notoriamente
esperto in materia, ma anche all'Assessore, una mia osservazione
rispetto al punto più controverso, dibattuto, per altri versi
"qualificante" della legge: mi riferisco all'articolo 2, 1° comma,
riguardante le attribuzioni del Corpo forestale valdostano. La
formulazione che ci viene proposta è un po' confusa,
contraddittoria perché è condizionata da quei problemi che il
Consigliere Cerise ha evidenziato nella sua relazione. La
formulazione prevede:
"Il Corpo forestale della Valle
d'Aosta… sostituisce, nell'ambito del
territorio regionale, il Corpo forestale dello
Stato…"
e fin qui è chiarissimo,
però prosegue:
"… e svolge nelle
materie di competenza regionale le funzioni e i compiti allo stesso
attribuiti in campo nazionale";
qui c'è una contraddizione
evidente perché, atteso che le materie ambientali sono riservate
dalla riforma del titolo II della Costituzione allo Stato, non si
capisce bene a cosa il Corpo forestale valdostano si dovrebbe
sostituire, se non a quelle materie. Forse non sono abbastanza
chiaro, ma credo che il relatore mi abbia capito.
Se il Corpo forestale valdostano sostituisce il Corpo forestale
dello Stato lo deve sostituire in tutto e non solo nelle materie
riservate alla competenza regionale, che poi sono residuali
rispetto a quelle più importanti riservate alla competenza
nazionale. Mi sembra, questa una contraddizione evidentissima nella
legge. Mi chiedevo, rileggendo l'articolo 117 della Costituzione,
se veramente questa preoccupazione di non andare incontro a
questioni di illegittimità costituzionali e di invasione di
competenze altrui è fondata. Leggo che il punto s) dell'articolo
117 riserva allo Stato la tutela dell'ambiente dell'ecosistema dei
beni culturali. C'è quindi una definizione generica: la tutela
dell'ambiente e dire "tutela dell'ambiente" non significa
necessariamente dire "Corpo forestale dello Stato" che pure opera a
tutela dell'ambiente.
Faccio un esempio: è riservata allo Stato la disciplina sulla
circolazione stradale, ma questo non impedisce che i vigili che
operano nell'ambito comunale svolgano la loro funzione, applicando
la normativa statale. Dico questo perché mi sembra che ci sia uno
spazio interpretativo che ci può consentire un attimo di coraggio
in più su questa materia, nel senso che si possa dire, anche per le
ragioni che si sono sempre dette in questa Regione a proposito
delle competenze, dell'autonomia, che quel Corpo forestale
valdostano sostituisce il Corpo forestale dello Stato, ma su tutte
le materie, altrimenti rischiamo veramente dei problemi
interpretativi e addirittura una minor competenza del Corpo
forestale valdostano!
Ripeto: modestamente prospetto questa mia lettura, forse
ottimistica. Non conosco poi la giurisprudenza in materia, che il
Consigliere Cerise ha citato nella sua relazione, però ritengo che
ci possa essere spazio interpretativo per la rivendicazione di una
competenza - fra l'altro riaffermando principi che abbiamo sempre
sostenuto. Non vorrei che tali principi vengano elusi, sulla base
di una interpretazione restrittiva delle nostre competenze, che
proprio noi proponiamo. Se qualcuno ha approfondito più di me
questa materia, chiedo che vengano dati dei chiarimenti in modo che
tutti possano avere gli strumenti necessari per esprimersi in
maniera il più possibile corretta e convinta su questa legge.
Si dà atto che il Consigliere Lanièce esce alle ore
18,46.
Presidente
Non ci sono altri consiglieri iscritti a
parlare, dichiaro chiuso il dibattito generale.
La parola all'Assessore all'agricoltura e risorse naturali,
Perrin.
Perrin (UV)
Innanzitutto vorrei presentare i miei
ringraziamenti, che non sono di rito, soprattutto al relatore per
la compiutezza della relazione e la precisione con cui è stato
analizzato ed esposto questo disegno di legge, un ringraziamento in
particolare alla III Commissione consiliare per l'apporto
costruttivo dato al testo e un ringraziamento che va esteso al
gruppo che ha lavorato alla predisposizione di questo disegno di
legge, perché questo provvedimento è il frutto di un lungo lavoro
portato avanti dalla Direzione del Corpo forestale in
collaborazione con i forestali stessi. La necessità di una
revisione della legge n. 66/1977 si era da tempo ravvisata,
soprattutto in considerazione delle mutate condizioni nelle quali
operano i forestali nella nostra regione, anche in relazione alla
nuova organizzazione della Regione per quanto riguarda il personale
e soprattutto in funzione dei mutamenti giuridico-amministrativi
che sono intervenuti in questo periodo.
Qualcuno si chiede se era opportuno questo disegno di legge o se
questo è il momento migliore; la valutazione politica è che questo
è il un momento opportuno per ribadire con forza le nostre
competenze in questo settore perché è in questo momento che il
Parlamento sta affrontando il problema dell'organizzazione del
Corpo forestale dello Stato. A questo proposito ricordo che non è
ancora stata approvata una nuova legge sul Corpo forestale dello
Stato, esiste un disegno di legge in discussione, che sta facendo
il suo iter parlamentare, e noi siamo intervenuti politicamente in
questa discussione segnalando in modo corretto dal punto di vista
istituzionale ai nostri Parlamentari gli emendamenti che
salvaguardino le nostre funzioni e le nostre competenze. Ricordo
che è in corso l'iter parlamentare, credo quindi che sia corretto
questo approccio, che è di confronto e di dialogo e che è stato
portato avanti in accordo con le altre Regioni a statuto speciale
che condividono con noi certe competenze per quanto riguarda le
funzioni dei loro corpi forestali regionali. L'intervento politico
quindi c'è stato, non siamo stati assenti in questa fase e tutto è
documentato anche da comunicazioni ufficiali e da proposte di
emendamenti.
Venendo alla formulazione del disegno di legge, vorrei dire
qualcosa su quelle che sono le premesse al disegno di legge, che
richiamano i nostri riferimenti normativi: lo Statuto speciale, nel
quale rientrano tutta una serie di competenze che sono proprie
delle funzioni che il Corpo forestale esercita sul territorio; il
decreto legislativo del Capo provvisorio dello Stato, che è la base
giuridico-normativa dell'istituzione del nostro Corpo forestale; le
nostre leggi, quella del 1968, istitutiva del Corpo forestale, e
l'attuale ordinamento del 1977, tutte competenze esercitate.
Oggi andiamo a definire meglio, non a creare confusione, quelle
che sono le competenze e le funzioni del Corpo forestale
all'interno della nostra Regione. Anche la modifica del titolo V
della Costituzione - giustamente il Consigliere Curtaz lo ha appena
evidenziato -, con la quale lo Stato si riserva la competenza in
materia ambientale, riteniamo che venga a ledere un principio di
competenza nostra, anche se l'articolo 10 della legge
costituzionale n. 3/2001 afferma:
"la diretta applicabilità alle
Regioni a statuto speciale delle sole parti contenenti forme di
autonomia più ampia rispetto a quelle già possedute"
, quindi
credo che questa dizione faccia salve quelle che erano le
competenze già possedute e già esercitate e che comunque vada a
garantire le nostre competenze. Per andare ad analizzare
completamente queste formulazioni, credo che si debba leggere
tutto, non solo una parte, cioè noi diciamo che
"il Corpo
forestale della Valle d'Aosta…
sostituisce, nell'ambito del territorio regionale, il Corpo
forestale dello Stato…"
- ed è
un'affermazione -
"… e svolge nelle
materie di competenza regionale le funzioni e i compiti allo stesso
attribuiti in campo nazionale"
, poi c'è il comma 2:
"Il
Corpo forestale opera nell'ambito del territorio regionale con
compiti di polizia ambientale e forestale per lo svolgimento delle
funzioni attinenti alla prevenzione, alla sorveglianza, alla tutela
e alla gestione del territorio agro-silvo-pastorale, forestale e
montano, del suolo, delle acque, dell'ambiente e delle risorse
naturali in genere, nonché di ogni altro compito
diretto…"
, eccetera, eccetera, cioè
andiamo a formulare compiutamente le attribuzioni del Corpo
forestale.
Nel comma 3 andiamo poi a specificare meglio tutte le funzioni
che sono attribuite al Corpo forestale della Valle d'Aosta. Ecco
perché credo che, in rapporto a quello che era detto nella legge
del 1977, c'è un aggiornamento delle funzioni che il Corpo
forestale valdostano esercita oggi sul territorio. Su queste
funzioni è stata fatta un'analisi approfondita, non ultimo in sede
di III Commissione, dove sono state apportate alcune ultime
precisazioni che ritengo importanti. Reputo pertanto di poter
asserire con una certa tranquillità che noi con questo disegno di
legge riaffermiamo con forza quelle che sono le nostre competenze
andando a formularle in modo dettagliato senza ombra di dubbi o di
interpretazioni.
Proporrei altre piccole riflessioni, proprio per rispondere ad
alcune perplessità sollevate, innanzitutto per quanto riguarda il
regolamento attuativo. È fatto cenno nel disegno di legge che un
regolamento attuativo applicativo di questa legge dovrà essere
presentato entro 180 giorni dall'approvazione della legge stessa.
Posso dirvi di più: questo regolamento è già abbozzato, è già
predisposto dalla commissione che ha redatto anche il disegno di
legge, si tratta ora di rimodularlo alla luce degli emendamenti e
dell'evoluzione subita dal nuovo testo di legge e tutta una serie
di quesiti che sono stati posti troveranno risposte precise nel
regolamento attuativo. Ecco perché, da una prima occhiata anche
agli emendamenti presentati dalla Consigliera Squarzino, dove viene
richiesto di fare riferimento per vari articoli al regolamento,
credo che questa richiesta sia superflua perché il regolamento
dovrà per forza definire tutta la parte attuativa della legge e,
nel momento della discussione, chiaramente si potrà entrare nel
dettaglio di queste determinazioni. È intenzione quindi del Governo
regionale di portare avanti, in attuazione di questo disegno di
legge, il relativo regolamento.
Un altro aspetto di cui si è parlato tanto e che è stato citato
anche in questa discussione, è la prevenzione; uno dei compiti
fondamentali del nostro Corpo forestale è quello della prevenzione,
sorveglianza, tutela e gestione. La prevenzione viene vista come
elemento importante ma, quando parliamo di "prevenzione" significa
soprattutto una seria attività di informazione e di formazione che
si deve attuare all'interno del territorio. Quindi è un complesso
di attività del Corpo forestale che deve poter trovare soluzioni in
una vasta azione, come dicevo, di informazione e di formazione
della popolazione su tutti gli aspetti concernenti la gestione e il
rispetto del territorio.
Per quanto riguarda il principio della territorialità del Corpo
forestale, della necessità di disporre di un corpo forestale
dislocato sul territorio, questa è una necessità che è ravvisata da
tutti, anche qui si sono fatti dei passi avanti. Innanzitutto si
prevede una collaborazione con gli enti locali in funzione delle
competenze che questi stanno acquisendo.
Ci saranno delle funzioni che devono per forza di cose essere
gestite insieme alle entità locali secondo modalità che potranno
essere definite attraverso il successivo regolamento. Non solo,
l'obbligo di residenza e la fissazione del domicilio nelle
circoscrizioni dove il forestale è assegnato e la disponibilità di
alloggi di servizio attestano la volontà di voler mantenere sul
territorio il personale forestale, perché questo è uno dei nostri
obiettivi fondamentali. Il personale avrà a disposizione
un'organizzazione centrale funzionale alla periferia, perché questo
è un altro aspetto innovativo della legge; un'organizzazione
centrale che con le figure dei funzionari forestali potrà dare
anche delle risposte più puntuali e pertinenti alla periferia.
Queste sono alcune considerazioni che mi sento di fare; penso
che questo disegno di legge vada a dare delle risposte pratiche ed
effettive a delle esigenze che sono sentite sul territorio. Credo
che con la puntualizzazione delle competenze del nostro Corpo
forestale, possiamo andare ad esercitare sul nostro territorio
tutte le competenze che sono attribuite alla nostra Regione, anche
in sostituzione del Corpo forestale dello Stato. Il Consigliere
Frassy citava alcuni esempi di interferenze. Per quanto riguarda il
discorso del Parco, credo che si sia chiarito che il Corpo
forestale dello Stato interviene solo per la parte piemontese del
parco, non per quella del territorio valdostano. Per quanto
riguarda altre iniziative, che, sono state prese, si tratta di
iniziative che sono state conseguenza di azioni di polizia
giudiziaria avviate in altre parti d'Italia e che hanno riguardato
attività ispettive nella nostra Regione, però non erano iniziative
partite direttamente dalla nostra Regione. Quindi si trattava del
completamento di inchieste o di necessità di ulteriori notizie per
inchieste partite da altre regioni d'Italia.
Si dà atto che dalle ore 18,57 riassume la presidenza il
Presidente Louvin.
Président
La parole au rapporteur, le Conseiller
Cerise.
Cerise (UV)
Volevo cercare di dare una risposta ai
quesiti avanzati dal Consigliere Curtaz.
Con il decreto n. 616/1977, quando cominciarono ad essere
trasferite competenze in materia di foreste e di ambiente alle
regioni, è iniziato un processo che avrebbe portato in seguito alla
regionalizzazione del Corpo forestale dello Stato; perché questo
Corpo, che fino a quel momento era anche gestore di una serie di
risorse, non avendole più, si trovava ad essere solo un corpo di
polizia, peraltro esercitando attività di polizia su competenze che
erano per lo più di carattere regionale.
A quel momento ebbero inizio una serie di incontri e di
iniziative che avrebbero portato finalmente alla regionalizzazione
del Corpo forestale dello Stato, ma con un percorso altalenante
perché lo Stato, volendo ogni tanto "riscoprire" il Corpo
forestale, gli ha affidato ora le competenze sugli incendi boschivi
- vedi la legge n. 47/1978 - poi, quando gli incendi boschivi sono
"passati" alle regioni, gli ha affidato la coordinazione con il
COAU (Centro operativo aereo unificato), insomma c'è stata tutta
una serie di travagli. Questo lo dico per far capire perché abbiamo
dovuto adottare questa formulazione.
Se andiamo a prendere il decreto legislativo n. 143/1997, dove
si parla di conferimento alle regioni delle funzioni amministrative
in materia di agricoltura, pesca e riorganizzazione
dell'amministrazione centrale, vediamo che in questo decreto si
abroga il Ministero delle risorse agricole, alimentari e forestali
e conseguentemente tutte le funzioni svolte dal Ministero in
materia di agricoltura, foreste, agriturismo, caccia, sviluppo
rurale e alimentazione sono esercitate dalle regioni direttamente o
mediante delega secondo le disposizioni di cui all'articolo 4. Ora,
questo decreto prevede, fra le altre cose, che:
"Con decreti del
Presidente del Consiglio dei ministri, da adottarsi ai sensi
dell'articolo 7, comma 1, della legge n.
59/1997… si provvede all'individuazione
dei beni e delle risorse finanziarie, umane, strumentali e
organizzative da trasferire alle regioni, ivi compresi i beni e le
risorse finanziarie, umane, strumentali e organizzative del Corpo
forestale dello Stato, non necessari all'esercizio delle funzioni
di competenza statale"
- e qui lancio un punto interrogativo -,
allora con questo si esprime la ferma volontà di regionalizzare il
Corpo forestale e si considerano delle funzioni residuali, per
quanto riguarda il Corpo forestale dello Stato, in capo allo Stato,
poi verranno meglio definite queste funzioni.
A questo punto andiamo a prendere il decreto legislativo n.
300/1999 dove si parla di riorganizzazione del Governo. In questo
decreto si stabilisce che tutte le competenze, anche residuali, in
capo al Corpo forestale dello Stato, che afferivano al Ministero
dell'agricoltura, devono essere trasferite al Ministero
dell'ambiente, tant'è che si dice al capo VIII, concernente il
Ministero dell'ambiente e della tutela del territorio, che:
"sono altresì trasferite le funzioni e i compiti attribuiti al
Ministero delle politiche agricole in materia di polizia forestale
ed ambientale"
. Anche qui, allora, c'è una "cosa" che non è mai
stata attuata perché tuttora il Corpo forestale è in capo al
Ministero dell'agricoltura con un atto di disobbedienza alle
proprie disposizioni, mentre doveva far parte del Ministero
dell'ambiente.
Se andiamo a vedere queste competenze, si legge:
"assetto del
territorio con riferimento ai valori naturali e ambientali;
individuazione, conservazione e valorizzazione delle aree naturali
protette, tutela della biodiversità, della fauna e della flora,
difesa del suolo…"
- che non
significa esercitare una difesa in divisa, ma significa dare delle
norme -
"… polizia ambientale,
polizia forestale ambientale: sorveglianza dei parchi nazionali e
delle riserve naturali dello Stato, controlli sul commercio delle
specie esotiche protette, sorveglianza sulla tutela della flora e
della fauna protette da accordi e convenzioni internazionali"
.
Ora, queste sono materie che sono riservate allo Stato e che sono
esercitate dal Corpo forestale.
Arriviamo al terzo passaggio: nel decreto n. 450/2000,
regolamento di riorganizzazione del Ministero delle politiche
agricole e forestali, che viene un'altra volta resuscitato dopo due
referendum e un decreto che lo abroga, si dà talmente per scontato
che il Corpo forestale all'interno del Ministero non c'è più che si
va ad istituire alle dipendenze funzionali del Ministero il reparto
speciale Carabinieri che svolge controlli straordinari nel settore
agroalimentare della pesca e via dicendo. Con questo decreto si
riconosce che il Ministero dell'agricoltura non ha più un corpo di
polizia, ma sulla carta, perché le operazioni, a cui faceva
riferimento il Consigliere Frassy e che riguardano questa materia,
sono state esercitate e sono tuttora esercitate dal Corpo forestale
dello Stato, che, se stiamo a quanto è scritto precedentemente, non
le dovrebbe esercitare perché non ha questo tipo di competenza. È
scritto:
"la polizia ambientale"
, ma non si parla di polizia
agroalimentare, che invece viene riconosciuta in capo al reparto
dei Carabinieri, peraltro collocato all'interno del Ministero e poi
dice altre cose, ma nella buona sostanza il Ministero
dell'agricoltura non dovrebbe più avere alcuna competenza in questo
tipo di materia, salvo l'agroalimentare del quale si deve occupare
l'Arma dei carabinieri. Infine, vi cito il decreto del 2001:
"Individuazione dei beni e delle risorse finanziarie, umane,
strumentali e organizzative da trasferire alle regioni"
, uno
degli ultimi decreti fatti dal "Governo Amato", se non sbaglio.
Con questo decreto si va definitivamente a sancire lo
smantellamento del Corpo forestale dello Stato destinando una quota
pari al 70 percento del personale appartenente alla dotazione
organica del Corpo forestale dello Stato,
"Il restante 30
percento del personale del Corpo forestale dello Stato che permane
nei ruoli del Corpo forestale dello Stato è individuato a seguito
di domanda…"
, eccetera, e infine
l'ultima cosa che stabilisce riguarda la formazione, prevede:
"Al fine di assicurare l'unitarietà operativa del Corpo
forestale…"
- notate che non parla
più di "Corpo forestale dello Stato", ma ne presuppone il suo
smantellamento nelle realtà regionali -
"… restano di competenza dello Stato
le funzioni di formazione e addestramento anche del personale
forestale regionale. Rimane ferma la competenza dello Stato in
materia di mobilitazione nei casi previsti dalla legge".
Questo
è il quadro.
Ci sono però ancora alcuni passaggi che sono molto illuminanti,
ad esempio il comma 6 dell'articolo 4 prevede che:
"In quanto
relativi a beni non più necessari all'esercizio delle funzioni
residuate dello Stato, saranno successivamente trasferiti alle
regioni gli stanziamenti relativi al
capitolo…"
, eccetera.
Lo Stato quindi in questa materia si tiene solo più delle
competenze residuali - potrei anche individuare quali siano, poi
magari ve lo dico -, ma con una certa sorpresa il Ministro delle
politiche agricole e forestali, in data 17 ottobre 2000, fa un
decreto che è a dir poco un abuso di atto di ufficio perché, a
fronte di tutte queste decisioni adottate da loro stessi,
istituisce il "Nucleo investigativo antincendio boschivo" e,
nell'ambito del Coordinamento provinciale del Corpo forestale dello
Stato, nell'ambito delle regioni, è istituito, quale servizio di
polizia giudiziaria, il "Nucleo investigativo di polizia ambientale
e forestale", finalizzato al potenziamento delle attività di
polizia agroambientale e forestale nel territorio provinciale. Il
Ministero, allora, si dota dell'Arma dei carabinieri per fare delle
funzioni e poi in sede regionale con un decreto, che fra l'altro
non capisco che radici possa avere, le fa fare ai nuclei del Corpo
forestale dello Stato. Non so come voi volete definire questo, io
lo chiamo quanto meno confusione: qui ci troviamo nella più
assoluta e totale confusione. Veniamo alla nostra dizione.
Contrariamente a quello che ha detto il Consigliere Curtaz e a
fronte di un atteggiamento quanto meno incongruente dello Stato,
sostengo che la dizione adottata in questo disegno di legge è molto
coraggiosa perché, laddove andiamo a dire che
"sostituisce,
nell'ambito del territorio regionale, il Corpo forestale dello
Stato"
, ci prendiamo una grossissima responsabilità perché il
Corpo forestale dello Stato, al di là del fatto che sia un organo
errante fra ministeri, resta un corpo di polizia con qualifiche di
polizia di pubblica sicurezza. I forestali della Valle d'Aosta sono
"pubblica sicurezza" per volontà del Presidente della Giunta, nel
senso che la norma di attuazione non prevede che i componenti del
Corpo forestale della Valle d'Aosta sono agenti di pubblica
sicurezza, ma prevede che il Presidente della Giunta può
riconoscere al personale del Corpo forestale la qualifica di
"pubblica sicurezza" e guardate che su questa questione ci fu una
battaglia perché a suo tempo venne richiesta la formulazione del
riconoscimento di "agente di pubblica sicurezza" per i dipendenti
del Corpo forestale regionale, ma non fu accettata da parte dello
Stato e la formulazione che si ottenne fu quella di mettere in capo
al Presidente della Giunta la possibilità di riconoscere la
funzione di pubblica sicurezza. Vi faccio solo un piccolo
inciso.
A quel momento era anche molto importante per un altro motivo:
perché eravamo nel periodo del terrorismo, era il periodo della
"gambizzazione" delle Brigate rosse e allora le forze di polizia
ottennero un grosso riconoscimento economico, l'indennità di
pubblica sicurezza, proprio perché c'era questa situazione
contingente.
Si disse allora che l'importante era di avere una qualifica di
"pubblica sicurezza" in maniera che venisse riconosciuto
l'emolumento di tipo economico. Questo per memoria storica. Qui,
ripeto, diciamo una cosa molto azzardata dicendo questo, tant'è
vero che, nel disegno di legge di riforma, che è stato avanzato sul
Corpo forestale dello Stato, una delle prime cose che si dice è che
il Corpo forestale dello Stato è organo di pubblica sicurezza, in
particolare nei territori montani. Questo mi fa tornare a qualcosa
come settant'anni indietro perché è la stessa formulazione che fu
utilizzata quando il Corpo forestale fu aggregato alla milizia
della Repubblica di Salò dicendo che era corpo militare preposto
alla sicurezza in montagna.
Perché è stato aggiunto:
"e svolge nelle materie di
competenza regionale le funzioni e i compiti allo stesso attribuiti
in campo nazionale"
? Perché ci sono pur sempre queste
competenze di tipo residuale e faccio riferimento agli accordi
internazionali, tipo quelli sulla salvaguardia delle specie
protette (la CITES), che oggi esercitiamo come Corpo forestale
regionale, ma sulla base di un accordo, un protocollo quasi fatto
fra dirigenti, ma non è fatto sulla base di un'attribuzione di
questa competenza alla Regione.
Domani mattina il Corpo forestale dello Stato potrebbe benissimo
mettere all'Autoporto di Aosta, piuttosto che al Tunnel di
Courmayeur, un distaccamento - peraltro lo ha fatto con la Sicilia
- di guardie del Corpo forestale dello Stato, dicendo:
"Adesso
il controllo della CITES lo facciamo noi"
.
Il problema si porrà ancora per quanto riguarda la Convenzione
alpina.
Allora questa dizione fa sì che questa legge sia credibile e
accettabile da un punto di vista istituzionale, tenuto conto che,
comunque sia, non siamo noi che possiamo stabilire quali sono le
nostre competenze rispetto a competenze che afferiscono allo Stato,
questo anche per dettato costituzionale. Ribadisco che quanto è
scritto qui è già un atto di estremo coraggio nel rivendicare la
nostra autonomia, le nostre prerogative
autonomistiche…
(interruzione del Consigliere Frassy, fuori
microfono)
… la confusione la state facendo
voi, non noi. Noi anzi abbiamo cercato di dare un po' di ordine
anche nel rispetto di una normativa statale che in questo momento
chi dovrebbe rispettare non sta rispettando.
Président
Nous procédons à l'examen, article par
article, du projet de loi dans le nouveau texte élaboré par la
III
ème
Commission.
Je soumets au vote l'article 1
er
:
Conseillers présents et votants: 34
Pour: 31
Contre: 3
Le Conseil approuve.
La parole au Conseiller Cottino, pour motion d'ordre.
Cottino (UV)
Tout simplement pour demander une suspension
du Conseil parce que j'estime qu'on a la nécessité comme majorité
de discuter les amendements qui ont été présentés et à l'article 2
il y a le premier amendement. J'estime aussi d'avoir la nécessité,
avant se réunir en tant que majorité, de réunir le groupe de
l'Union Valdôtaine pendant deux minutes.
Président
La séance est suspendue.
Si dà atto che la seduta è sospesa dalle ore 19,23 alle ore
19,55.
Président
Nous reprenons notre séance. Nous
sommes à l'examen de l'article 2 au sujet duquel deux amendements
ont été déposés de la part du groupe Valle d'Aosta per l'Ulivo.
Je donne lecture de l'amendement n° 1:
Emendamento Articolo 2, comma 1.
Sopprimere la parte finale del comma, a partire da
"… e svolge"
Sur l'amendement n° 1 la parole au Conseiller Curtaz.
Curtaz (PVA-cU)
Avevo posto nell'intervento in
discussione generale una questione interpretativa a cui mi è stata
data una risposta, prima, da parte dell'Assessore Perrin e, in
maniera più approfondita, da parte del Consigliere Cerise.
Alla fine della loro spiegazione credo di aver capito che diamo
una lettura diversa a questo comma e la cosa mi preoccupa molto,
perché se quattro persone leggono un testo di legge e due - io e la
collega Squarzino, che abbiamo studiato questa legge in vista del
Consiglio di oggi - danno un'interpretazione e, altre due, danno
un'altra interpretazione, mi sembra che la norma, così come
proposta, non sia chiara, perché nell'ipotesi del Consigliere
Cerise avrebbe avuto senso formulare la norma in questo modo:
"Il Corpo forestale della Valle d'Aosta:
a) sostituisce, nell'ambito del territorio regionale, il
Corpo forestale dello Stato;
b) per le competenze residuali ora di competenza regionale
assume le funzioni e i compiti allo stesso attribuiti in ambito
nazionale."
Una formulazione del genere sarebbe stata, a mio giudizio, più
chiara ma, agganciando i due tipi di competenza in uno stesso
periodo, mi sembra che questa cosa vada letta in un unico ambito e
quindi ci sia contraddizione fra quanto detto nella seconda parte
della norma e nella prima parte.
In ogni caso, abbiamo presentato un emendamento che propone di
fermarsi al comma 1, laddove si dice che:
"il Corpo forestale
sostituisce, nell'ambito del territorio regionale, il Corpo
forestale dello Stato"
e questo perché ci sembra che sia una
norma omnicomprensiva, più chiara e anche dal punto di vista
politico più condivisibile, perché può darsi che ci siano delle
impugnative da parte dello Stato - ci auguriamo di no - ma, secondo
me, si va incontro alle impugnative sia con una formulazione sia
con un'altra, anche se l'altra, quella proposta, può apparire più
mascherata. Noi insistiamo quindi nel nostro emendamento e voteremo
a favore dello stesso.
Président
La parole à l'Assesseur à l'agriculture
et aux ressources naturelles, Perrin.
Perrin (UV)
Vorrei rileggere, per quanto riguarda il
discorso delle competenze attribuite allo Stato in seguito alla
modifica del titolo V, l'articolo 10, che mi sembra molto chiaro:
"Sino all'adeguamento dei rispettivi statuti, le disposizioni
della presente legge costituzionale si applicano anche alle Regioni
a statuto speciale e alle Province autonome di Trento e Bolzano per
le parti in cui prevedono forme di autonomia più ampie rispetto a
quelle già attribuite"
.
Questo significa che noi andiamo a esercitare le nostre
competenze che già abbiamo esercitato, se ci fossero forme più
ampie, in quel caso vengono attribuite alle Regioni a statuto
speciale, quindi non mi pongo il problema dell'aspetto che è stato
sollevato, dal quale risulterebbe essere di esclusiva competenza
dello Stato quella che è la competenza ambientale.
Fatta questa premessa, credo che questa formulazione sia
corretta, cioè noi diciamo:
"sostituisce, nell'ambito del
territorio regionale, il Corpo forestale dello Stato e svolge nelle
materie di competenza regionale le funzioni e i compiti allo stesso
attribuiti in ambito nazionale"
, in seguito, al comma 2,
andiamo a specificare che:
"Il Corpo forestale opera nell'ambito
del territorio regionale con compiti di polizia ambientale e
forestale per lo svolgimento…"
,
eccetera, eccetera, quindi mi sembra sufficientemente chiaro,
pertanto la mia proposta è di mantenere il testo come
formulato.
Président
Je soumets au vote l'amendement n° 1
présenté par les Conseillers Squarzino Secondina, Curtaz et
Beneforti:
Conseillers présents: 31
Votants: 3
Pour: 3
Abstentions: 28 (Agnesod, Aloisi, Bionaz, Borre, Cerise, Charles
Teresa, Comé, Cottino, Cuc, Ferraris, Fiou, Frassy, Lattanzi,
Lavoyer, Louvin, Marguerettaz, Martin, Ottoz, Pastoret, Perrin,
Perron, Piccolo, Praduroux, Rini, Tibaldi, Vallet, Vicquéry, Viérin
D.)
Le Conseil n'approuve pas.
Je donne lecture de l'amendement n° 2 du groupe Valle d'Aosta
per l'Ulivo:
Emendamento Articolo 2, comma 4.
Aggiungere alla fine: "Tali attività sono definite con apposite
convenzioni tra gli Enti locali e la Regione, sentito il dirigente
competente del Corpo forestale".
La parole à la Conseillère Squarzino Secondina.
Squarzino (PVA-cU)
Con questo emendamento vogliamo
specificare meglio come saranno articolate e chi definirà le
attività di supporto agli enti locali che il Corpo forestale può
svolgere.
Rispetto alla formulazione, presente nell'articolato erano sorte
una serie di domande: per esempio, quali tipi di attività si
possono svolgere?
Lo stesso Consiglio permanente degli enti locali, nell'esprimere
il proprio parere riguardo al comma 4 dell'articolo 2, chiarisce
che questo costituisce una novità positiva, ma allo stesso tempo
chiede di inserire l'espressione
"tramite convenzioni e
accordi"
, nel senso che le attività di supporto anche in favore
degli enti locali dovrebbero essere precisate meglio all'interno di
convenzioni e accordi che vengano naturalmente definiti tra gli
enti locali e la Regione, sentiti i responsabili del Corpo
forestale, in modo che ci sia una condivisione di queste attività
di supporto. Questa è la finalità dell'emendamento.
Président
La parole à l'Assesseur à l'agriculture
et aux ressources naturelles, Perrin.
Perrin (UV)
Per ribadire che nel disegno di legge viene
fatta un'affermazione; quello che sostiene la Consigliera Squarzino
è l'applicazione di questo principio che troverà attuazione nel
regolamento perché è proprio il modo con cui andremo a dare
applicazione a questo principio di collaborazione fra Corpo
forestale e enti locali. Ritengo sia meglio, per chiarezza, che
nella legge ci sia l'affermazione del principio e che poi, in fase
di definizione di regolamento, si diano le modalità di applicazione
di questo principio. Sono d'accordo però con le osservazioni fatte
che dovranno comunque essere definite.
Je soumets au vote l'amendement n° 2 présenté par le
groupe Valle d'Aosta per l'Ulivo:
Conseillers présents: 31
Votants: 3
Pour: 3
Abstentions: 28 (Agnesod, Aloisi, Bionaz, Borre, Charles Teresa,
Comé, Cottino, Cuc, Ferraris, Fiou, Frassy, La Torre, Lattanzi,
Lavoyer, Louvin, Marguerettaz, Martin, Ottoz, Pastoret, Perrin,
Perron, Piccolo, Praduroux, Rini, Tibaldi, Vallet, Vicquéry, Viérin
D.)
Le Conseil n'approuve pas.
Je soumets au vote l'article 2:
Conseillers présents: 31
Votants: 28
Pour: 25
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 3:
Conseillers présents: 31
Votants: 28
Pour: 25
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 4:
Conseillers présents: 31
Votants: 28
Pour: 25
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
A l'article 5 il y a l'amendement n° 3 du groupe Valle d'Aosta
per l'Ulivo. Je donne lecture de l'amendement:
Emendamento Articolo 5
Aggiungere comma n. 4: "4. Per l'accesso al ruolo di guardia
forestale, è richiesto il diploma di scuola media superiore."
La parole à la Conseillère Squarzino Secondina.
Squarzino (PVA-cU)
Capisco che mi si dirà che questo è un
elemento che sarà definito a livello di regolamento, però questa è
un'intenzione e noi votiamo una legge, non delle intenzioni.
Noi individuiamo alcuni paletti che ci sembrano importanti e
questo, a nostro avviso, è un paletto importante perché nella legge
che regolamenta il Corpo forestale è segno della professionalità
che noi vogliamo garantire al Corpo forestale. Questo emendamento
quindi ha questo significato: un'indicazione chiara che va poi
ripresa nel regolamento.
Président
Je soumets au vote l'amendement n°
3:
Conseillers présents: 31
Votants: 3
Pour: 3
Abstentions: 28 (Agnesod, Aloisi, Bionaz, Borre, Charles Teresa,
Comé, Cottino, Cuc, Ferraris, Fiou, La Torre, Lattanzi, Lavoyer,
Louvin, Marguerettaz, Martin, Nicco, Ottoz, Pastoret, Perrin,
Perron, Piccolo, Praduroux, Rini, Tibaldi, Vallet, Vicquéry, Viérin
D.)
Le Conseil n'approuve pas.
Je soumets au vote l'article 5:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 6:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 7:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 8:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 9:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 10:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
A l'article 11 il y a l'amendement n° 4 du groupe Valle d'Aosta
per l'Ulivo. Je donne lecture de l'amendement:
Emendamento Articolo 11, comma 1.
Aggiungere a conclusione del comma:
"… sulla base del regolamento regionale
di cui all'articolo 5."
La parole à la Conseillère Squarzino Secondina.
Squarzino (PVA-cU)
Per chiarire che la Giunta regionale,
che con propria deliberazione adotterà gli atti concernenti
l'assegnazione e la mobilità volontaria del personale, dovrà
operare nel rispetto delle disposizioni concernenti le relazioni
sindacali, certo, ma sulla base anche di quanto sarà formulato nel
regolamento.
Qui c'era una richiesta molto precisa da parte dei
rappresentanti del Corpo forestale: avere la sicurezza che alcune
materie saranno regolamentate dal regolamento, che saranno indicati
nel regolamento criteri chiari, trasparenti, uguali per tutti per
evitare una possibile discriminazione. Ora, io non credo che
indicare in legge alcune materie importanti che nel regolamento
saranno trattate vada contro la volontà politica della Giunta o
contro una correttezza legislativa. In un punto solo c'è un rimando
chiaro al regolamento: in base alla legge attuale, c'è un'unica
materia di regolamento, tutto il resto è discrezionale. Noi
vogliamo togliere un po' di discrezionalità: per questo indichiamo
le materie che il regolamento deve trattare.
Président
La parole à l'Assesseur à l'agriculture
et aux ressources naturelles, Perrin.
Perrin (UV)
Vorrei ricordare alla Consigliera Squarzino
che il regolamento non è competenza della Giunta, quindi verrà
discusso in questo Consiglio. Non vedo perché si debba fare ad ogni
articolo riferimento al regolamento, il regolamento andrà nel
complesso a fissare dei criteri e delle modalità di applicazione
della legge. Mi sembra che questo discorso sia chiaro e non lo
ripeterei più.
Président
La parole au Conseiller Curtaz.
Curtaz (PVA-cU)
Per annunciare il voto favorevole del
nostro gruppo a questo emendamento.
Volevo poi chiarire all'Assessore il perché di questi
emendamenti. Mi sembra che ci sia un equivoco di fondo: in certi
casi, se in legge non viene stabilita una riserva di regolamento,
ossia stabilire che la tal cosa verrà decisa con regolamento,
quella stessa cosa potrà essere decisa da una deliberazione di
Giunta; è questo il problema che intendiamo risolvere.
Mi pare invece che vogliate riservarvi la possibilità di
scegliere se poi determinate materie attuative vengono fatte
attraverso il regolamento generale, dibattuto da tutti, o
attraverso una deliberazione di Giunta e questo non ci sta
bene!
Mi sembra che i nostri emendamenti siano più che giustificati
nel richiedere che certe materie attuative di particolare
delicatezza e importanza vengano decise attraverso un regolamento
generale e non attraverso singole delibere di Giunta!
Président
Je soumets au vote l'amendement n°
4:
Conseillers présents: 32
Votants: 3
Pour: 3
Abstentions: 29 (Agnesod, Aloisi, Bionaz, Borre, Charles Teresa,
Comé, Cottino, Cuc, Ferraris, Fiou, Frassy, La Torre, Lattanzi,
Lavoyer, Louvin, Marguerettaz, Martin, Nicco, Ottoz, Pastoret,
Perrin, Perron, Piccolo, Praduroux, Rini, Tibaldi, Vallet,
Vicquéry, Viérin D.)
Le Conseil n'approuve pas.
Je soumets au vote l'article 11:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 12:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 13:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 14:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 15:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 16:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
A l'article 17 il y a l'amendement n° 5 du groupe Valle d'Aosta
per l'Ulivo. Je donne lecture de l'amendement:
Emendamento Articolo 17, comma 1, lettera a), sostituirlo col
seguente testo:
"a) aver riportato condanna a pena detentiva per reati contro la
pubblica amministrazione e per delitti dolosi previsti dalle leggi
della cui applicazione sono specificamente incaricati gli
appartenenti al Corpo forestale;"
La parole au Conseiller Curtaz.
Curtaz (PVA-cU)
Proponiamo un ampliamento delle ipotesi
di destituzione perché - tanto per fare un esempio - ci sembra
ragionevole quanto è scritto nell'originario articolo 17, cioè se
si scopre che la guardia forestale fa il bracconiere, mi sembra
normale che sia destituita; mi pare altrettanto normale che sia
destituita quando commette un reato nei confronti della pubblica
amministrazione, ad esempio se falsifica un verbale, intasca del
denaro che viene pagato per una sanzione; pertanto l'integrazione
mi sembra opportuna.
Président
La parole au Conseiller Frassy.
Frassy (FI)
Ho chiesto la parola solo per capire se il
silenzio dell'Assessore è un silenzio di stanchezza o se quanto ci
ha illustrato in commissione non risponde alla situazione dei fatti
perché faceva riferimento all'articolo 117 della legge n. 3/1956
che andrebbe a recepire questa osservazione che avevamo fatto in
commissione.
L'Assessore ci aveva detto che è già prevista da una norma
generale che riguarda i reati nella pubblica amministrazione.
Allora mi sembrava che questa spiegazione fosse dovuta all'aula, ma
il silenzio dell'Assessore mi faceva venire il dubbio che forse
quella citazione non era più di attualità. Sarebbe quindi opportuno
che precisasse, Assessore.
Président
La parole à l'Assesseur à l'agriculture
et aux ressources naturelles, Perrin.
Perrin (UV)
Confermo la citazione. Il mio silenzio era
solo dovuto al fatto che su questi articoli è stata fatta una
discussione e sono articoli ponderati. Questi emendamenti mi
mettono in difficoltà, non sono su due piedi in grado di valutare
queste cose - lo dico con tutta tranquillità -, quindi riconfermo
quello che ho detto: tutta una serie di motivazioni che possono
portare alla destituzione sono previste già in generale nella
pubblica amministrazione.
Président
Je soumets au vote l'amendement n°
5:
Conseillers présents: 33
Votants: 3
Pour: 3
Abstentions: 30 (Agnesod, Aloisi, Bionaz, Borre, Charles Teresa,
Comé, Cottino, Cuc, Ferraris, Fiou, Frassy, La Torre, Lattanzi,
Lavoyer, Louvin, Marguerettaz, Martin, Nicco, Ottoz, Pastoret,
Perrin, Perron, Piccolo, Praduroux, Rini, Tibaldi, Vallet,
Vicquéry, Viérin D., Viérin M.)
Le Conseil n'approuve pas.
Je soumets au vote l'article 17:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
A l'article 18 il y a l'amendement n° 6 du groupe Valle d'Aosta
per l'Ulivo.
Je donne lecture de l'amendement:
Emendamento Articolo 18, comma 1.
Aggiungere alla fine del comma l'espressione:
"… sulla base del regolamento di cui
all'articolo 5."
Je soumets au vote l'amendement n° 6:
Conseillers présents: 33
Votants: 3
Pour: 3
Abstentions: 30 (Agnesod, Aloisi, Bionaz, Borre, Charles Teresa,
Comé, Cottino, Cuc, Ferraris, Fiou, Frassy, La Torre, Lattanzi,
Lavoyer, Louvin, Marguerettaz, Martin, Nicco, Ottoz, Pastoret,
Perrin, Perron, Piccolo, Praduroux, Rini, Tibaldi, Vallet,
Vicquéry, Viérin D., Viérin M.)
Le Conseil n'approuve pas.
Je soumets au vote l'article 18:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 19:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 20:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
A l'article 21 il y a l'amendement n° 7 du groupe Valle d'Aosta
per l'Ulivo. Je donne lecture de l'amendement:
Emendamento Articolo 21, comma 2.
Aggiungere a conclusione l'espressione:
"… sulla base del regolamento regionale
di cui all'articolo 5."
Je soumets au vote l'amendement n° 7:
Conseillers présents: 33
Votants: 3
Pour: 3
Abstentions: 30 (Agnesod, Aloisi, Bionaz, Borre, Charles Teresa,
Comé, Cottino, Cuc, Ferraris, Fiou, Frassy, La Torre, Lattanzi,
Lavoyer, Louvin, Marguerettaz, Martin, Nicco, Ottoz, Pastoret,
Perrin, Perron, Piccolo, Praduroux, Rini, Tibaldi, Vallet,
Vicquéry, Viérin D., Viérin M.)
Le Conseil n'approuve pas.
Je soumets au vote l'article 21:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 22:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 23:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Il y a l'amendement n° 8 du groupe Valle d'Aosta per l'Ulivo,
dont je donne la lecture:
Emendamento Aggiungere l'articolo 23 bis:
"Articolo 23 bis (Assunzione di cariche pubbliche)
1. I marescialli forestali, i brigadieri forestali e le guardie
forestali, assegnati alle stazioni forestali, non possono assumere
cariche pubbliche in enti ricompresi nella giurisdizione
territoriale di competenza.
2. Le disposizioni di cui al comma 1 non si applicano al
personale forestale che, alla data di approvazione della presente
legge, occupa cariche pubbliche nella giurisdizione ove presta
servizio, sino al compimento del rispettivo mandato."
La parole au Conseiller Curtaz.
Curtaz (PVA-cU)
Mi auguro che non mi si risponda che
questo articolo è complicato, che c'è bisogno di approfondimenti,
perché è semplicissimo: chiediamo che se una persona fa la guardia
forestale - faccio un esempio qualsiasi - a Pré-Saint-Didier, non
possa fare il sindaco o consigliere comunale o di comunità montana
in quel di Pré-Saint-Didier, anche perché dovrebbe eventualmente
sanzionare sé stesso e fare prevenzione verso sé stesso. Mi sembra
un principio di elementare trasparenza per evitare un
microconflitto di interessi.
Voglio augurarmi che almeno questo emendamento venga
recepito!
Président
La parole à l'Assesseur à l'agriculture
et aux ressources naturelles, Perrin.
Perrin (UV)
Anche su questo argomento c'è stato
dibattito, era un argomento proposto all'interno del gruppo di
lavoro dove è stato discusso ampiamente ed è prevalsa la
considerazione che il diritto di voto, sia attivo che passivo, è un
diritto sacrosanto, quindi è stato depennato. Non ritengo opportuno
reintrodurlo in questa sede.
Président
Je soumets au vote l'amendement n°
8:
Conseillers présents: 33
Votants: 6
Pour: 3
Contre: 3
Abstentions: 27 (Agnesod, Aloisi, Bionaz, Borre, Charles Teresa,
Comé, Cottino, Cuc, Ferraris, Fiou, La Torre, Lavoyer, Louvin,
Marguerettaz, Martin, Nicco, Ottoz, Pastoret, Perrin, Perron,
Piccolo, Praduroux, Rini, Vallet, Vicquéry, Viérin D., Viérin
M.)
Le Conseil n'approuve pas.
Je soumets au vote l'article 24:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 25:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 26:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 27:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 28:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 29:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 30:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 31:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 32:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 33:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 34:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 35:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
La parole au Conseiller Curtaz, pour déclaration de vote.
Curtaz (PVA-cU)
Vi farò perdere non più di qualche minuto
per una valutazione complessiva della vicenda, non tanto della
legge, di cui abbiamo già parlato in sede di discussione generale,
ma anche di questo modo di procedere che personalmente considero
abbastanza avvilente perché pensavo che su dieci stupidaggini che
diciamo e scriviamo, almeno una fosse accoglibile!
Abbiamo sentito delle argomentazioni, quale l'ultima, rispetto
ai nostri emendamenti che mi hanno lasciato esterrefatto; devo
prendere atto che un certo "berlusconismo" evidentemente sta
prendendo piede, come atteggiamento generale, anche nella nostra
Regione, perché di questo si tratta!
Ci asterremo su questa legge perché riteniamo che questa legge
contenga dei punti positivi, tra l'altro si era svolto in
commissione un lavoro di collaborazione che, purtroppo, non è stato
completato in quest'aula, dove ancora una volta hanno avuto il
sopravvento le logiche di schieramento, in cui la maggioranza deve
far vedere che nulla è accoglibile, che è unita - non si sa da che
cosa - e quindi c'è questo atteggiamento dei "Signori no". Sulle
nostre iniziative è sempre, sempre "no"! Alla fine della
legislatura sarà interessante fare una statistica per vedere quante
volte l'opposizione, che ogni tanto viene accusata di essere
demagogica, strumentale, estremista, eccetera, ha detto "no" e
quante volte ha detto "sì" alle proposte della maggioranza e quante
volte la maggioranza ha detto "sì" e ha detto "no" alle proposte
dell'opposizione: credo che vedremo un dato statistico curioso e
interessante!
Président
La parole au Vice-président Viérin
Marco.
Viérin M. (SA)
Rispetto a quello che ha detto il collega
Curtaz, noi riteniamo che questo disegno di legge abbia raggiunto
tre obiettivi importanti: il primo è di ribadire la nostra
competenza in materia, avuta fin dal 1946 e che alcune posizioni
governative hanno invece rimesso in discussione; il secondo è aver
riscoperto che sensibilizzare e prevenire è meglio che reprimere,
questo è un concetto più volte sollevato in aula dal sottoscritto e
anche da altri colleghi; il terzo è di ribadire che la Regione deve
assumersi la responsabilità di seguire l'operato del Corpo
forestale senza condizionarlo, ma verificando come tale Corpo
esercita i poteri e i compiti che gli sono stati affidati, questo
concetto è emerso anche dalla relazione del collega Cerise.
Per realizzare soprattutto gli ultimi due obiettivi era
indispensabile dare ampi spazi a successive disposizioni:
regolamento e delibere di Giunta, quindi ritorneremo in quest'aula,
caro Curtaz, a discutere del regolamento e, come ha detto
l'Assessore, potremo confrontarci più profondamente. Proprio questa
possibilità di tornare in aula ci permetterà di affrontare il tema
che riteniamo più importante, cioè che se è vero che bisogna
salvaguardare le risorse ambientali, è altrettanto vero e
indispensabile che il Corpo forestale sia un punto di riferimento e
di aiuto per il settore agricolo, nell'informare e prevenire, e non
solo nel reprimere, perché il territorio non può essere solo
governato ma deve essere anche vissuto e mantenuto!
Per queste ragioni voteremo questo disegno di legge e
contribuiremo alla realizzazione del regolamento, come ha ben detto
l'Assessore.
Président
La parole au Conseiller Frassy.
Frassy (FI)
Il nostro gruppo voterà con un voto negativo
questa legge in quanto riteniamo che sia stata dimostrata
l'incapacità da parte di questa istituzione di aprire un confronto
politico su argomenti importanti, argomenti che probabilmente, come
il relatore di maggioranza ha evidenziato, "viaggiano" già in una
certa confusione nella normativa nazionale, che è stata avviata dal
precedente Governo ulivista e che non ha trovato completa
attuazione nell'ambito della scorsa legislatura, ma anche adesso in
fase di ridefinizione e revisione, alla luce anche di quella
modifica al titolo V della Costituzione, che non teneva in debito
conto alcune iniziative di tipo legislativo che nella stessa
legislatura erano state avviate.
Siamo perciò veramente sorpresi che, fra i tanti tempi e momenti
che si potevano scegliere per mettere mano alla riforma del Corpo
forestale valdostano, si sia scelto il momento peggiore e si è
scelto il momento peggiore nel silenzio politico, nel profilo
medio-basso che creerà confusione anche a livello regionale, che
creerà sovrapposizione anche a livello regionale con le competenze
del Corpo forestale dello Stato.
Il nostro giudizio negativo, di conseguenza, più che sul
dettaglio e sui tecnicismi della legge - per i quali abbiamo dato
un contributo onesto che penso l'Assessore possa considerare a
giudizio di quello che è stato il nostro impegno sulla materia -,
il nostro giudizio, dicevo, è politico perché, in una situazione
delicata e confusa, avete rinunciato ad aprire un confronto
politico. Ci domandiamo allora quale senso hanno certe
"peregrinazioni romane" se avvengono sempre ad evidenziare
stonature una volta che si sono conseguite.
Riteniamo che sia importante che fra le istituzioni Stato e
Regione ci sia la capacità anche di avviare un confronto prima che
si creino le problematiche perché ci insegna la vita, ma ci insegna
la politica, che è più facile intervenire quando lo scontro
istituzionale non c'è, piuttosto che intervenire quando lo scontro
istituzionale c'è ed è evidente che, con questa ridefinizione, con
queste tempistiche e con queste modalità, andiamo a creare elementi
e materia di confusione su quelle che saranno le funzioni prossime
venture del Corpo forestale valdostano.
Non penso che l'Assessore avesse questo intendimento però, alla
luce non di quello che abbiamo detto noi, ma di quello che è
scritto in quei decreti e in quelle norme di legge che il collega
Cerise ha diligentemente citato, emerge il rischio in maniera
palese per tutti i colleghi che hanno seguito il dibattito e
approfondito l'argomento di aprire non tanto una conflittualità su
questa legge, ma una conflittualità su quelle che saranno le
funzioni che andranno a svolgere i forestali regionali rispetto a
quella che sarà - la vogliamo chiamare interferenza? - interferenza
sempre probabilmente più presente del Corpo forestale dello Stato.
Non regge sostenere che i forestali dello Stato che sono venuti in
Valle d'Aosta ci sono venuti perché le indagini sono iniziate da
un'altra parte perché lei sa, Assessore, che una delle
caratteristiche dell'attività di polizia giudiziaria sono proprio
le deleghe agli organi che sono sul territorio. Il Pubblico
ministero di Palermo non sempre si trasferisce armi e bagagli in
Valle d'Aosta se deve fare delle indagini in Valle d'Aosta, ma
normalmente delega coloro che hanno compiti di polizia
giudiziaria.
Il fatto che non avesse in quelle circostanze delegato il Corpo
forestale della Valle d'Aosta era sintomatico di una situazione che
andava quanto meno chiarita. Prendiamo atto che il chiarimento non
lo avete cercato politicamente e riteniamo che sia deprecabile
agire con queste tempistiche e con queste modalità, motivo per cui
prendiamo le distanze da un disegno di legge - e speriamo di essere
smentiti - che andrà a creare momenti di confusione, se non di
conflittualità.
Président
La parole au Président de la Région,
Viérin Dino.
Viérin D. (UV)
Tout en réaffirmant notre vote pour ce
projet de loi, je voudrais apporter quelques précisions.
Tout d'abord s'il y avait confusion, il est certainement ce
nouveau Gouvernement a ajouté de la confusion à la confusion; au
moins ayez l'amabilité de reconnaître qu'il y a, il est vrai, un
choix politique, mais que ce choix politique n'est pas exprimé par
une loi ou par une modification de ce qui a été établi
précédemment, mais avec une procédure qui ajoute de la confusion à
la confusion.
Quant aux rapports entre la Région et l'Etat, nous avons
probablement une conception différente de l'autonomie, des
autonomies. Nous sommes favorables au principe de loyale
collaboration entre Etat et Région, mais il ne nous paraît
acceptable que l'on doive au préalable soumettre nos propositions
pour avoir l'avis favorable préalable du gouvernement. A notre sens
ce n'est pas un concept qui respecte les autonomies, mais il s'agit
de quelque chose qui découle d'une conception toujours
centralisatrice, vu qu'il faut demander la permission et
l'autorisation préalable. Nous sommes par contre convaincus d'avoir
des compétences et nous voulons les exercer.
Quant aux pérégrinations, quand nous allons à Rome, nous
représentons les institutions valdôtaines. Nous vous rencontrons
souvent à Rome, nous ne savons pas si dans vos pérégrinations vous
allez défendre les intérêts de la Vallée d'Aoste ou si vous allez
probablement aussi pour ce projet de loi demander que quelqu'un
nous mette des bâtons dans les roues pour démontrer que vous aviez
raison, comme, d'ailleurs, dans d'autres cas, cela s'est déjà
produit. Mais nous aurons la possibilité de le vérifier bien
tôt.
Président
Je soumets au vote la loi dans son
ensemble:
Conseillers présents: 32
Votants: 30
Pour: 27
Contre: 3
Abstentions: 2 (Beneforti, Squarzino Secondina)
Le Conseil approuve.
Sur cela s'achèvent les travaux de la journée. Je vous rappelle
que nous sommes convoqués pour demain matin, 9 heures 15, pour
l'examen des points de l'ordre du jour qui demeurent à notre
attention.
La séance est levée.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK