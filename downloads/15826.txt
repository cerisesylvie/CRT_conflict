Consiglio Regionale della Valle d'Aosta - Oggetto del Consiglio n. 2129 del 25 settembre 1996 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
CASA DA GIOCO
Precedente
Successivo
Resoconto integrale del dibattito dell'aula
Oggetto del Consiglio n. 2129 del 25 settembre 1996 - Resoconto
SEDUTA POMERIDIANA DEL 26 SETTEMBRE 1996
OGGETTO N. 2129/X Procedimento per l'affidamento della futura
gestione della casa da gioco di Saint-Vincent. Presa d'atto della
valutazione effettuata dalla commissione relativamente ai requisiti
5 e 7 della società Finoper S.p.A.. Esito infruttuoso di gara.
Determinazioni per una nuova gara ad evidenza pubblica.
Deliberazione Il Consiglio
Vista la deliberazione del Consiglio regionale n. 74/X, in data
26 luglio 1993, con la quale si ribadiva la validità ed efficacia
della deliberazione del Consiglio regionale n. 2265/IX del 7 giugno
1991 e si stabiliva di riprendere il procedimento per il rinnovo
della concessione del Casinò di Saint-Vincent dal momento
precedente alla preselezione, invitando le società SITAV S.p.A.,
S.V.I.T. S.p.A., WORLD LEISURE MINGT L.T.D., IN.PRO.VAL. S.p.A. -
Iniziative Promozionali Valle d'Aosta, GIMA S.p.A. e FINOPER
S.p.A., a presentare una documentazione integrativa a precisazione
dei requisiti di idoneità soggettiva già indicati nell'avviso
approvato con deliberazione del Consiglio regionale n. 2265/IX del
7 giugno 1991 ed approvando, a tal fine, la lettera da inviare alle
Società sopraelencate;
Richiamata, altresì, la deliberazione del Consiglio regionale n.
75/X, in data 26 luglio 1993, con la quale si nominava la
Commissione per la valutazione dei documenti e per la formulazione
della proposta di preselezione per l'affidamento della futura
gestione della Casa da Gioco di Saint-Vincent;
Richiamata la deliberazione del Consiglio regionale n. 247/X, in
data 4 novembre 1993, con la quale si prendeva atto delle
risultanze della valutazione effettuata dall'apposita Commissione e
si stabiliva, sulla base delle risultanze di detta Commissione, che
la Società SITAV S.p.A. poteva essere ammessa alla trattativa
prevista per l'eventuale affidamento della gestione della Casa da
Gioco di Saint-Vincent e si delegava la Giunta ad avviare la
trattativa privata con la Società in questione per il rinnovo della
concessione;
Atteso che con ricorso proposto al TAR della Valle d'Aosta la
Società FINOPER chiedeva l'annullamento della deliberazione del
Consiglio regionale n. 247/X del 4 novembre 1993 e di ogni atto
presupposto, connesso e conseguenziale, ivi compresa la relazione
della Commissione in data 30 settembre 1993 con la quale la Società
FINOPER S.p.A. veniva esclusa dalla procedura per l'affidamento
della concessione di gestione del Casinò di Saint-Vincent;
Vista la sentenza n. 65/94, in data 20 maggio 1994, con la quale
il TAR Valle d'Aosta accoglieva il ricorso proposto dalla FINOPER e
conseguentemente annullava la deliberazione del Consiglio regionale
n. 247/X ivi compresa la relazione della Commissione;
Atteso, inoltre, che la Società SITAV S.p.A. proponeva appello
al Consiglio di Stato per la riforma della sentenza del TAR Valle
d'Aosta 20 maggio 1994, n. 65;
Dato atto che il Consiglio di Stato con decisione n. 817/95, in
data 16 ottobre 1995, rigettava l'appello proposto dalla Società
SITAV e conseguentemente confermava la sentenza del TAR Valle
d'Aosta n. 65/94 che annullava la deliberazione del Consiglio
regionale n. 247/X;
Constatato che, in ottemperanza alla decisione n. 817/95 del
Consiglio di Stato, il Consiglio regionale con provvedimento n.
1658/X, in data 23 novembre 1995, deliberava:
1) di dare atto che esclusivamente le Società FINOPER S.p.A. e
SITAV S.p.A. hanno presentato, alla data del 10 settembre 1993, la
documentazione integrativa a precisazione dei requisiti di idoneità
di cui al punto 4) del dispositivo della deliberazione del
Consiglio regionale n. 74/X del 26 luglio 1993;
2) di riprendere il procedimento per il rinnovo della
concessione del Casinò di Saint-Vincent dal momento antecedente
alla deliberazione del Consiglio regionale n. 247/X del 4 novembre
1993, annullata dal Giudice amministrativo di I° grado ed il cui
annullamento è stato confermato dal Consiglio di Stato e cioè dalla
convocazione della Commissione di cui alla deliberazione del
Consiglio regionale n. 75 /X in data 26 luglio 1993;
3) di invitare le Società FINOPER S.p.A. e SITAV S.p.A. a
confermare l'esistenza dei requisiti previsti alla data del 15
luglio 1991, confermati alla data del 30 luglio 1993, ed a
dimostrarne il permanere, alla data del 31 ottobre 1995;
Ricordato altresì, che con successivo provvedimento n. 1659/X,
in data 23 novembre 1995, il Consiglio regionale provvedeva, a
seguito della presa d'atto delle dimissioni presentate dai
componenti della Commissione, nominata con deliberazione del
Consiglio regionale n. 75/X, in data 26 luglio 1993, a nominare
altra Commissione per la valutazione dei documenti già presentati
dalle Società FINOPER S.p.A. e SITAV S.p.A., riferiti alla data del
15 febbraio 1991 e confermati alla data del 30 luglio 1993, nonché
per l'esame della documentazione da presentare dalle Società stesse
per confermare l'esistenza e dimostrare il permanere dei requisiti
alla data del 31 ottobre 1995;
Atteso che, con ricorso proposto al TAR della Valle d'Aosta, la
Società FINOPER S.p.A. chiedeva l'annullamento delle deliberazioni
del Consiglio regionale n. 1658/X e n. 1659/X del 23 novembre
1995;
Dato atto che con sentenza n. 85/96 in data 20 marzo 1996, il
TAR della Valle d'Aosta accoglieva il ricorso della Società FINOPER
e, per l'effetto, annullava le deliberazioni del Consiglio
regionale n. 1658/X e n. 1659/X del 23 novembre 1995, statuendo
che:
a) l'effetto del giudicato copre l'esclusione dalla procedura
della Società SITAV;
b) la Commissione non può essere rinnovata senza opportuna,
congrua ed espressa motivazione;
c) la procedura di preselezione deve essere, quindi, ripresa nei
confronti della sola Società FINOPER dal momento della convocazione
della Commissione di cui alla delibera 26 luglio 1993 n. 75/X e
deve essere proseguita con la valutazione da parte della
Commissione stessa dell'esistenza o meno dei requisiti 5
(patrimonio o garanzia equipollenti di almeno quaranta miliardi a
garanzia del livello di introiti attuale) e 7 (disponibilità di
infrastrutture accessorie alla Casa da Gioco o di acquisti
sufficienti a rilevarle o costruirle) in capo a detta Società;
Atteso che la Commissione per la valutazione dei documenti,
nominata con deliberazione del Consiglio regionale n. 75/X del 26
luglio 1993 e con decreto del Presidente della Giunta regionale n.
1190 del 20 settembre 1993, dopo aver sospeso le proprie dimissioni
precedentemente rassegnate, ha espresso e rinnovato - in
considerazione delle motivazioni contenute nella sentenza del TAR
per la Valle d'Aosta n. 85/95 - la propria disponibilità a
riesaminare i punti 5) e 7);
Ricordato che la predetta Commissione, in data 6 giugno 1996, ha
ritenuto opportuno, in conformità ai contenuti della sentenza, di
richiedere alcuni chiarimenti sulla documentazione già prodotta a
suo tempo dalla Società FINOPER e, precisamente:
a) bilancio della COIMAR S.p.A. al 30 giugno 1991 e al 30 giugno
1992 o, in caso di predisposizione dello stesso riferito a fine
anno, alle date del 30 dicembre l991 o del 30 dicembre 1992;
b) documentazione relativa alle procedure e modalità per
l'assegnazione e l'erogazione del contributo in conto capitale di
Lire 167,8 miliardi da parte del Ministero della Marina
mercantile;
Considerato che in data 16 luglio 1996 la Commissione di cui
trattasi ha redatto il rapporto conclusivo sull'esistenza dei
requisiti 5) e 7) da cui risulta difettare in capo alla FINOPER
alla data del 15 luglio 1991 il requisito n. 5 ed essere perlomeno
dubbia la titolarità del requisito n. 7;
Visti i pareri favorevoli di legittimità rilasciati dal Capo di
Gabinetto e dal Dirigente del Servizio Affari Generali e Legali
della Presidenza della Giunta regionale, ai sensi dell'articolo 72
della legge regionale n. 3/1956 e successive modificazioni, e del
combinato disposto degli articoli 13 - comma 1 lett. e) - e 59 -
comma 2 - della legge regionale n. 45/1995, sulla presente
deliberazione;
Delibera
1) di prendere atto delle risultanze del supplemento al rapporto
conclusivo della Commissione per la valutazione dei requisiti 5 e 7
del bando di gara in capo alla FINOPER alla data del 15 luglio 1991
sulla base dei documenti prodotti dalla Società FINOPER, recependo
le conclusioni del rapporto stesso, allegato quale parte integrante
del presente atto, in forza delle quali risulta difettare in capo
alla FINOPER il requisito n. 5 e risulta perlomeno dubbia la
titolarità del n. 7;
2) di stabilire che, sulla base delle risultanze dei giudicati
amministrativi citati in premessa e del supplemento al rapporto
conclusivo della Commissione, nessun concorrente è in possesso di
tutti i requisiti di idoneità richiesti, nessun concorrente,
quindi, può essere ammesso alla trattativa prevista, per
l'eventuale affidamento della gestione della Casa da Gioco di
Saint-Vincent, e che, pertanto, la gara ha avuto esito
infruttuoso;
3) di stabilire, fin d'ora, che per l'affidamento della futura
gestione della Casa da Gioco di Saint-Vincent - da effettuarsi con
l'individuazione di un concessionario privato - si darà luogo sulla
base della normativa vigente ad una nuova gara ad evidenza
pubblica;
4) di rinviare ad un successivo provvedimento deliberativo
l'indizione della gara di cui al punto precedente;
5) di sottoporre la presente deliberazione al controllo della
Commissione di Coordinamento per la Valle d'Aosta, ai sensi e per
gli effetti dell'articolo 8, lett. f), del decreto legislativo 22
aprile 1994, n. 320.
Allegati
(...omissis...)
Presidente Je rappelle que nous sommes en train de discuter
l'objet 29/b à l'ordre du jour. La discussion générale étant close,
je passe la parole au Président du Gouvernement, Viérin Dino.
Viérin D. (UV) Avant tout, permettez-moi de remercier tous les
conseillers qui ont pris la parole au cours de la discussion
générale, surtout pour les propositions qu'ils ont formulées à
l'adresse du Gouvernement quant aux initiatives à envisager ou à
entreprendre successivement pour assurer les conditions optimales
de la gestion de la maison de jeu de Saint-Vincent.
Ensuite, permettez-moi également d'apporter quelques précisions,
afin d'éviter d'ajouter des éléments de confusion à un thème déjà
si complexe, de répondre à des affirmations qui ne reflètent pas la
réalité et qui sont donc souvent le fruit d'arrière-pensées, et
enfin de réaffirmer des volontés précises quant aux choix
concernant le futur de la maison de jeu de Saint-Vincent.
Le débat a souligné encore une fois l'importance de cette maison
de jeu et dans le panorama économique et social de la Région, et en
ce qui concerne les retombées de sa présence au sein de notre
communauté. De même il a réaffirmé avec force la compétence de
cette Assemblée quant aux décisions concernant son fonctionnement
et partant, la fonction politique que les membres de cette
Assemblée sont appelés à accomplir, fonction qui doit s'exercer
librement sans influence aucune.
Or, à l'exception de quelques messages codés - je veux citer
l'invitation à tenir compte "delle responsabilità che vanno al di
là degli aspetti legati ad eventuali ricorsi amministrativi" et
donc une invitation à un examen de conscience - j'ai pu constater
que le fantôme de la prison de Brissogne n'a plus été évoqué au
sein de cette Assemblée, ce qui me réjouit d'une part et d'autre
part restitue à nos fonctions de conseillers toute leur
dignité.
La proposition que j'ai formulée n'est pas la proposition du
Président, elle est le fruit de la décision adoptée par une
majorité et par un gouvernement. Personnellement je suis flatté des
appréciations dont nombre de représentants de l'opposition, même
avec des formulations imagées, ont bien voulu m'honorer, mais la
réalité est tout à fait différente. Par ailleurs sur le plan
politique nous prenons acte d'une énième tentative de division
d'une majorité ou de séparation des responsabilités, prétextant des
impositions inexistantes ou une subordination passive des
conseillers, comme s'il s'agissait de minus habens à l'intérieur de
cette Assemblée ou de ce Conseil. Soyons un peu plus sérieux et
tenons plus en considération nos collègues, surtout que ce
Gouvernement est un gouvernement de coalition, s'appuyant sur une
majorité qui a trouvé un accord sur un programme spécifique, et
qu'il s'agit d'une majorité qui n'a pas peur de discuter,
d'exprimer même parfois des avis différents. Les faits sont
d'ailleurs là pour le prouver et, au contraire, nous avons souvent
des reproches quant à la dialectique de cette majorité. Donc les
faits sont là pour le démontrer et pour démontrer, si besoin est,
qu'il s'agit de tout autre qu'une acceptation passive ou d'une
imposition de la part de quiconque.
Au mois de juillet 1993, nous avons repris la procédure
concernant la concession de la maison de jeu. Si, à cette époque,
il y a eu continuité, elle est politique oui, mais avec le seul
Gouvernement Lanivi et du point de vue de la continuité avec les
décisions précédentes elle est juridique oui, mais compte tenu et
de la sentence du Conseil d'Etat et donc de la nécessité de lui
donner application, et surtout de la volonté de maintenir la nature
privée de la gestion de la maison de jeu, déjà à l'époque affirmée
et aujourd'hui reconfirmée, quoi qu'en dise l'opposition. Nous
aurions dû en 1993 choisir la gestion publique pour pouvoir faire
des choix différents, et la composition de la commission après 1993
ne s'est pas transformée de technique en technico-politique par
hasard ou sur un choix délibéré du Président, mais là encore pour
exécuter ladite sentence du Conseil d'Etat; il suffit de relire
cette sentence de 1993. Aujourd'hui encore nous donnons
application, comme par ailleurs nous l'avons fait au mois de
novembre dernier, à une autre sentence - une sentence du TAR
d'Aoste - que nous n'avons pas non plus provoquée.
Finoper, contrairement à ce qu'elle avait réclamé, n'a pas été
admise d'office par le TAR à la phase successive du marché négocié;
le Tribunal, par contre, nous a ordonné de reprendre la procédure,
de réexaminer l'existence - ou non - des conditions n° 5 et n° 7,
et de le faire avec la même commission nommée en 1993. Pour
exécuter cette décision, la commission a formulé son avis, d'où il
ressort que la société Finoper ne remplit pas toutes les conditions
fixées par l'avis de concours de 1991. Nous en avons pris acte et
la décision étant du ressort de cette Assemblée, nous
l'accueillons, décidant ainsi que l'appel d'offres est déclaré
infructueux. Par cette décision nous tournons en ce qui nous
concerne et sans tergiverser, une page, la page de 1991. Quant à la
procédure pour l'attribution de la gestion future de la maison de
jeu, et à son futur, que M. Bich a défini avec une expression que
j'aime beaucoup - en reprenant peut-être une expression de Star
Trek - "l'interspazio", c'est tout autre chose.
Mais avant d'aborder ce thème, permettez-moi de solliciter tous
ceux qui ont formulé des accusations contre la gestion
extraordinaire quant aux actions ou décisions que celle-ci
entreprend, de se renseigner davantage pour éviter - mais cela est
peut-être voulu - de créer des malentendus ou d'exprimer des
jugements faux et inopportuns. A cet effet je repousse toutes les
déductions arbitraires qui ont été exprimées à cet égard. Par
ailleurs c'est une méthode que nous ne partageons pas; il ne s'agit
pas en effet dans ce cas spécifique d'une confrontation d'idées,
d'une confrontation politique ou autre, il s'agit à notre avis
d'une volonté spécifique de plier les événements par tous les
moyens, comme par exemple à l'occasion de débats et de réunions ou
l'on veut modifier certaines affirmations qui sont faites par
d'autres, ou encore en ce qui concerne les contrats passés par la
gestion extraordinaire concernant les assurances de la maison de
jeu. A ce propos, le thème des assurances, qui a été soulevé,
faisait l'objet d'un contrat entre SITAV et une compagnie
d'assurances de l'extérieur, et le coût de ce contrat était de 1,3
milliards par an. Après la passation des contrats entre SITAV et
gestion extraordinaire, ces contrats ont été renégociés sur la base
de conditions meilleures et cette renégociation est effectuée
toutes les années, de façon que si année par année, à égalité de
prestations il y a des conditions meilleures, l'on peut obtenir des
avantages sur le plan économique.
Premier renouvellement géré par la gestion extraordinaire:
montant 850 millions de primes, donc de 1,3 milliards à 850
millions, toujours avec la même clause qu'à la fin de l'année l'on
aurait vérifié si les conditions étaient meilleures ou non, ou si
d'autres offraient des conditions meilleures.
Deuxième renouvellement. On a tenu compte d'une exigence qui
avait été exprimée, à savoir que les contrats devaient être passés,
à égalité de conditions, avec des assureurs valdôtains et avec des
compagnies d'assurances ayant leur siège au Val d'Aoste, vu les
critiques qui avaient été formulées; résultat de cette
vérification, deuxième renouvellement 750 millions de primes avec
des prestations meilleures, avec une couverture d'assurance
meilleure et avec un bénéfice de 100 millions de plus vis-à-vis de
la gestion extraordinaire. Donc je ne vois pas là, à moins qu'il y
ait des problèmes vis-à-vis de certaines personnes, à savoir à
moins qu'il y ait des faits personnels qui ne nous concernent pas,
comment l'on peut porter cet exemple et comment l'on peut faire ces
affirmations, lorsque, sur la base des actions menées par la
gestion extraordinaire, on est passé avec des prestations
supérieures de 1,3 milliards par an à 750 millions, et avec la
condition que ce contrat a la validité d'une année et que si
l'année prochaine d'autres, à égalité de conditions, font une offre
meilleure, c'est le meilleur qui remporte le marché.
Mais revenons aux autres questions. Procédures pour
l'attribution de la gestion future de la maison de jeu: il me
semble que les volontés ont été clairement exprimées; il est décidé
d'ores et déjà que la gestion sera privée, que l'on fera recours,
donc, à un concessionnaire privé, qu'un nouvel appel d'offres
public sera lancé aux termes des dispositions de loi en vigueur,
que l'avis de concours sera approuvé par cette Assemblée. Donc là
également pas d'imposition, on ne donne pas pouvoir à d'autres,
c'est cette Assemblée qui devra l'approuver.
J'ai déjà, lors de la présentation générale, expliqué les
raisons pour lesquelles cet appel d'offres n'est pas présenté
aujourd'hui à l'approbation du Conseil; je partage par ailleurs les
sollicitations exprimées par plusieurs conseillers, notamment par
M. Mostacchi, pour accélérer cette présentation, et je reconfirme
l'engagement du Gouvernement quant aux délais prévus qui seront en
tout cas les plus courts possibles et ne dépasseront l'année
1996.
En ce qui concerne le futur de la maison de jeu, permettez-moi
de souligner qu'avant de parler de futur ou de nous pencher sur le
futur de la maison de jeu, nous nous sommes penchés sur le présent
de la maison de jeu, et là j'ai pris acte avec satisfaction que les
polémiques, qui avaient caractérisé cette Assemblée quant aux
résultats de la maison de jeu, n'ont plus eu lieu. Les objectifs
que la gestion extraordinaire s'était fixés ont été atteints, les
résultats actuels sont positifs, la rentabilité de la maison de jeu
est assurée, nous le devons évidemment à l'action de la gestion
extraordinaire, dont la nature est établie par la loi n° 88/93, et
nous le devons à la compétence du personnel; mais sur le résultat
il suffit de prendre les données pour constater que, même sur la
base des résultats de l'année 1995, qui a été de toute l'histoire
de la maison de jeu l'année la meilleure, nous sommes en
progression, et que sur les deux années de gestion extraordinaire
le bénéfice net pour la Région a été de plus de 70 milliards de
lires.
Je ne veux pas revenir sur les objectifs, parce que là c'est un
élément important; je veux rappeler seulement quelles étaient les
conditions au 1er juillet 1994 et quelle est aujourd'hui la
condition de la maison de jeu. Nous pouvons aujourd'hui compter sur
tous les éléments pour renforcer l'activité et l'action du casino.
Il est vrai, il y a une modification des comportements des joueurs
et nous devons en tenir compte. Il y a également ce thème de
l'ouverture de nouvelles maisons de jeu et nous avons là pris acte
que M. Tibaldi est favorable à ces ouvertures; mais le tout pour
dire qu'il est nécessaire de notre part, là encore en recueillant
les différentes suggestions et les sollicitations diverses, de
mieux définir la stratégie future pour la maison de jeu. Nous
recueillons donc ces sollicitations d'ouverture d'une
confrontation, en partant là également d'un élément concret, que la
gestion extraordinaire a déjà pourvu à mettre à notre disposition,
à savoir le plan de développement du casino. Ce plan peut nous
permettre, si nous en partageons les perspectives, de répondre à la
question: quel sera le futur de notre maison de jeu, en pouvant
également compter sur une maison de jeu aujourd'hui autonome.
Pour ce qui est enfin de la dernière question: "l'interspazio",
il est vrai, nous devons également nous pencher sur cette période,
que nous souhaitons la plus courte possible, en définissant mieux
une série de règles et de comportements. Je voulais néanmoins
souligner deux aspects: le premier, que le Gouvernement a refusé
toute demande d'augmentation des effectifs de la part de la gestion
extraordinaire; le même nombre fixé au moment de la passation de la
gestion entre SITAV et gestion extraordinaire nous avons voulu le
maintenir en disant que nous pourrions envisager une augmentation
des effectifs seulement sur la base de deux conditions: l'une, un
plan de développement, parce qu'alors effectivement il y aurait une
nécessité réelle de disposer de personnel supplémentaire; l'autre,
l'approbation par cette Assemblée d'une réglementation concernant
le recrutement du personnel.
C'est un engagement que nous avons pris au mois d'août, à la fin
du mois d'août nous avons transmis aux organisations syndicales
l'ébauche du règlement, la semaine prochaine j'aurai une rencontre
avec ces mêmes organisations syndicales pour entamer une
discussion, de façon qu'après cet examen préalable et nécessaire
avec les organisations syndicales le Gouvernement puisse approuver
une proposition et la transmettre à la IVème Commission. Donc là
c'est un engagement qui a été maintenu.
De même en ce qui concerne les rapports avec SITAV, il faut
préciser que maintenant ces rapports se limitent aux problèmes du
Billia, des parking et des entrepôts. A compter du 1er septembre le
logiciel software et hardware est autonome, il n'y a plus de
rapports avec SITAV, et donc il s'agit là d'examiner ce problème,
comme d'ailleurs le problème de STV, en tenant compte de ses
implications sociales et des problèmes d'emploi qui sont liés au
maintien de l'activité de ces différentes sociétés. Nous avons soit
directement, soit par le biais de la gestion extraordinaire,
formulé là encore des propositions pour le renouvellement du
contrat des services qui arrive à échéance à la fin de l'année,
mais non pas sur la base de propositions, aujourd'hui
inacceptables, à savoir les 112 mille présences et 1 milliard par
mois de redevances, mais sur la base des conditions qui, au fil des
mois, ont été négociées et qui tiennent compte des changements qui
sont intervenus entre temps.
Mais si ces conditions ne sont pas acceptées, nous sommes même
disposés à demander à SITAV de louer à la gestion extraordinaire
l'entreprise, de façon que l'on puisse, en payant les frais de
location sur la base des conditions qui réglementent la location
des Grands Hôtels, assurer une rentabilité à la propriété, gérer
l'hôtel et les services annexes et assurer le maintien de l'emploi,
vu que la raison fondamentale pour laquelle nous avons conclu et
nous maintenons encore la volonté de conclure des accords avec
SITAV, c'est pour assurer le maintien des 180 emplois de l'Hôtel
Billia. Lundi il y aura une réunion au Bureau du travail, où ces
problèmes seront affrontés, et je souhaite qu'ils soient par tout
le monde affrontés avec sérieux et sens de responsabilité.
Pour terminer, nous sommes convaincus qu'avec la décision que
nous allons prendre aujourd'hui nous tournons une page, mais pas
seulement, nous avons également défini un projet qui a comme
objectif le développement de la maison de jeu de Saint-Vincent. Là,
je peux rassurer certains conseillers, parce que nous savons le
chemin.
Si dà atto che, dalle ore 16,55 alle ore 17,20 presiede il
Vicepresidente Aloisi.
Presidente Ha chiesto la parola il Consigliere Chiarello, per
dichiarazione di voto.
Chiarello (RC) É giusto, come ha detto anche lei, Presidente,
che i consiglieri discutano e decidano su questa questione, ma sono
tre-quattro anni che stiamo discutendo, speriamo che arrivi una
decisione finalmente!
Volevo solo fare un appunto a Bich, e mi dispiace che adesso non
sia in aula. Il Consigliere Bich ha fatto uno di quei discorsi
belli a sentirsi, ma che almeno in un punto non mi trova d'accordo.
Parlando di assunzioni, ha detto che si deve cambiare la legge
perché siamo tutti colpevoli nell'aver spinto qualcuno all'interno
del casinò.
Non ho capito bene cosa volesse dire in merito a chi fa assumere
le persone, è la solita teoria per cui quando tutti sono colpevoli,
sono anche tutti innocenti, cioè ci sono tutti immischiati ed è
bene cercare di non parlare tanto.
Mi dispiace ma per me non è così. Sono d'accordo che al più
presto esca un regolamento sulle assunzioni a questo casinò, è una
cosa importante almeno finché è commissariato, perché certe
assunzioni diventano pericolose.
Per parlare dell'assicurazione, volevo dire che nei limiti del
risparmio sono d'accordo di scegliere l'assicurazione che a minor
prezzo dà le stesse garanzie, però è anche vero che bisogna vedere
chi le propone queste garanzie.
Abbiamo già avuto diverse discussioni, in questo momento su
quanto ha detto il Presidente della Giunta in merito alla nuova
gara di appalto la pensiamo nella stessa maniera, finalmente. Io
dico che non è mai troppo tardi, speriamo effettivamente che non
sia troppo tardi!
Con l'esperienza che ho fatto in questa commissione vorrei dare
un consiglio, se mi è permesso, proprio per evitare che certe gare
di appalto siano fatte per un concorrente invece che per l'altro:
che al prossimo bando di preselezione chi stende le domande sia
anche colui che valuta le risposte. Una delle difficoltà che
abbiamo riscontrato in commissione è che è difficile entrare nella
testa di coloro che hanno formulato le domande.
E poi lasciatemi dire una cosa, alla quale stamani non ho
accennato anche perché mi avrebbe impedito di fare il mio lavoro,
ma quello che ha detto Voyat mi ha veramente liberato e posso dire
che sono stati pesanti questi tre o quattro mesi per noi della
commissione. Allora, noi eravamo in commissione e in televisione
qualcuno di Finoper diceva che forse si sapeva già come andava a
finire; sono arrivati dei documenti fuori tempo massimo alla
commissione e poi dopo le decisioni della commissione, quando mi
ero rifiutato di dare ai consiglieri di minoranza la relazione
finale della commissione, perché ritenevo che dovesse essere
consegnata a questo Consiglio nella IV Commissione competente,
qualcuno aveva già ottenuto per vie traverse le risoluzioni.
(... intervento di un consigliere, fuori microfono...)
... anche quelli che sono in maggioranza, per carità. Ho detto
che nei confronti dei consiglieri di minoranza mi sento in
difficoltà, perché a quella che ritenevo la mia correttezza di aver
consegnato la relazione alla IV Commissione, non hanno fatto
seguito altre correttezze.
Dichiaro che mi asterrò su questo atto, e per evitare che la mia
astensione sia male interpretata dal momento che ho votato la
relazione della commissione, faccio presente che qui è scritto di
rinviare ad un successivo provvedimento deliberativo, e siccome non
sono in questa maggioranza, se il provvedimento deliberativo
prevede un appalto europeo dirò che è stato fatto con tre o quattro
anni di ritardo, ma non mi sento di dare carta bianca a questa
maggioranza, mentre mi sentivo di sottoscrivere la relazione della
commissione.
Presidente Ha chiesto la parola il Consigliere Marguerettaz.
Marguerettaz (PpVA) Il paradosso che viene subito da notare in
questa situazione è che questo Consiglio regionale - e dico questo
Consiglio, non parlo giustamente di maggioranza o di opposizione -
fin dal primo momento in cui ha trattato nel luglio '93 l'argomento
casinò, si è sempre espresso unanimemente per perseguire con forza
la nuova privatizzazione della casa da gioco.
Perché dico che è un paradosso? Perché ogni qualvolta che le
condizioni sembrano propizie per giungere finalmente ad una nuova
privatizzazione della casa da gioco, questo Consiglio non più
all'unanimità, ma a maggioranza, assume delle decisioni tali che
questo obiettivo viene procrastinato nel tempo e non si sa fino a
quando!
Così era successo quando avemmo le prime conclusioni della
cosiddetta "Commissione Bortoli", quando, nonostante le conclusioni
avessero lasciato molti fra noi piuttosto perplessi, vi era una
frase in quella conclusione che diceva all'epoca che nessuna delle
società possedeva i requisiti. In quella conclusione noi ravvisammo
un'opportunità, quella di azzerare e chiudere questa pagina del
casinò. La maggioranza di questo Consiglio disse di no, perché se
volevamo privatizzare il casinò, era quello il momento giusto di
trattare con SITAV. Sappiamo tutti come è andata a finire!
Oggi noi diciamo che ancor più dell'epoca a cui facevo
riferimento prima sarebbe vicina la soluzione del problema casinò
nella direzione che spero ancora tutto il Consiglio auspichi, cioè
quello della privatizzazione. Credo che le motivazioni date dai
consiglieri dell'opposizione, che sono intervenuti stamani, abbiano
fatto capire come a nostro avviso in questa fase si potrebbe andare
ad una trattativa con una certezza forse in più rispetto alla volta
scorsa: quella cioè che andando alla trattativa con l'unica società
rimasta sarebbero assai meno probabili nuovi ricorsi di quanto non
lo fossero - e si sono in effetti puntualmente verificati - nel
passato.
Questa consapevolezza della volontà di giungere alla
privatizzazione del casinò era chiaramente espressa ancora
all'epoca in cui questo Consiglio decise di trattare con SITAV, e
fra le motivazioni che qualche consigliere della maggioranza -
posso anche farne il nome, ma non voglio strumentalizzare, parlo
del collega Florio - avanzò precedentemente alla scelta di andare
alla trattativa con SITAV c'erano queste giustificazioni. Alle
nostre richieste di azzerare la situazione, diceva il collega
Florio due anni fa - rivolto a me -: "É vero, c'era anche la
possibilità di ricominciare da capo, e l'avremmo anche preferita;
ma con ciò si sarebbe corso il rischio di ricadere nelle norme CEE
per appalti di questo tipo, quindi abbiamo preferito questa
soluzione intermedia per cercare di limitare il numero dei
possibili ricorsi".
Allora qualche anno dopo ci ritroviamo ad assumere una delibera
che ci rimanda ad un bando di concorso secondo le norme CEE e che
non ci tutela minimamente, anzi è la decisione che meno ci tutela
dal punto di vista dei possibili ricorsi.
Ma chiaramente le controdeduzioni che sono state espresse anche
da chi è intervenuto a nome delle forze di maggioranza si possono
sintetizzare in questo modo: voi dell'opposizione la fate troppo
comoda, noi dobbiamo rispettare quelle che sono le sentenze, noi
dobbiamo ottemperare a quelle che sono le conclusioni più
approfondite - chiamiamole come preferiamo - della Commissione
Bortoli.
É stato detto da più persone e credo dallo stesso Presidente
della Giunta che con questa decisione noi andiamo nel medesimo
momento, da una parte, ad ottemperare a quelle che sono state le
sentenze, dall'altra a recepire quelle che sono le conclusioni
della Commissione Bortoli. Dire questo significa dire che l'una, la
sentenza del TAR o del Consiglio di Stato se preferite, e l'altra,
cioè la conclusione della Commissione Bortoli, vanno di pari passo
perché noi con questa scelta mettiamo d'accordo le due
posizioni.
Ecco, io è questo che voglio decisamente smentire, ma senza fare
un grosso esercizio né giuridico né dialettico, ma cercando di
esporre quella che è una realtà che appare in maniera lampante da
tutti gli incartamenti che abbiamo davanti.
Sempre gli interventi di alcuni consiglieri di maggioranza e del
Presidente, adducendo le motivazioni che hanno portato a questa
decisione, non hanno detto delle bugie, hanno semplicemente detto
delle mezze verità, che è indubbiamente diverso. Ma la verità è una
e bisogna dirla fino alla fine, altrimenti se uno si ferma a metà è
chiaro che poi le cose non vanno tanto bene.
Perché dico che si parla di mezze verità? Perché il Presidente
poco fa nella sua replica ha detto che la sentenza del TAR diceva
in pillole che la Commissione Bortoli doveva riesaminare se la
società concorrente rimasta avesse o meno questi benedetti
requisiti. É vero questo? Sì, è vero, ma è vero a metà, perché la
sentenza del TAR ha detto di più di questo; leggo solo tre righe
che si riferiscono al compito della Commissione Bortoli: "Si
trattava di completare un procedimento già iniziato sulla base
della presa d'atto di circostanze oggettive, desumibili dal
contenuto delle sentenze da ottemperare". Quindi, il compito della
Commissione Bortoli non era quello di rivedere autonomamente se
questa società aveva i requisiti o meno, ma era quello di rivedere
se questa società aveva i requisiti alla luce delle sentenze da
ottemperare. É chiaro che voi avevate due possibilità: o dire
quello che avevate già detto, o dire che vi eravate sbagliati. Come
avevo già facilmente profetizzato, se così si può dire, avete
preferito dire che non vi eravate sbagliati.
Quindi, Chiarello, quando tu dici che qualcuno diceva che
l'esito della commissione era scontato, era facilmente prevedibile,
se non scontato!
Così come l'altra mezza verità che ho sentito è stata detta dal
collega Perrin, il quale dice che il prof. Zanetti nella lettera
che abbiamo ricevuto risponde a Finoper. É vero questo? É una mezza
verità, perché il prof. Zanetti risponde sì a Finoper, ma risponde
anche a terzi, ed io vi giuro che la lettera del prof. Zanetti, che
ci è stata consegnata ieri mattina, è quella che più di ogni altro
mi ha convinto a votare contro questa deliberazione. Questa è una
lettera che il professore scrive a tutti noi, per darci in qualche
modo ulteriori motivazioni per prendere una decisione ed essere più
sicuri di quello che facciamo.
Leggo, e non è la risposta a Finoper che mi interessa, perché
sarebbe più che lecita e doverosa da parte di un membro della
commissione rispondere alle deduzioni che la società per difendere
i propri interessi ha fatto; dunque Zanetti dice: "La Finoper torna
a ripetere quanto già affermato dal TAR di Aosta e dal Consiglio di
Stato". Quindi è chiaro che quello che dice il prof. Zanetti
risponde non solo a Finoper, ma alla sentenza del TAR e del
Consiglio di Stato, e cioè: "La totale inconsistenza
dell'affermazione, del tutto privo di fondamento, ricordando la
sentenza del TAR che errando pienamente..."; non so chi abbia
ragione, cioè non sono in grado di dire se il prof. Zanetti ha
ragione o ha torto sulle cose che dice, confesso la mia ignoranza e
sfido gran parte dei colleghi qui dentro a pronunciarsi su quanto
hanno capito delle deduzioni di questi "professoroni" di diritto,
di economia, eccetera. Quindi non entro nel merito di ciò che dice
il prof. Zanetti, ma non credo che il prof. Zanetti possa confutare
la sentenza di un organo della giustizia amministrativa, non credo
che sia nelle possibilità né del prof. Zanetti né tanto meno di
questo Consiglio regionale; e il fatto che le giustificazioni
addotte da Finoper siano quelle del TAR e del Consiglio di Stato
non lo dice Finoper, cioè lei lo dice ma è sospetta quanto meno,
non lo dice Marguerettaz, ma lo dice il prof. Zanetti nella sua
lettera.
Quindi bisogna avere il coraggio di dirle tutte queste verità e
cercare di fare questa scelta in maniera consapevole.
Questa mattina si è parlato di un disegno politico dietro a
tutte queste scelte che nel corso degli anni sono state fatte, ed è
un disegno - almeno così è stato individuato da parte nostra - che
tenta di mantenere il più a lungo possibile una gestione pubblica
commissariale della casa da gioco.
Il Presidente della Giunta ha detto con orgoglio quasi: vedete
questa maggioranza, che avete spesso accusato di essere
formidabilmente dialettica al proprio interno, in questo momento,
di fronte ad un problema così rilevante, è compatta.
Di questo ne va dato atto non alla maggioranza, a mio avviso, ma
al Presidente, il quale è stato davvero abilissimo in questa
operazione, tant'è vero che posso dire che l'operazione casinò come
è stata gestita in tutti questi anni sarà davvero il fiore
all'occhiello di questa Presidenza di Giunta. Perché? E chiedo
scusa se faccio qualche passaggio di tipo psicologico che può
essere tranquillamente errato, quindi con il beneficio di
inventario. Credo che i consiglieri di maggioranza che voteranno a
favore, naturalmente, di questa delibera, non votano tutti con una
uguale motivazione; ci sono diverse motivazioni che portano i
consiglieri di maggioranza a votare a favore di questa delibera, e
l'abilità del Presidente è stata quella di ricondurre tutti i vari
disagi che ci sono, come è normale che ci siano di fronte a questo
problema, nella soluzione che presenta oggi. Ma queste cose non
sono cose che penso di notte, sono considerazioni che mi vengono
quando parlo con amici e colleghi che ci sono fra le file della
maggioranza e fuori dalle sedi istituzionali. É evidente che per
alcuni c'è una preoccupazione di andare ad una trattativa con
Finoper, una preoccupazione nei confronti di altri palazzi per
avviare una trattativa con questa società; ed è certo che questo
condizionamento psicologico viene facilmente a cadere con questa
soluzione.
Così come è riuscito a recepire il disagio di quelli che, pur
volendo una privatizzazione, stanno vedendo che una gestione
commissariale non è così tragica - o almeno quei dati che più o
meno sono attendibili non la fanno apparire così tragica - sono
però al tempo stesso scontenti perché ogni tanto arrivano delle
notizie che preoccupano di come viene gestita questa situazione, e
il Presidente giustamente stamani ha precisato che una cosa non
c'entra con l'altra, e che anzi con questa soluzione ci sarà modo
di riflettere sulla conduzione commissariale del casinò e di
rivederla.
In terzo luogo ci sono dei consiglieri ai quali questa società,
al di là dei requisiti o dei non requisiti, non è gradita;
l'intervento che ha fatto stamani il collega Bich, che non è stato
altro che un elenco di articoli di giornali inerenti questa
società, che scopo aveva se non quello di richiamare l'attenzione
dei consiglieri sul fatto che non sappiamo con chi andiamo a
trattare? E questa sensazione non è solo del collega Bich - ammesso
che ce l'abbia - ma è più diffusa all'interno dei colleghi della
maggioranza. Una sensazione che, guarda caso, gli stessi non
avevano quando si trattò di decidere di trattare con SITAV, che dal
punto di vista del requisito fondamentale, cioè la trasparenza
dell'azionariato, credo che non avesse niente da insegnare a
nessuno.
Concludo dicendo semplicemente questo. Noi molto crudamente
abbiamo oggi una scelta da fare che è molto chiara, soprattutto
dopo aver letto quello che ha affermato il prof. Zanetti: da una
parte c'è il prof. Zanetti, la Commissione Bortoli, con queste
ragioni, dall'altra ci sono le ragioni espresse in due sentenze. Il
Consiglio regionale è chiamato a scegliere, ed io credo che però
quando si contestano, così come avviene in tutti gli atti che
abbiamo sotto gli occhi, le sentenze sia di un TAR che di un
Consiglio di Stato, non si possano percorrere strade diverse da
quelle previste dalla legge. Allora, se ricorrere si vuole a fronte
di una sentenza, bisogna ricorrere. Noi oggi non stiamo ricorrendo,
stiamo semplicemente facendo una scelta che a nostro avviso non
ottempera quella sentenza.
Ho iniziato parlando di paradosso e concludo parlando di
paradosso. Qualcuno ha parlato di costi di questa Commissione
Bortoli - immagino che siano rimborsi spese e onorari - e io mi
stavo chiedendo: ma se un domani dovessi essere giudicato per una
qualsiasi cosa dal TAR della Valle d'Aosta con una sentenza che a
me non va giù, se chiamo il prof. Zanetti il quale mi dice che
quella sentenza è una sentenza errata, posso fare quello che
voglio?
Si dà atto che, dalle ore 17,20, riassume la Presidenza il
Presidente Stévenin.
Presidente Ha chiesto la parola il Consigliere Voyat.
Voyat (UV) Poiché secondo me le conclusioni della commissione
sono giuste e valide almeno da quanto possiamo giudicare dai
documenti, per evitare che io ed altri consiglieri usciamo di qua
con delle perplessità visto che si parla di mezze verità, proporrei
di leggere i documenti se non nel loro complesso, almeno in tutte
le loro parti, non una riga sì e una riga no.
Dice il Consigliere Marguerettaz: "Finoper si contraddice
nettamente fin dall'apertura delle sue note, in particolare nel
punto 2 del foglio 5, là dove torna a ripetere quanto già affermato
dal TAR della Valle d'Aosta, dal Consiglio di Stato e nuovamente da
Finoper, e cioè che la commissione avrebbe omesso di prendere in
considerazione il bilancio consolidato presentato dalla scrivente,
pur avendone la disponibilità fin dal '93".
Se andiamo avanti senza leggere il documento, si evince che la
commissione ha lavorato unicamente sul bilancio consolidato del
gruppo, e che non avrebbe potuto fare altrimenti non avendo altra
documentazione a sua disposizione. Saltiamo un paragrafo e dove
dice che ha analizzato tutto il consolidato Finoper, si legge:
"Avendo infatti la commissione fondato le proprie analisi sul
bilancio consolidato del gruppo Finoper, il patrimonio di
quest'ultimo si è giovato (quindi nel consolidato Finoper c'era la
COIMAR) eccome del patrimonio della società COIMAR, appunto perché
compreso nel consolidato stesso. Un comportamento diverso, come
sembrerebbe doversi evincere dal disposto richiamato, avrebbe
comportato non il tenerne conto bensì la sua duplicazione", cioè
avrebbe dovuto tener conto del consolidato Finoper e in più del
consolidato COIMAR, già incluso nel consolidato Finoper. Questo per
dire che o le cose si leggono e si dicono, oppure è meglio non
incutere dubbi negli altri consiglieri, altrimenti andiamo a fare
del terrorismo politico.
Proseguiamo nella lettura là dove si parla del consolidato
Finoper, pagina 2, metà del 4° capoverso: "La stessa Finoper
afferma con chiarezza (pagina 18) che il totale del proprio
patrimonio netto consolidato ammonta a lire 13,127 miliardi
(allegato 1)." Giustamente la commissione dice: ci avete accusato
di avere analizzato solo parte dei documenti, ed invece non è così,
noi abbiamo analizzato il documento Finoper nella sua interezza e
all'interno del consolidato Finoper c'è anche la COIMAR; e poiché
Finoper nel 1991 dice che il suo capitale consolidato è di 13,127
miliardi, di fatto dà ragione a quello che dice la commissione.
Io conosco poco le procedure, so però che a livello di TAR o
Consiglio di Stato si discute solo sulla documentazione che è stata
presentata e nessuno può produrre altra documentazione né può
mandare gli avvocati a chiedere di considerarne altra.
Comunque, sulla base di quello che dicevo già stamani, mi
ritengo completamento tranquillo su quello che ha fatto la
commissione anche se guardando il solo primo documento, forse meno
completo, ricevendo poi una lettera quasi minatoria ci si puo'
mettere in sospetto; poi comunque basta leggere nella
documentazione a pagina 18 dell'allegato 1) dove Finoper afferma di
avere un capitale consolidato di 13,127 miliardi, quindi non di 40
miliardi. Quanto poi all'obiezione di Finoper che la commissione
non avrebbe considerato il bilancio COIMAR, la commissione replica
dicendo di aver considerato tutto quello del gruppo, quindi anche
il 90 percento della COIMAR, che è già incluso nel consolidato
Finoper.
Presidente Ha chiesto la parola il Consigliere Dujany.
Dujany (PVA) Intervengo per esprimere un giudizio favorevole nei
confronti di questo deliberato e per fornire alcuni chiarimenti ai
quesiti posti dal Consigliere Marguerettaz sul perché la Regione
non avrebbe impugnato l'ultima sentenza del TAR Valle d'Aosta. A
questo riguardo mi pare che si debba avere un minimo di idee chiare
su quella che è la sostanza del giudicato nelle sentenze, siano
esse del TAR che del Consiglio di Stato. La copertura del giudicato
riguarda unicamente i principi di diritto delle sentenze, non
invece le situazioni di fatto; quindi là dove una sentenza contenga
anche degli errori di fatto, così come sono stati esplicitati sia
nella relazione del prof. Zanetti, sia anche dal Consigliere che mi
ha preceduto, non avrebbe senso che tali errori di fatto fossero
oggetto di impugnativa davanti alla Magistratura superiore, tanto
più che l'ultima sentenza del TAR ha chiaramente riconosciuto a
questa Assemblea il diritto di valutare i punti 5 e 7 oggetto di
contestazione. Questo significa che in fatto è possibile in ogni
momento andare a rettificare quelle dichiarazioni contenute in una
sentenza, che non sono mai state oggetto di copertura di
giudicato.
Se non abbiamo chiari questi elementi di principio di diritto
amministrativo, possiamo creare del falso terrorismo. Per il resto
richiamo quanto già emerso dal contenuto di chi mi ha
preceduto.
Presidente Ha chiesto la parola il Consigliere Ferraris.
Ferraris (GV-PDS-SV) Nel riconfermare il voto favorevole alla
deliberazione ritengo che, sentendo alcune osservazioni
dell'opposizione, se tale deliberazione ha un limite, sia quello di
essere troppo pedissequa nel rispetto delle sentenze dei vari
tribunali amministrativi che fino ad ora si sono susseguite, basti
leggere la parte iniziale della delibera che va in questo senso.
Approfitto con questo intervento per chiedere l'iscrizione della
risoluzione che ho presentato.
Président Non, on termine la discussion et après vous demanderez
l'inscription.
La parole à M. Lanivi.
Lanivi (PVA) Dichiaro il voto a favore del nostro gruppo con le
seguenti motivazioni.
La prima, perché questa espressione di volontà così come viene
proposta dal Governo regionale è coerente con gli obiettivi che
condividiamo, cioè il superamento di un confronto, che nel passato
vi era stato in questo Consiglio, fra chi voleva la chiusura
addirittura della casa da gioco e chi voleva invece uno sviluppo
quantitativo sconfinato alla presenza della casa da gioco di
Saint-Vincent, quasi che al casinò spettasse un ruolo egemone nella
vita economica della nostra regione. Mi pare che questa
maturazione, che è avvenuta nella scorsa legislatura e
nell'attuale, tenda a definire un rapporto fra un'attività
economica, quella della casa da gioco, in armonia o misurata
rispetto alla realtà valdostana e, quindi, su un miglioramento
qualitativo più che quantitativo, su una giustificazione della sua
presenza non solo sul piano economico, ma anche su quello
occupazionale. Questa mi pare sia la scelta politica di fondo
rispetto alla quale questa decisione è corretta.
Una preoccupazione - condivisibile - di questo Consiglio era la
garanzia sulla sicurezza stessa, cioè per quanto concerne la
comunità valdostana, che l'attività di questa casa da gioco si
mantenesse entro limiti di sicurezza tali da non turbare la vita
sociale della Regione. Questo mi pare sia l'obiettivo centrale e
rispetto a questo obiettivo la proposta sottoposta all'attenzione
del Consiglio mi pare corretta.
Un secondo motivo per il quale diamo voto favorevole è che
questa decisione è coerente con una vicenda che non abbiamo
contribuito - mi riferisco a questa maggioranza e a quella
immediatamente precedente - a costruire; non possiamo dimenticare
che c'è stata una scelta e in conseguenza a quella scelta
l'Amministrazione regionale è stata costretta a seguire una via
tortuosa e difficile; ma credo che, perseguita con coerenza questa
linea, alla fine l'Amministrazione regionale sarà nelle condizioni
di attuare in pieno delle decisioni che riguardano la correttezza e
la trasparenza totale su metodi di scelta del gestore della casa da
gioco, il ruolo che questa casa da gioco deve avere in Valle
d'Aosta, e soprattutto la trasparenza nei rapporti fra potere
politico e questo potere che agisce da quasi mezzo secolo nella
nostra realtà.
Non abbiamo motivi per dubitare della serietà del lavoro
compiuto dalla commissione, quindi riteniamo doveroso dare il
nostro assenso a questa proposta.
Presidente Ha chiesto la parola il Consigliere Tibaldi.
Tibaldi (Ind) Questa mattina ho espresso in maniera abbastanza
estesa quelle che sono le ragioni e soprattutto i dubbi, le forti
perplessità che presiedono questa scelta politica dell'azzeramento
della procedura.
Ho ascoltato con attenzione le argomentazioni e le repliche che
questo pomeriggio il Presidente della Giunta ha portato in
quest'aula.
Devo dire che se già ero fermamente convinto della posizione di
perplessità che nutrivo innanzi a questa proposta di deliberazione,
adesso sono ulteriormente convinto, ovvero c'è stato un
rafforzamento in quelli che sono i miei pensieri. E questo si
evince soprattutto da quella che è stata la debolezza della replica
del Presidente, che non ha avuto argomentazioni sostanziali ma si è
limitato a ripercorrere una cronistoria di comodo, riprendendo
alcuni passaggi che naturalmente avrebbero potuto suffragare la sua
posizione.
Il Presidente ha giocato in difesa, dicendo che si respingono al
mittente certe affermazioni fatte dall'opposizione e che
l'opposizione ha fatto in aula alcune estrapolazioni artificiose e
modificate di interventi fatti precedentemente. Allora, Presidente,
non è sufficiente respingere al mittente quanto è stato detto dai
componenti dell'opposizione, ma bisogna dimostrare almeno il
contrario per sostenere le proprie ragioni. Quindi il costrutto del
Presidente della Giunta non è carente, ma secondo me è assente di
determinate risposte a quesiti che questa mattina in aula sono
stati puntualmente posti. Ed io ne ripropongo uno, perché ad un
quesito di fondamentale importanza non è stata assolutamente data
alcuna risposta.
Nel 1993 la SITAV si trovava in una situazione analoga, e qui ho
uno stralcio di dichiarazioni fatte dal Presidente della Giunta,
che leggo per intero: "Le Président de la Junte propose au Conseil
que seul la société SITAV soit admise aux pourparlers en vue de
l'attribution de la maison de jeu de Saint-Vincent et que par
conséquent une délégation soit donnée au Gouvernement afin
d'entreprendre les pourparlers avec cette même société, en vue du
renouvellement de la concession. En même temps il devra être
procédé à l'acquisition des éléments ultérieurs susceptibles de
combler les lacunes soulignées par la commission spéciale,
Commission Bortoli, du point de vue des documents concernant
notamment les conditions requises aux points 2 et 4 de l'avis de
présélection". Allora, la SITAV era lacunosa in due punti:
trasparenza dell'azionariato, comprovata capacità manageriale; ciò
nonostante la scelta politica allora fu di andare a trattativa
privata. Ribadisco che c'era la bozza pronta all'esame di questo
Consiglio. Oggi mancano i requisiti 5 e 7 relativi alla capacità
patrimoniale; uno manca per certo secondo la Commissione Bortoli e
il prof. Zanetti, l'altro è di dubbia esistenza, tuttavia la scelta
politica oggi a distanza di tre anni è l'azzeramento.
Si tenga presente che innanzi ai ricorsi fatti dalla società
Finoper la società SITAV ha avuto una dimostrazione al contrario
del possesso dei requisiti, quindi per assurdo la Regione sarebbe
andata a trattare con una società che assolutamente non aveva alcun
requisito.
Il quesito legittimo che ho posto stamani e al quale non c'è
stata alcuna risposta è il seguente: sette erano i requisiti, mi
chiedo se era necessario possedere per la società l'ottavo
requisito, cioè la clausola di gradimento politico. Ebbene, non mi
sembra che nessuna delle argomentazioni sostenute oggi siano state
sufficienti a garantirmi il contrario, o perlomeno a
tranquillizzarmi. E quello che dico è suffragato da due cose. La
prima è la recentissima sentenza del TAR, che sottolinea che nel
comportamento della Regione (leggo) "è ravvisabile quindi un
oggettivo appesantimento dell'iter procedimentale in quanto, se è
pur vero che la stessa, come sottolinea la difesa regionale, ha
agito con grande tempestività rispetto alla pubblicazione della
sentenza, è parimenti innegabile che ha dilatato e complicato
l'esecuzione del giudicato inserendo passaggi ulteriori". Il fatto
che siano stati inseriti passaggi ulteriori è stato - secondo
elemento - suffragato anche da quanto detto stamani dal collega
Bich, che mi dispiace sia assente.
Del Consigliere Bich stimo la sobrietà intellettuale e la sua
qualità oratoria, ma oggi penso che sinceramente abbia dato delle
motivazioni alquanto scadenti, una versione addomesticata la sua,
proprio per cercare di dimostrare questa forzata compattezza della
maggioranza che si vuole far vedere dinanzi ad un problema tanto
delicato ed importante. Il Consigliere Bich cerca di essere più
realista del re, dicendo come possiamo noi accettare che
determinati personaggi abbiano comprovate qualità manageriali.
Allora, dico, qui non abbiamo solo Zanetti, la Commissione Bortoli,
il TAR e il Consiglio di Stato, ma abbiamo anche queste versioni,
che sono alquanto raccapriccianti, che abbiamo sentito stamani in
aula. Questa è la riprova che il gradimento politico da parte di
questa maggioranza non c'era assolutamente, per motivazioni
diverse, come sottolineava giustamente il collega Marguerettaz, ma
non era una società che aveva il fondamentale requisito
politico.
Di fronte a questo, secondo quesito al quale non è stata data
alcuna risposta, possiamo cogliere un altro elemento di debolezza
nella stessa delibera che oggi ci viene proposta, debolezza che
ripeto troviamo nella premessa della stessa, dove addirittura - e
qui non si tratta di mezze verità - si legge: "Constatato che in
ottemperanza della decisione del Consiglio di Stato, il Consiglio
regionale deliberava il 23 novembre". Non ha fatto così il
Consiglio regionale, Presidente, non ha ottemperato ad alcuna
decisione del Consiglio di Stato; ha ottemperato a quelle che erano
le sue regole, le sue scelte, o meglio le scelte di una maggioranza
o di un Presidente che ha voluto dare un preciso indirizzo
politico, una precisa scelta amministrativa alla questione del
casinò.
Che ne sarà adesso? Ho detto che questa scelta non è così
semplicistica; qualcuno stamani cercava di svilire la solennità di
questa giornata, e invece è una giornata particolarmente importante
perché non chiude solo una parentesi con la cancellazione dalla
lista dei concorrenti dell'ultima società, qui non si vuole
assolutamente per forza condurre da parte dell'opposizione questa
società alla gestione della casa da gioco, però visto che per la
SITAV era stato fatto un certo trattamento, mi chiedo perché
d'altra parte per Finoper questo trattamento oggi non sia più
lecito.
Si sceglie la strada dell'azzeramento, che cade in un momento
particolarmente delicato. Stamani ho detto - e il Presidente ha
strumentalizzato quanto ho detto poco fa - che la Valle d'Aosta ha
una grossa fortuna rispetto alle altre regioni, nell'ambito di
questa fortuna abbiamo la casa da gioco. Una casa da gioco che se
oggi è tollerata ed esclusiva solo per quattro enti locali, domani
sarà senz'altro - ed è legittimo che lo sia perché ci sono anche
altri enti locali che lo richiedono - a disposizione di altri
comuni e di altre regioni, verranno istituite altre realtà analoghe
a questa. Di fronte a questo mercato che va verso una
liberalizzazione, la scelta della Regione è il congelamento:
congeliamo tutto in mano pubblica, in quella mano pubblica che
sotto forma di gestione straordinaria è un ibrido giuridico, dove
non sappiamo precisamente chi ha le redini e la responsabilità
della cosa, dove sappiamo che si può arrecare grave nocumento con
una decisione di questo tipo.
Non sto a riprendere le varie argomentazioni fatte da altri
consiglieri, mi sono soffermato solo su quella di Bich, che adesso
è presente, per cui ripeto che a lui riconosco grandi qualità, però
sinceramente questa mattina è stata una delusione una parte del suo
intervento, dove ha cercato di sostenere il contrario gettando
fango e basta. Quando poi va a generalizzare il fatto che i
consiglieri adoperino certi metodi, tutti, per collocare
determinate persone al casinò, gli consiglierei prima di parlare di
sincerarsene perché ho sentito un brusio abbastanza vasto: forse
sono metodi che erano praticati o sono praticati da determinate
persone e non penso che siano in ognuno di noi.
Concludo con l'ultimo elemento di debolezza che si ravvisa in
questa delibera, cioè il rinvio. Il rinvio penso che sia una
risposta a quello che diceva stamani Mostacchi, il quale dice che
la condizione perché possa approvare questa delibera è che entro il
31 dicembre ci sia l'indizione del bando. Il Presidente,
naturalmente con grande abilità - un'abilità che gli abbiamo
riconosciuto tutti in questi tre anni perché è stato il gestore
esclusivo della casa da gioco dal 1° luglio '94, e lo continuerà ad
essere ancora per molto tempo secondo le scelte che oggi vengono
compiute, anche perché il Presidente è il primo ad essere
consapevole che la scelta di oggi comporterà quel ginepraio di
ricorsi e controricorsi che non sapremo dove andrà a finire -
propone il rinvio, senza stabilire una data. E perché c'è il
rinvio? Perché proprio sapendo che la questione si anniderà nelle
cosiddette "carte bollate", il Presidente si è limitato a dirci che
"les temps seront les plus courts possibles et en tout cas entre
décembre '96".
Se questo è "nous savons le chemin", penso che questo non sia
assolutamente "chemin à parcourir" dichiaro il mio voto contrario e
invito il Consiglio a riflettere e a fare quell'esame di coscienza
al quale stamani lo avevo invitato, perché qui si giocano gli
interessi di una casa da gioco e di una parte consistente
dell'economia valdostana e di coloro che vi lavorano.
Presidente Ha chiesto la parola il Consigliere Parisi.
Parisi (RV) Intervengo anch'io brevemente per riconfermare il
nostro voto favorevole alla delibera predisposta dalla Giunta. Mi
sembra anche che sia necessario che chiarisca le motivazioni che ci
spingono a votare in maniera convinta questa delibera, anche a
seguito degli interventi fatti dai consiglieri della minoranza.
Il dato di fatto è, secondo noi, uno. Nel momento in cui la
sentenza del Consiglio di Stato ha stabilito che doveva essere la
commissione tecnico-politica a verificare i requisiti per ammettere
le società che avevano presentato domanda al bando di concorso,
ritengo, come qualunque altro consigliere, che si debba tener conto
di quelle che sono le risultanze effettuate da questa commissione,
altrimenti non aveva significato avere incaricato una commissione
per accertare la presenza o meno di determinate cose che erano già
prestabilite a monte.
Quindi non vedo come il sottoscritto, o altri consiglieri,
possano arrogarsi il diritto o il potere di andare a travisare il
risultato scritto e sottoscritto da tutti i componenti di questa
commissione, rappresentata anche dai membri della minoranza. E non
credo che il risultato sia un qualcosa emerso a seguito di
interventi esterni al lavoro di questa commissione.
Questo a prescindere da quella che è la valutazione di carattere
politico che ognuno vuole dare alla vicenda casinò.
Ritengo anche che la conclusione a cui è giunta questa
commissione non apra la strada a interpretazioni possibiliste: si
dice soltanto che avendo fatto le verifiche, questa società non ha
i requisiti previsti per poter partecipare alla trattativa.
Detto questo, ritengo che sia giusto fare delle considerazioni
di carattere anche politico. Innanzitutto questo Consiglio non
affronta ancora oggi questo problema per volontà propria, ma lo
affronta per gli errori commessi in passato e forse per la
superficialità con cui si è posti dinanzi alla vicenda casinò negli
anni passati. Questo Consiglio e questa maggioranza credo abbiano
avuto il merito in alcuni momenti critici - mi riferisco al momento
in cui è stata approvata la legge sul commissariamento - di evitare
che la casa da gioco venisse chiusa, mettendo sulla strada i 2000
dipendenti circa - non so con esattezza quanti siano - affrontando
anche il problema dei dipendenti SAAV, di cui tutto il Consiglio a
quell'epoca si era fatto carico.
É importante altresì fare riferimento agli obiettivi che questa
maggioranza e l'intero Consiglio si erano posti nel momento in cui
avevano tracciato la strada per andare a definire la trattativa per
la casa da gioco; mi riferisco all'intento unanime di questo
Consiglio con il quale si diceva che era tempo che questa Regione
si riappropriasse di un bene proprio e che fosse lei stessa a dare
gli indirizzi, cercando nel contempo di togliere il cosiddetto
"accerchiamento". Questi erano obiettivi importanti di cui tutti
dobbiamo tener conto.
Altro aspetto importante è il discorso, a cui faceva riferimento
anche il collega Bich, degli enti locali che gravitano intorno alla
casa da gioco e, più in generale, dell'indotto a livello turistico
che la casa da gioco potrebbe creare, se rilanciata, così come
merita di essere rilanciata.
Ognuno di noi in questo Consiglio è stato eletto dai cittadini
valdostani per svolgere un compito istituzionale ben preciso:
quello di operare costantemente per portare avanti gli interessi
della comunità valdostana. Come consigliere regionale non mi sento
di parteggiare né per questa né per l'altra società; mi sento
soltanto di svolgere il mio ruolo politico nel costante impegno a
difendere gli interessi dei cittadini valdostani. Ed è quello che
ho cercato sempre di fare, così come credo facciano tutti i
consiglieri che siedono in questo Consiglio. Da quanto detto ne
consegue che non si può venire a dire, come è successo velatamente
attraverso scritti, richiami e altre forme di pressione
psicologica: state attenti perché chissà a cosa andate incontro!
Noi, credo onestamente, oggi, assumiamo una decisione ed esprimiamo
un voto politico convinti di fare gli interessi dei cittadini
valdostani.
É chiaro che poi ci sono tutte le implicazioni che riguardano il
commissariamento, e mi sembra che il Presidente della Giunta abbia
dichiarato nel suo intervento l'impegno da parte della Giunta, e
suo personale, di andare a rivedere alcune cose in questa vacatio
fra l'eventuale rinnovo della convenzione - speriamo a breve
scadenza - e il momento straordinario del commissariamento. Mi
riferisco in particolare al mantenimento dei livelli occupazionali,
per il quale mi sembra che ci sia l'impegno da parte di tutti non
solo per quanto riguarda i dipendenti della casa da gioco, ma anche
per quanto riguarda i dipendenti della società SAAV, che sono fuori
dalla trattativa per la gestione della casa da gioco.
Altro problema è quello di arrivare ad una gestione trasparente,
ottimale, che possa raggiungere gli obiettivi che ognuno di noi ha
espresso in questo Consiglio, vale a dire il rilancio della casa da
gioco e la rottura dell'accerchiamento che ha visto sempre questo
Consiglio, ogni qualvolta vi è stato un rinnovo contrattuale,
succube del ricatto delle società che hanno gestito la casa da
gioco.
Questi erano gli obiettivi e questi devono tenere impegnati non
solo noi, ma tutta la cittadinanza valdostana, perché se cercassimo
di chiudere affrettatamente il discorso casinò senza tenere
presente questi principi, faremmo non gli interessi dei Valdostani
ma quelli di qualcuno. E sinceramente non mi sento di fare gli
interessi di qualcuno in questo Consiglio!
Quando avremo la possibilità di riaprire il bando, le società
che hanno già partecipato potranno nuovamente partecipare e se
avranno i requisiti dei quali più volte abbiamo fatto l'elenco in
questo Consiglio, saranno ammessi alla trattativa e potranno essere
i gestori della casa da gioco di Saint-Vincent, però in un contesto
di grande trasparenza e di grande legalità.
Non voglio riprendere il discorso che faceva il collega Bich, mi
rivolgo invece al Consigliere Chiarello per citare solo due aspetti
che ha affrontato: uno è il problema occupazionale. Chiarello,
probabilmente solo tu non hai capito quello che è avvenuto in tutti
questi anni nella casa da gioco di Saint-Vincent; lo sanno anche i
sassi come avvenivano certi pacchetti di assunzioni presso la casa
da gioco. Quindi se solo tu non hai capito l'intervento del collega
Bich...
Chiarello (fuori microfono)... non ha capito neanche
Tibaldi...
Parisi (RV) ... allora non ha capito neanche Tibaldi...
Aloisi (fuori microfono)... ma Tibaldi ha capito bene!
Parisi (RV) Allora ha capito bene anche lui. Noi vorremmo che le
assunzioni alla casa da gioco avvenissero in modo trasparente e
attraverso delle selezioni serie, non con i sistemi che si sono
seguiti fino ad oggi. Siamo intesi?
Un altro aspetto è riferito alle considerazioni che il collega
Bich aveva fatto in merito alla società. Ma le sue preoccupazioni
erano le preoccupazioni di tutto il Consiglio; ricordo che nel
momento in cui parlavamo della società SITAV, la preoccupazione
fondamentale era quella di affidare la gestione della casa da gioco
avendo la massima garanzia di affidabilità e di trasparenza. Allora
quanto ha detto il collega Bich ritengo che vada nel senso di
riconfermare questi principi, cioè che la gestione della casa da
gioco di Saint-Vincent deve essere affidata a società che abbiano
massima affidabilità e trasparenza, principi ai quali in questo
Consiglio ci siamo sempre richiamati.
Mi auguro che questa gestione straordinaria debba terminare in
tempi brevissimi, come è desiderio di tutti, e nello stesso tempo
invito la Giunta, nel momento in cui si aprirà la trattativa per i
dipendenti della SAAV, a fare il massimo sforzo per difendere le
situazioni occupazionali di questo personale, perché capisco che
d'ora in poi il rapporto con la società sarà molto delicato e molto
difficile. Pertanto invito il Presidente a fare il massimo sforzo
per difendere questo settore, che è sicuramente il più debole in
questo momento.
Presidente Ha chiesto la parola il Consigliere Chiarello, per
fatto personale.
Chiarello (RC) É molto grave quello che aveva detto Bich, ma è
molto più grave quello che ha detto Parisi, perché poi Bich si è
ripreso! Siccome non mi piace fare la figura di quello che non
capisce niente, probabilmente capirò poco, ma avevo capito quello
che ha detto Bich, vorrei ricordare che Bich prima aveva accusato
tutti noi, ma poi si è ripreso e si è rivolto ai membri
dell'Esecutivo o della maggioranza, a quelli che contano per dire:
"Chi non ha le mani sporche scagli la prima pietra!"
Allora, Parisi, io avevo capito bene, ma siccome è molto grave
quello che dite perché parlate di una procedura per le assunzioni
che si colloca al di fuori delle leggi nazionali, dovete fare nomi
e cognomi quando parlate così, e non dire sempre che sono tutti
colpevoli o tutti innocenti!
Presidente Va bene, abbiamo capito, anche per fatto personale
perché lei non aveva capito.
Ha chiesto la parola il Consigliere Bich, per fatto
personale.
Bich (RV) Il mio era un intervento laico, senza andare a toccare
i sacri testi, per carità, non ho assolutamente il carisma per
andare a leggere queste cose, però, caro Chiarello, ho detto
esattamente l'opposto di quello che hai pensato te. Vorrei che chi
opera all'interno del Consiglio regionale, se non ha mai
telefonato, pretenda... invece questo non è avvenuto. Sappiamo
invece che è esattamente avvenuto l'opposto.
Presidente Ha chiesto la parola il Presidente della Giunta,
Viérin Dino, per dichiarazione di voto.
Viérin D. (UV) Le vote est favorable.
Je voulais souligner qu'on ne peut nous faire dire des choses
que nous n'avons pas affirmées et que les réponses qui ont été
sollicitées sont contenues dans les déclarations et dans les actes
que nous avons proposés. Nous n'avons jamais parlé de "gradimento
politico", c'est une affirmation personnelle de M. Tibaldi.
Nous donnons application à une sentence du TAR de la Vallée
d'Aoste, sentence qui nous dit - je cite -: "Devono essere
riesaminati dalla commissione anche al fine di un'eventuale
ulteriore produzione documentale ovvero di semplici chiarimenti in
merito ai documenti già prodotti [...] non sussiste sviamento di
potere da parte dell'Amministrazione regionale [...] si è rivelata
infondata la tesi secondo cui Finoper doveva essere ritenuta senza
altri approfondimenti in possesso di tutti i requisiti [...] la
procedura di preselezione dovrà quindi essere ripresa nei confronti
della sola Finoper dal momento della convocazione della
commissione, di cui alla delibera del 1993, e dovrà essere
proseguita con la valutazione da parte della commissione
dell'esistenza o meno dei requisiti nn. 5 e 7 in capo a detta
società, nel rispetto dei criteri enunciati nella sentenza del
Consiglio di Stato del 1995 e nella presente sentenza".
C'est ce que nous avons fait sur la base des principes qui
réglementent la validité et l'efficacité des sentences d'un
Tribunal administratif.
Presidente Ha chiesto la parola il Consigliere Tibaldi, per
mozione d'ordine.
Tibaldi (Ind) Prima di effettuare l'operazione di voto, volevo
domandare a nome di tutti i componenti dell'opposizione, quindi
oltre al sottoscritto, i Consiglieri Lanièce, Collé, Marguerettaz,
Viérin Marco, Linty e Chiarello qui presenti, di effettuare la
votazione nominale, in modo che il voto contrario che viene
espresso dai colleghi di minoranza, con l'esclusione di Chiarello
mi è parso di capire, sia agli atti. Normalmente il voto contrario
non è agli atti, solo il voto di astensione resta agli atti, quindi
chiediamo che da parte del segretario dirigente sia espletata -
penso che sia possibile con richiesta di almeno 5 consiglieri - la
votazione per appello nominale.
Presidente Per favore, un consigliere segretario. Si procede,
come previsto dall'articolo 72, con l'appello da parte del
segretario rispetto alla proposta di votazione:
Presenti: 35
Votanti: 34
Favorevoli: 28
Contrari: 6
Astenuti: 1 (Chiarello)
Il Consiglio approva
I Consiglieri si sono così espressi:
- AgnesoD Gino Gio. OUI - Marguerettaz Rudi NO
- Aloisi Giovanni SI - Mostacchi Benito OUI
- Bavastro Marco SI - Parisi Domenico SI
- Bich Edoardo SI - Perrin Carlo OUI
- Bionaz Augusto SI - Perrin Giuseppe Cesare OUI
- Borre Fedele SI - Perron Ego OUI
- Chenuil Giorgio SI - Piccolo Guglielmo SI
- Chiarello Vittori. AST. - Riccarand Elio SI
- Collé Ivo NO - Rini Emilio OUI
- Dujany Adolfo OUI - Squarzino Secondina SI
- Ferraris Piero SI - Stévenin Francesco OUI
- Florio Vanni SI - Tibaldi Enrico NO
- Laniece André NO - Vallet Franco OUI
- Lanivi Ilario SI - Vicquéry Roberto OUI
- Lavoyer Claudio SI - Viérin Dino OUI
- Linty Paolo NO - Viérin Marco NO
- Louvin Roberto OUI - Voyat Ugo OUI
- Mafrica Demetrio SI
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK