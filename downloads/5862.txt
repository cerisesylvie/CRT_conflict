Consiglio Regionale della Valle d'Aosta - Oggetto del Consiglio n. 285 del 11 gennaio 1984 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 285 del 11 gennaio 1984 - Resoconto
OGGETTO N. 285/VIII - DIBATTITO SULLE MOZIONI CONCERNENTI I
PROBLEMI DELL'INDUSTRIA E DELL'OCCUPAZIONE IN VALLE
D'AOSTA.
PRESIDENTE:
E' aperta la discussione congiunta sulle
mozioni concernenti l'oggetto, presentate rispettivamente dai
Consiglieri Torrione, Pascale e Breuvé e dai Consiglieri Fosson,
Lanivi, De Grandis e Voyat, e allegate ai punti 4 e 5 dell'ordine
del giorno odierno.
Ha chiesto di parlare il Consigliere Pascale per illustrare la
mozione iscritta al punto 4, ne ha facoltà.
PASCALE (P.S.I.):
Abbiamo votato proprio la scorsa
settimana, nell'ultimo Consiglio, un ordine del giorno sulla crisi
industriale della nostra Regione con il quale chiedevamo al Governo
di comprendere la Valle d'Aosta fra i bacini di crisi. In
quell'ordine del giorno era anche evidenziato che questa crisi ha
provocato negli ultimi due anni la perdita di oltre il 41% degli
occupati.
Ma, per chi non volesse tener conto delle cifre, basterebbe
seguire con un po' di attenzione i lavori del Consiglio regionale,
perché da molto tempo ormai partecipiamo direttamente a questa
crisi andando all'interno delle fabbriche, come è stato nel caso
della Cogne e dell'Ilssa Viola, o ricevendo immancabilmente
all'inizio di ogni seduta delegazioni di lavoratori. E' il caso di
oggi: sono qui presenti nella tribuna delle lavoratrici della SIV
in cassa integrazione da giugno, e che non sono ancora riuscite ad
ottenere le loro spettanze, ma che sono qui - ne sono certo - non
tanto per richiedere questo, quanto per rivendicare ancora una
volta con forza il loro diritto al lavoro.
E' un panorama piuttosto desolante, quello dell'apparato
industriale valdostano e non starò a farne disamina lunga perché è
abbastanza conosciuto. Basti dire che, fatta eccezione per alcune
aziende del settore alimentare come la SIB e la Feletti, tutto il
settore industriale è in crisi: e su questo fatto si potrebbero
fare molte considerazioni, che abbiamo già fatto in altre
occasioni.
Mi limiterò a ribadirne due, che mi paiono particolarmente
importanti: la prima riguarda il rapporto fra le tre attività
economiche fondamentali. Nel 1979 la Giunta predispose e rese noto
le prime indicazioni sul piano di sviluppo relativo al quinquennio
78-83 e fu allora individuato un rapporto ottimale fra le attività
lavorative che prevedeva il 10% degli addetti nell'agricoltura, il
38% nell'industria e il 52% nel terziario. Non so oggi in che
termini questo rapporto sia e probabilmente non lo sa nessuno. E'
anche chiaro che questi termini non possono essere assunti come un
riferimento rigido perché, allo stato attuale, la realtà economica
è cambiata. C'è una tendenza generale alla riduzione della
occupazione dell'industria ed ad uno sviluppo del terziario, che in
alcuni paesi raggiunge anche il 60% degli addetti; si possono
quindi individuare nuovi rapporti però entro limiti penso
invalicabili, soprattutto in considerazione del fatto che
l'attività terziaria prevalente della nostra Regione, cioè il
turismo, è soggetta ad elementi imponderabili ed imprevedibili e,
proprio in questi giorni ne abbiamo il riscontro.
Una cosa è certa: se non vogliamo accettare come dato di
prospettiva questa pesante riduzione occupazionale che abbiamo oggi
e che creerebbe dei forti squilibri sul piano economico e sociale,
dobbiamo considerare i problemi dell'industria come prioritari per
questa legislatura, e quindi destinare a questi problemi i massimi
sforzi e le massime risorse.
La seconda considerazione da fare, esaminando la situazione
industriale, è che in effetti sono in crisi non solo le grandi
aziende, e questo potrebbe anche avere una giustificazione
obiettiva in quanto si tratta di una crisi generale che ha
investito alcuni settori base come il siderurgico ed il chimico, ma
sono in crisi nella nostra Regione anche le piccole e le medie
aziende in tutti i settori di produzione. E questo deve farci
riflettere. Ricordo che qualche anno fa nacque la filosofia: il
piccolo è bello, e se ne trassero subito delle conclusioni molto
generalizzanti. Credo che oggi tutti concordino sul fatto che in
economia non esistono ricette valide sempre e dovunque e che, in
fondo, anche quello che è piccolo non sempre è bello e cioè
produttivo. Quindi anche fra le piccole e medie aziende bisogna
saper discernere fra quelle che hanno delle prospettive e quelle
che non ne hanno. Dico questo perché giustamente l'azione
dell'Amministrazione regionale nella passata legislatura si era
indirizzata verso le piccole e medie aziende, ma questo è stato
fatto con molta improvvisazione e non solo per quanto riguarda gli
imprenditori - di poco scrupolo - che sono stati invitati a venire
in Valle, ma anche per quanto riguarda il collegamento di certi
insediamenti con quello che poteva essere il tessuto industriale
commerciale esistente ed anche per quanto riguarda la loro giusta
collocazione geografica. Con il risultato che la maggior parte di
questi insediamenti si sono poi rivelati dei corpi estranei,
trapiantati per caso ma destinati prima e poi ad essere espulsi,
come di fatto è avvenuto. Lo dico non per fare della polemica ma
con spirito costruttivo, perché ci si ravveda degli errori del
passato e non si abbia poi a ripeterli in futuro.
In effetti, allo stato attuale delle cose, è chiaro che non
siamo più nella condizione di adottare dei provvedimenti
straordinari per tamponare la crisi che è ormai generale, il che
vuol dire che ci troviamo di fronte alla necessità di ridisegnare e
di ricreare l'intero tessuto industriale della nostra Regione.
Allora se vogliamo farlo con una prospettiva che sia valida per il
futuro e non per rimediare ad una situazione puramente
congiunturale, dobbiamo farlo con un minimo di programmazione.
Quando parliamo di programmazione oggi, evidentemente non ci
riferiamo a quella programmazione di sistema onnicomprensiva che
aveva caratterizzato gli anni 60 e 70: si tratta anche in questo
caso di adeguare le procedure, i metodi e gli obiettivi ad una
realtà economica che è cambiata e che non si presta certo ad essere
irregimentata in previsione e a lungo termine. Si tratta cioè di
realizzare progetti a medio termine, ma precisi, finalizzati e che
partono soprattutto da una seria analisi di mercato, allo scopo di
individuare le iniziative più appropriate alla logica di sviluppo
della nostra Regione, sia per quanto riguarda la loro collocazione
geografica, sia per quanto riguarda le tipologie di produzione che
devono avere il più alto valore aggiunto.
Se è vero, come dicevo, che dobbiamo ripartire da zero o quasi,
cerchiamo di partire con il piede giusto; è scritto nel programma
di questa maggioranza che la programmazione sarebbe stata adottata
come metodo di governo: credo che sia proprio questo il banco di
prova per dimostrarlo, perché è proprio in questo settore che la
programmazione è necessaria per costruire delle solide fondamenta.
Ed è quello che noi in modo specifico chiedevamo con la nostra
mozione.
Ma naturalmente in questo quadro programmatorio vanno poi
assunte tutte le iniziative necessarie per un'azione che sia
incisiva e che ribalti la situazione. Sotto questo aspetto è
prioritario anzitutto ristabilire un rapporto costruttivo con il
Governo centrale, non basta evidentemente che il Consiglio
regionale voti un ordine del giorno perché la Valle d'Aosta sia
considerata bacino di crisi e neanche basta descrivere la
situazione dell'apparato industriale con lettere ai vari Ministeri.
Qualcuno ritiene molto semplicisticamente, forse anche un po'
strumentalmente, che questo rapporto con il Governo centrale passi
solo attraverso i partiti: credo che le pressioni di questo o quel
partito possano essere utili, ma il rapporto prioritario deve
esistere fra gli organi istituzionali, fra il Governo regionale e
il Governo centrale. E' un rapporto che negli ultimi tempi ha
evidenziato delle discrasie; è un rapporto che ha evidenziato un
collegamento che o non è esistito o ha funzionato male; certamente
diverso da quello che altre Regioni hanno saputo costruire
difendendo gli interessi della loro comunità, e questo
indipendentemente dalle forze politiche che governavano e governano
queste Regioni.
Si tratta quindi di ristabilire questo rapporto che è importante
soprattutto perché la presenza pubblica industriale nella nostra
Regione è preminente, si tratta cioè di far capire al Governo
centrale qual'è la vera situazione della Valle d'Aosta, che non è
quell'isola felice che tutti credono.
In questo quadro programmatorio vanno poi anche attivati tutti
gli strumenti che possono essere coadiuvanti dell'azione di
politica economica che la Giunta deve svolgere. E mi riferisco a
strumenti di cui più volte abbiamo discusso, come l'Osservatorio
del Mercato del Lavoro, una formazione professionale ancorata alla
formazione scolastica; lo stesso potenziamento delle strutture
dell'Assessorato, che così com'è ci pare inadeguato a fronteggiare
i compiti notevoli che lo attendono; e perché no, anche questa
Commissione speciale che ci viene proposta dalla maggioranza. Non
vogliamo in questo caso polemizzare con la maggioranza, in quanto
altre volte abbiamo chiesto anche noi delle Commissioni speciali
che sono state rifiutate. Riteniamo che la fase che l'industria sta
attraversando sia eccezionale, e che pertanto occorrano rimedi di
carattere eccezionale, quale può essere questo strumento che si
vuole creare. Un organismo utile dove ci potrà e ci dovrà essere il
confronto fra le diverse posizioni e dove ci potrà e dovrà essere
da parte di tutti il massimo contributo, ed è doveroso, purché non
si tenti attraverso di esso di confondere quelli che sono compiti,
ruoli e responsabilità diverse, cioè deve essere chiaro che, per
quanto la Commissione speciale per l'industria sia di per sé un
organismo molto complesso, rimane un organismo consultivo, ma la
determinazione degli indirizzi, le proposte, la gestione della
politica economica sono e restano una competenza e quindi una
responsabilità del Governo regionale: direi che questo è anche il
banco di prova del Governo regionale.
Un Consigliere della maggioranza diceva tempo fa che la validità
della Giunta si poteva misurare dal modo con cui avrebbe affrontato
la cosiddetta questione morale, riferendosi agli avvenimenti del
Casinò: io credo che la questione morale sia certamente importante,
anche perché una Comunità che disprezzi i valori morali non è una
Comunità che si indirizza verso il progresso civile, però è anche
vero che le questioni morali passano e con il tempo vengono
dimenticate, mentre restano i problemi concreti che ciascuno di noi
deve affrontare ogni giorno, e tra questi quello che oggi è più
importante è il problema del lavoro. Credo che, se si facesse
un'indagine, risulterebbe che in quasi ogni famiglia valdostana c'è
o un cassaintegrato o uno che ha perso il lavoro oppure molto
spesso un giovane che è in cerca di lavoro e che non vede nessuna
prospettiva.
E' soprattutto su questo problema che bisognerà misurare la
validità politica del Governo regionale: dal modo come saprà
affrontarlo, dal modo come saprà rispondere a quella che oggi è la
prima domanda che viene dalla nostra Comunità, cioè il
riconoscimento del diritto al lavoro.
PRESIDENTE
: Ha chiesto di parlare il Consigliere Millet,
ne ha facoltà.
MILLET (P.C.I.):
Penso che questa sia una delle occasioni
per fare il punto sull'attuale politica industriale, anche se è
vero che il Presidente della Giunta ha detto che nel prossimo
Consiglio, a seguito delle informazioni che saranno fornite sugli
incontri avvenuti, si potrà di nuovo riprendere la discussione, ma
noi riteniamo come Gruppo che sia necessario, nel momento in cui si
va a votare una Commissione speciale, dire alcune cose.
A noi pare che l'attuale crisi, sia produttiva che
occupazionale, del settore industriale, richieda da parte della
Amministrazione regionale una risposta che sia capace a contrastare
l'attuale tendenza. Non voglio ripetere dati già forniti
dall'Assessore con comunicati: l'ordine del giorno che abbiamo
votato nell'ultimo Consiglio sintetizza numericamente la gravità
della situazione, in quanto il settore industriale perderà a fine
1984, in tre anni, il 40% degli occupati.
Di fronte a questo dato penso che noi tutti, a vari livelli.,
dobbiamo fare l'autocritica, diversamente è inutile che continuiamo
a discutere perché, nonostante gli sforzi fatti ai vari livelli,
cioè a livello di Giunta regionale, a livello di Consiglio
regionale, a livello di partito, a livello di Sindacati, non si
potrà capire come mai si è arrivati a questo punto. Evidentemente
l'autocritica non si può chiedere a quelli il cui obiettivo era il
ridimensionamento del settore industriale, perché per loro
l'attuale realtà va in quella direzione. Noi ci rivolgiamo per
tanto a coloro che vogliono garantire in Valle d'Aosta un settore
industriale che abbia il suo giusto rapporto con la realtà in cui
viviamo.
Dobbiamo prendere atto che in questi anni la politica della
Giunta regionale non è riuscita ad impedire la chiusura della
Montefibre, non è riuscita ad impedire il ridimensionamento
dell'Ilssa Viola e, quindi probabilmente la sua chiusura nei
prossimi anni - oppure un ulteriore forte ridimensionamento -, né
il ridimensionamento della Nuova Sias.
Quindi dobbiamo porci una domanda: abbiamo fatto tutti il nostro
dovere? A questa domanda si possono dare varie risposte, perché a
fianco di questi problemi si è incappati nei vari infortuni nella
politica industriale, e vorrei farne un piccolo elenco: l'Inva,
l'Inteva, la Dolfra, la Siv, la Fortuna West, e più recentemente
l'Alluver e la Coros. Questo deve insegnare qualcosa, perché ad un
certo momento si è giunti all'assurdo che, dove la Regione dà più
soldi, c'è più crisi, dove la Regione ne dà meno, c'è meno crisi.
Spero che la Sib, che è una delle industrie che ha avuto pochi
finanziamenti regionali, salvo da quest'anno, non confermi questa
tendenza, perché sarebbe una cosa assurda. Anche l'Alluver si trova
in questa situazione nonostante i miliardi dati a vari titoli. Tra
i problemi che dobbiamo affrontare, c'è quello di alcune aziende i
cui dipendenti hanno cambiato non so quanti padroni come ad esempio
la Siv, la Fortuna West, per cui penso che la futura politica
industriale debba cercare di dare anche una certa stabilità
gestionale all'azienda.
Vorrei chiedere per prima cosa allo Assessore all'Industria che,
di fronte ad una nostra interpellanza, si era preso l'impegno di
discutere con gli operai della Siv delle varie proposte che erano
arrivate, se c'è stata questa discussione, quali risultati ha avuto
e cosa si pensa di fare in proposito.
Inquadrato il problema, vediamo quali sono i motivi della crisi.
A me pare che non si possa sempre e solo venir qui a dire che la
crisi è internazionale e nazionale, oppure che è conseguenza di
complotti orditi contro la Valle d'Aosta. Questa è un po' una scusa
per non vedere i nostri limiti e sottolineo nostri, perché non è
che ci vogliono sottrarre alle nostre responsabilità, anche se
riteniamo anche noi di aver dato un contributo, vogliamo che anche
gli altri meditino su quello che è stato fatto. Non voglio
ricordare tutto quello che abbiamo fatto come partito, ma se si
continuerà su questa strada può darsi che durante un Consiglio
regionale il Gruppo comunista si metterà qui a leggere cosa ha
fatto e detto in tutti questi anni e cosa hanno recepito gli
altri.
In questo momento è necessario, al di là delle posizioni di
maggioranza e di opposizione, fare uno sforzo, quindi farsi
un'autocritica ed io chiedo a questa maggioranza transitoria cosa
ha da dire in merito, cosa vuole cambiare della politica fatta in
questi anni: vuole continuare tout court sulla strada vecchia o
vuole modificare qualcosa e, in caso affermativo, che cosa?
Questa politica industriale ha creato troppi cadaveri, anche se
chi ha pagato non sono stati gli imprenditori ma i lavoratori. In
questo caso diventa sempre più drammatica la situazione dei
cassaintegrati. Noi come partito la prossima settimana
ripresenteremo una nostra proposta di legge, evidentemente
disponibile a tutte le modifiche necessarie, perché riteniamo
giusto che a quei lavoratori che aspettano le loro spettanze, come
quelli della metallurgica dal febbraio 1983, (e sembra inoltre che
l'Ilssa-Viola dal gennaio 1984 non anticiperà più le spettanze), la
Regione dia una risposta e che non siano loro a pagare per
responsabilità di altri o solo per questioni di burocrazia. Noi
riteniamo che sia questo un primo segnale per quei lavoratori che
si trovano in una situazione difficile.
E' sempre più urgente a questo punto approvare una legge che
permetta di anticipare i fondi della Cassa Integrazione, ed è
necessario mettere un punto fermo, e inoltre non è più possibile
sostenere con il finanziamento l'attuale sviluppo spontaneo
dell'industria: quindi siamo d'accordo con quanto diceva prima il
Consigliere Pascale, che è necessario uno sviluppo programmato del
settore industriale. Mi fermo solo a questo settore, per non
mettere sempre tutto nel paniere, ma ci sono ovviamente anche altri
settori che vanno considerati.
Tale sviluppo programmato deve rispondere ai bisogni di crescita
e di libertà della Valle d'Aosta e ciò è possibile con l'uso
razionale delle risorse locali e con la valorizzazione del
patrimonio ambientale.
E' possibile evitare, o per lo meno contenere l'attuale crisi
produttiva ed occupazionale del settore industriale della nostra
Regione? Questo è un problema; ci sono delle difficoltà ma la
risposta positiva può venire solo se oggi c'era questa volontà
politica di voler cambiare, di evitare gli errori e di proporre
qualcosa di nuovo.
Questo qualcosa di nuovo non può che venire da un confronto
serio, concreto, tra tutti i diretti interessati, per sintetizzare
una proposta che poi dovrà concretizzarsi nelle decisioni che
ognuno prenderà nelle sedi competenti. Noi riteniamo che ognuno
debba avere le sue competenze, però è anche vero che ci deve essere
un coordinamento, altrimenti ognuno segue la sua strada e non
abbiamo la capacità unitaria, pur nell'autonomia delle
decisioni,
di affrontare il problema.
Se le decisioni definitive saranno coerenti con le risultanze
del confronto, si farà un passo avanti, cioè si inizierà a dare una
risposta positiva, non si risolveranno subito tutti i problemi, ma
si comincerà ad imboccare una strada.
Se è questo il senso e la proposta della maggioranza, se la
Commissione speciale dell'industria e dell'occupazione ha
l'obiettivo di creare la sede di tale confronto e del controllo
della conformità delle decisioni, può avere un ruolo, sennò sarà la
solita Commissione che metterà insieme le venti, trenta, cinquanta
persone che perderanno tre ore ogni tanto, senza che alla fine si
risolva nulla.
Quindi vorremmo anche sapere dalla maggioranza, al di là di
quello che c'è scritto nelle premesse che in alcune parti ci va
bene, che ruolo dovrà avere questa Commissione, se la Giunta
regionale nelle sue decisioni terrà conto del lavoro della
Commissione, oppure se ognuno continuerà a seguire la sua
strada.
Questo confronto non parte da zero, ci sono già delle proposte:
ce n'è una della Federazione Unitaria Sindacale del 30.9.1983, che
secondo noi offre validi elementi di discussione; ci sono le linee
programmatiche della maggioranza, me le sono rilette, ritengo che
contengono delle idee sulle quali confrontarci, anche se non
vorremmo che, come è successo nel passato, il programma dica una
cosa e la realtà ne faccia tutta un'altra.
Ci sono i programmi dei singoli partiti, fra i quali il nostro,
che devono avere oggetto di confronto per riuscire a tirar fuori
delle proposte. Se si riuscirà in tempi brevi a fare una sintesi su
alcuni aspetti della crisi industriale, ognuno deciderà, per quanto
è di sua competenza, però sottolineo ancora che è necessario un
coordinamento. Già in questa sede ritengo sia necessario brevemente
menzionare quali saranno i punti su cui dovremo confrontarci nei
prossimi tempi.
La Finaosta deve riqualificarsi in Finanziaria di sviluppo, cioè
dovrebbe costituirsi un ufficio di sviluppo industriale che segua
le vicende di mercato perché qua non basta produrre, bisogna anche
vendere. L'altra questione è l'innovazione tecnologica: riteniamo
che la Regione, quando finanzia un'azienda, debba anche cautelarsi
che il capitale tecnologico dell'azienda sia all'altezza della
situazione e debba inoltre procedere a verifiche preventive e di
controllo costante dell'andamento della proprietà azionaria
dell'azienda. A me pare che anche i fatti dimostrino che non è una
pia illusione controllare la proprietà perché molti vorrebbero
sapere chi sono i proprietari dei 630 milioni messi nell'Alluver,
ma non si sa.
Quindi la Regione deve garantirsi la chiarezza della proprietà
ed a me pare che, al di là della legge, può prenderla in quanto non
si possono accettare degli azionisti che non dicono chi sono
realmente. E questo è possibile tecnicamente, basta che si ritenga
importante farlo. Una delle cause principali della situazione
attuale, a nostro avviso, nonostante i finanziamenti regionali,
deriva proprio dalla non chiarezza delle proprietà di varie
società.
Pensiamo inoltre che sia necessario creare presso l'Assessorato
all'Industria un centro di assistenza, che dia alle piccole - medie
industrie ed allo artigianato una assistenza del mercato, oltre a
permettere l'innovazione tecnologica.
Un'altra questione da affrontare è quella del piano energetico:
dal momento che sappiamo che l'energia è uno dei costi maggiori
dell'industria, la Regione deve predisporsi un piano energetico in
modo da garantire all'industria valdostana energia a basso costo: a
questo proposito, vorrei sapere se si procede col metanodotto.
Abbiamo inoltre la fortuna di essere una Regione che produce
energia ed in più ha competenza sulle acque, e può pertanto fare
qualcosa in questo settore.
Un altro problema è costituito dalle aree attrezzate: ogni
Comune nei piani regolatori prevede aree industriali, forse è però
necessario fare qualcosa di più, cioè andare a vedere quali sono le
aree ottimali per essere attrezzate ad uso industriale.
Però anche questo è un problema da approfondire perché
esperienze simili in altre Regioni, non hanno dato risultati
concreti.
L'ultimo problema è costituito dalla formazione professionale,
sul quale a noi pare che ci debba essere una discussione; ci riesce
difficile venire qui, in un'ora leggere tutto il materiale e poi
dichiararsi d'accordo o meno sulle proposte della Giunta. Dovrà
esserci un confronto serio perché evidentemente la formazione
professionale avrà un ruolo importante.
In tutta questa questione riteniamo che il settore artigianale e
la cooperazione debbano avere una loro attenzione. L'artigianato
perché è radicato nella nostra realtà, può dare un contributo, è
quello che in questa crisi ha resistito maggiormente. La
cooperazione deve essere vista come possibile gestione di attività
produttive: abbiamo visto che in Valle d'Aosta in tutti questi
anni, nonostante i soldi dati ai vari imprenditori privati (ed
anche qui bisogna fare l'autocritica, perché quando il P.C.I.
proponeva alcune gestioni pubbliche attraverso società per azioni,
quindi non dirette, si diceva che il privato è il plus ultra) sono
proprio gli imprenditori privati ad avere creato i maggiori
cadaveri industriali: non pretendiamo che per forza siano gestioni
pubbliche o di cooperative, ma bisogna prendere atto anche di
questa situazione.
In questa situazione a cooperazione può giocare un ruolo anche a
livello nazionale le cooperative hanno un ruolo determinante, basta
andare a leggere i fatturati che hanno ogni anno.
Nel dispositivo della mozione, fra tutti i componenti della
Commissione, proporremmo di aggiungere un rappresentante della Lega
delle Cooperative ed uno della Fédération, perché se si vuole avere
un confronto, se si vuole coinvolgere tutti, loro hanno titoli come
altri per partecipare a questa Commissione. Sulla questione della
Commissione speciale, vorrei leggere un passo di questo documento
del 30 settembre del Sindacato in cui si dice ".... infine per
quanto concerne la creazione di una Commissione con la
partecipazione di tutte le componenti sociali interessate alla
crisi del settore industriale, la Federazione Unitaria è
interessata a questa iniziativa, qualora quest'ultima rappresenti
un momento di confronto fra le diverse forze sociali e non comporti
invece lo svuotamento dei livelli decisionali istituzionali. A tale
scopo vanno definiti con chiarezza compiti, funzioni,
responsabilità di detta Commissione". Vorrei sapere se i
rappresentanti della maggioranza hanno sentito i sindacati perché,
se non dovessero sussistere quelle condizioni che loro pongono come
fatto qualificante, e se di conseguenza non dovessero partecipare i
sindacati, di fatto andremmo a votare un organismo che perderebbe
tutto il loro contributo. Quindi vorremmo sapere se è stato chiesto
ai Sindacati il loro parere su questa proposta, perché diversamente
tra sei mesi la Commissione non sarà ancora insediata.
Concludendo, abbiamo voluto dire queste cose perché riteniamo
che non sarà più possibile continuare ad andare avanti solo
tamponando i singoli casi di emergenza. Ci sono questioni
particolari che devono essere affrontate, però dobbiamo anche
insieme a queste impostare un discorso più generale in modo da
evitare di avere in futuro ogni mese questioni particolari.
Da parte nostra c'è la massima disponibilità però oltre che da
parte di questo partito che è all' opposizione, è anche necessaria
la massima disponibilità della maggioranza per contribuire alla
ricerca di una scelta che getti le basi non dico per recuperare il
ruolo che aveva il settore industriale in Valle d'Aosta negli anni
passati, ma almeno per contenere la crisi e per garantire un
settore sano che insieme agli altri possa dare un reddito alla
nostra Regione, perché non riteniamo che solo con il turismo, solo
con i servizi, sia possibile dare un futuro alla Valle d'Aosta.
PRESIDENTE
: Ha chiesto di parlare il Consigliere Lanivi,
ne ha facoltà.
LANIVI (Féd. DP - UVP):
Direi che da parte
dell'opposizione i problemi sono stati posti in maniera corretta,
sia per il taglio dato ai due interventi dei Consiglieri che mi
hanno preceduto sia per le domande essenziali, fondamentali, di
tipo politico, che sono state rivolte alla maggioranza.
Nel taglio dato ai due interventi mi pare che prevalga quel
giusto atteggiamento preoccupato, meditato, su una crisi che
riguarda l'industria ma più ampiamente l'occupazione, e che
rappresenta oggi il primo problema della nostra Regione. In
effetti, anche per rispondere alla richiesta centrale fatta
dall'opposizione, cioè il significato che la maggioranza
attribuisce alla proposta di istituire questa Commissione speciale,
essa non è una Commissione dell'industria, ma riguarda l'industria
e l'occupazione, quindi colloca il discorso dell'industria
all'interno del problema più vasto e centrale che è quello di
garantire la piena occupazione agli abitanti della nostra Regione.
Mi pare che uno degli aspetti sottolineati, fra i compiti del
governo regionale è, oltre che garantire lo sviluppo economico ed
alti redditi per la nostra Regione, quello di offrire nel contempo
un'occupazione sufficiente per i nostri abitanti, ma soprattutto
per le giovani generazioni che in questa situazione trovano davanti
a sé un muro pressoché invalicabile.
Risposta di tipo politico: la proposta di istituire questa
Commissione è uno dei punti del programma di governo di questa
maggioranza, però direi che tutta l'architettura del programma che
è stato presentato in questo Consiglio, ribadito al momento
dell'elezione del Presidente Rollandin, è stata quella di porre il
problema dell'occupazione al centro della politica del Governo
regionale. In questo caso quindi la Commissione rappresenta uno
strumento complessivo delle forze politiche, istituzionali e
sociali, perché di fronte ai grossi cambiamenti, ai grossi dati di
trasformazione della nostra Regione si colgano o si individuino i
criteri, i fenomeni centrali sui quali ogni forza politica esprima
la propria posizione, le proprie proposte e a livello regionale
ognuno si assuma le proprie responsabilità.
Quindi, la Commissione non è una specie di paravento né
occasione per far slittare i problemi o per evitare le
responsabilità. La Commissione è strumento per meditare, per
analizzare, per cogliere i dati più significativi ed innovativi
dell'attuale fase di trasformazione rispetto ai quali maturare
proposte, rispetto alle quali maggioranza ed opposizione dovranno
assumere le posizioni più responsabili. Questo è il significato che
la maggioranza attribuisce a questa Commissione.
Vorrei svolgere a questo punto alcune considerazioni: è vero -
dice il Consigliere Millet - i richiami a situazioni nazionali,
internazionali, non possono rappresentare una scusa per non
affrontare in maniera adeguata la situazione attuale. E'
altrettanto vero però -e dobbiamo essere molto seri su questo
argomento - che i motivi dei cambiamenti superano di gran lunga la
nostra dimensione, e quando ci si deve riferire alla dimensione
internazionale non è per dimenticare la nostra, ma per sottolineare
che la rivoluzione tecnologica iniziatasi ai primi anni 70 è una
novità che ha conseguenze rilevanti non solo sulla nostra
dimensione o quella nazionale, ma su una dimensione molto più
grande. Conseguenza di questa situazione, o come minimo, dato
rilevante di questa situazione, è che non esistono oggi nel nostro
paese quadri politici che abbiano delle formulette in tasca in
grado di risolvere le crisi. Prendiamo tutte le regioni del nostro
paese; per combinazione proprio la vigilia di Natale ho assistito
ad alcune interviste televisive fatte in una regione governata
dalle forze di sinistra, dove hanno grossissimi problemi
occupazionali ed anche lì - ed è questo che mi ha colpito in
maniera negativa nel senso che dà la misura della dimensione della
crisi - sono coinvolte la media e la piccola industria, cioè quella
dimensione industriale che pare la più idonea ad adeguarsi alla
nuova situazione occupazionale ed industriale nel nostro paese e
più ampiamente in quelle che sono definite le società industriali
occidentali.
Quindi è una crisi vasta, è soprattutto una crisi di
trasformazione: questo è un altro dato che vorrei sottolineare, non
è una crisi agonica che porti obbligatoriamente alla morte: è una
crisi di trasformazione. Impegno delle forze politiche di questo
Consiglio, della maggioranza e delle forze sociali della Regione è
quello di trovare le modalità, gli strumenti per dare una risposta
positiva a questa crisi.
Più che fare autocritica, oggi secondo me serve guardare,. in
profondità i dati di questo grosso processo di trasformazione del
nostro paese, per cui gran parte delle argomentazioni o dei temi
sviluppati dai Consiglieri che mi hanno preceduto, sono validi e da
prendere in considerazione. Indubbiamente quel tipo di
programmazione che era valido in momenti in cui vi era una grande
domanda al fine di collocare iniziative industriali in Valle
d'Aosta, per cui la programmazione poteva significare in qualche
modo operare una selezione sulle domande, oggi non interessa più,
in quanto non siamo più nella situazione di poter rispondere e di
selezionare un grande numero di richieste. Siamo nella situazione
di non avere la possibilità di sapere a priori programmi e
decisioni che ad alto livello, dico a livello centrale, verranno
prese sulle maggiori industrie in Valle d'Aosta; a questo proposito
è giusto che il Consigliere Pascale solleciti un diverso rapporto
con il Governo, di tipo istituzionale; è giusta la richiesta che il
Governo centrale assuma delle decisioni precise, tenendo conto
della situazione della Valle d'Aosta che non è certo quella di
un'isola felice.
Comunque il Governo, in alcuni casi, deve assumere la decisione
ultima in quanto, anche in presenza di atteggiamenti corretti
dell'Amministrazione regionale, certe decisioni non sono nelle
nostre possibilità, o rispetto ad esse la nostra posizione è
comunque secondaria.
L'Amministrazione regionale nel passato ha attuato una serie di
iniziative come le aree attrezzate, come forme di leasing, come
interventi finanziari più o meno sofisticati che sono passati da
una fase iniziale di contributi a fondo perduto per acquisto di
aree, a mutui attraverso i fondi di rotazione per la media e
piccola industria realizzando poi con la Finaosta un intervento
ancora più massiccio e preciso.
I risultati non sono certamente tutti positivi, non direi però,
esagerando l'autocritica, che tutto ciò è da considerarsi negativo
o abbia avuto effetti negativi; sono stati interventi che in
qualche maniera hanno garantito in Valle d'Aosta una presenza ed
un'occupazione industriale che oggi viene rimessa in discussione a
causa di quelle trasformazioni rispetto alle quali occorre un altro
sforzo di intelligenza ed un modo anche più articolato di
intervento dell'Amministrazione regionale. Qui vorrei fare ancora
alcune considerazioni, anche per cancellare una volta per tutte
certe impressioni o certi giudizi che non corrispondono alla
verità.
In effetti, per quanto possa ricordare nell'esperienza almeno di
questi ultimi quindici anni in Consiglio, l'Amministrazione
regionale, considerato anche le diverse composizioni politiche
delle Giunte che si sono succedute in questi 15 - 20 anni, - ha
sempre tenuto conto che l' equilibrio occupazionale in Valle
d'Aosta non poteva scartare a priori la presenza industriale. Si
potrà discutere sugli strumenti, sulle modalità con cui questo
discorso è stato attuato, ma pensare che il futuro
economico-occupazionale della Valle d'Aosta possa essere garantito
prescindendo da una presenza industriale equilibrata
significherebbe non affrontare il problema dello sviluppo e della
crescita industriale.
E' pur vero che l'agricoltura è un fatto fondamentale della
nostra economia così come il settore del terziario, che non
comprende solo il turismo: quando parliamo di terziario
comprendiamo un ventaglio di attività, non dobbiamo dimenticare i
dati che l'Ufficio della Programmazione ha già inserito in un
documento sulle condizioni dell'occupazione in Valle d'Aosta. Ma
forse oggi dobbiamo dire che le maggiori quantità occupazionali
siano inserite nella Pubblica Amministrazione, e questo deve farci
riflettere, perché il volume di occupati nella Pubblica
Amministrazione deve essere correlato alla dimensione occupazionale
in generale, altrimenti in Valle d'Aosta diventiamo tutti
direttamente o indirettamente dipendenti di Enti pubblici e questo,
dal punto di vista economico e sociale, non è certamente un dato
positivo. Ma è chiaro che questi due settori non sono sufficienti
da soli a garantire l'occupazione e lo sviluppo economico nella
nostra Regione. Ecco il perché della scelta di difesa
dell'industria, ed anche se spendo alcune parole mi sembra doveroso
doverla ribadire.
Questo il significato che vogliamo dare a questa Commissione:
non assolutamente quello di un paravento, ma una
Commissione che abbia il compito di prendere atto, di guardare
alle trasformazioni, ai nuovi problemi che interessano
l'occupazione e l'industria, e su questa nuova situazione avanzare
proposte dalle quali dovranno derivare scelte che verranno fatte in
questo Consiglio secondo i rispettivi ambiti di responsabilità.
Vorrei ricordare, anche perché sono stati ricordati dai
Consiglieri che mi hanno preceduto, alcuni punti che mi pare
doveroso ribadire, sempre per chiarire il significato di questa
Commissione. Primo, l'adozione del metodo di programmazione,
tenendo conto che oggi occorre una revisione degli obiettivi, dei
metodi e delle procedure degli strumenti di programmazione; ciò
vuol dire un ripensamento, una revisione delle leggi istitutive
degli organi e delle procedure di programmazione, cosa che abbiamo
già sottolineato. Secondo, il discorso della formazione
professionale. Questo non è un discorso in più rispetto a quello
dell'occupazione: è uno dei temi centrali che dobbiamo affrontare
per risolvere il problema dell'occupazione, essendo strettamente
legato al discorso del mantenimento in futuro di un equilibrio
economico occupazionale di un certo tipo. Sul discorso dei servizi
alla media e piccola industria, su questo tema già annunciato nel
programma che è stato presentato in Consiglio, il problema vero è
di vedere come realizzare questi servizi e ciò sul come
l'Amministrazione regionale può individuare uno strumento che sia
di sostegno all'attività della media e piccola industria nella
nostra Regione. Altri problemi sono quelli elencati che vanno dalle
fonti energetiche al problema dei controlli, dall'artigianato, alla
cooperazione, tutti temi che secondo me questa Commissione dovrà
affrontare.
Termino ribadendo alcune cose che ho detto: il significato che
la maggioranza attribuisce alla costituzione di questa Commissione
che - ripeto -è dell'industria e dell'occupazione, e la grande
importanza che la maggioranza attribuisce a questo confronto che,
se condotto in termini corretti dalle forze politiche, sociali e
dalle altre rappresentanze di interessi collegati a questo
problema, potrà portare in questo Consiglio delle ipotesi di
soluzioni al problema o comunque degli indirizzi sui quali questo
Consiglio potrà in modo positivo confrontarsi.
Devo fare alcune proposte di emendamento rispetto alla proposta
presentata dalla maggioranza che sono di questo tipo: nella parte
deliberativa, dopo le parole "di costituire" al primo punto, si fa
questa aggiunta: "nell'ambito della III Commissione consiliare
permanente"; al termine del 1°punto, dopo "per la ricerca di
soluzioni nei casi di crisi aziendale", si aggiunge "al fine di
fornire alla Giunta regionale le indicazioni e gli elementi
necessari per la realizzazione degli interventi regionali in
materia"; al punto n° 2, in luogo di "del Ministero del Lavoro",
"dell'Ufficio regionale del Lavoro".
Per quanto riguarda la proposta venuta dall'opposizione di
inserire anche i rappresentanti della Lega e della Fédération delle
Cooperative, questo è un tipo di risposta che lascio alla
Giunta.
PRESIDENTE
: Ha chiesto di parlare il Consigliere Cout, ne
ha facoltà.
COUT (P.C.I.):
Non interverrò per ripetere quello che
altri Consiglieri hanno detto prima di me, o per sottolineare le
parole del Consigliere Millet, che mi sembra abbia illustrato
piuttosto ampiamente il nostro punto di vista.
Partirò invece da una questione che mi sembra che spesso non
venga tenuta abbastanza presente e di cui si cerca molte volte di
sminuire l'importanza: l'esigenza che emerge dalla presenza di
operai che purtroppo molte volte vediamo in tribuna.
E' stato detto infatti in questo Consiglio che sembra quasi un
rito che gli operai siano presenti nella tribuna del Consiglio:
direi che questa affermazione è sbagliata nel senso che gli operai
sono presenti in tribuna perché non sanno cosa riservi loro il
futuro, ma soprattutto perché vogliono partecipare assieme
all'Amministrazione ed al Consiglio regionale per fare in modo che
lo sviluppo industriale in Valle d'Aosta non sia una forma di
assistenzialismo, ma appartenga ad un'economia produttiva: infatti,
quello che chiedono gli operai non è una assistenza, ma un posto di
lavoro, perché non vogliono restare in Cassa integrazione.
Questa è una delle prime cose che dobbiamo tenere presente per
impostare uno sviluppo in Valle che tenga conto dei vari settori
produttivi. Infatti in questo momento sarebbe sbagliato se non si
ponesse in primo piano lo sviluppo del settore industriale,
soprattutto in funzione di un riequilibrio di alcune zone della
Valle. Alcuni dati ci dicono quanto sia necessario porre questo
problema in primo piano: la richiesta di ore di Cassa integrazione
per le varie industrie della Valle è passata da 711 mila ore
dell'81 a 560 mila dell'82, a 1.575.682 ore nei primi dieci mesi
dell'anno 1983. Questo vuol dire che anche solo il costo per l'INPS
sarà di oltre 7 miliardi di lire.
Per ciò che riguarda gli squilibri, se andiamo a vedere non solo
le industrie in crisi, ma anche solo gli operai, gli ex operai, i
giovani, le donne che sono in cerca di occupazione, vediamo dal '77
all'83 aumentare a dismisura le richieste di iscrizione al
collocamento e questo soprattutto nelle zone industriali della
Valle a partire dalla città di Aosta fino ai paesi centrali della
Valle, a Châtillon e, nella bassa Valle, fino a Pont St.
Martin.
Non starò ad aggiungere altre cose che sono state dette già dai
Consiglieri che mi hanno preceduto; vorrei solo aggiungere alcune
richieste di delucidazioni, anche per non continuare a parlare
senza potersi basare su dei dati più precisi. Per ciò che riguarda
le industrie delle zone della bassa Valle che sono attualmente in
crisi, ci sono delle novità per gli operai che sono in cassa
integrazione?
Per la Siv, c'è la sicurezza del mantenimento dell'attuale
livello occupazionale, perché un problema è già quello di garantire
un futuro all'azienda, ma bisogna poi vedere per quanti di questi
operai sarà garantito questo futuro e quindi quale sarà l'impegno
di eventuali imprenditori che dovranno rilevare l'azienda; così
come per le altre aziende che sono in crisi, per la Fortuna West,
dove sembra che solo una parte degli operai dell'ex Fortuna West
potrà rientrare a lavorare. Quindi, quali garanzie ci sono, al
momento attuale, per alcune piccole industrie della bassa Valle, al
di fuori della Ilssa, del mantenimento dell'attuale situazione
occupazionale.
Un'altra questione che mi sembra molto urgente da definire è
quella dei decreti per la Cassa integrazione e quindi il pagamento
della Cassa integrazione. Oltre la Siv ci sono altre industrie
nella bassa Valle che sono da mesi in attesa di decreti che devono
essere firmati per ciò che riguarda la Cassa integrazione. Per
l'IMVA sono stati emessi dei decreti fino al 13 dicembre 1983, si
attendono 3 decreti di proroga trimestrali; per la Tecnomec, almeno
per ciò che riguarda gli ultimi dati che sono riuscito a reperire
che risalgono a un mese fa, l'ultimo decreto risale al mese di
febbraio 1983; all'Alluver si aspettano tre decreti di proroga
trimestrali; dal mese di giugno 1983 si aspettano alla Fortuna West
tre decreti di proroga trimestrali; per la Siv siamo in attesa di 4
proroghe trimestrali dal 12.3.1983; così pure per la Dolciaria
valdostana si era in attesa del decreto iniziale di sei mesi; per
le Officine Metallurgiche, già lo diceva il Consigliere Millet, si
è in attesa del decreto iniziale di sei mesi, di due decreti di
proroga trimestrali, così per altre industrie della Valle.
Noi dobbiamo riproporre il problema di uno snellimento di queste
pratiche e già l'altra volta avevamo sollevato, in occasione di una
interpellanza sulla
situazione industriale alla Siv, il problema che potrebbero
benissimo essere utilizzati anche gli uffici di Roma. A noi risulta
che anche lo stesso Ufficio regionale del Lavoro abbia mandato un
numero consistente di persone a Roma per poter seguire queste
pratiche, quindi è una richiesta precisa che sottoponiamo ancora
una volta all'Assessorato competente, affinché si cerchi di trovare
un modo per seguire meglio queste pratiche per evitare che gli
operai in Cassa integrazione debbano aspettare per dei mesi il
pagamento di quello che è loro dovuto.
Intanto pensiamo che sia necessario riproporre la questione
degli anticipi sulla Cassa integrazione; con il numero di pratiche
che ormai sono aumentate a dismisura in tutta Italia, a Roma sarà
sempre più difficile avere degli anticipi sulla Cassa integrazione.
Sembra che a Roma non si sappia neanche quali siano le industrie
valdostane e che ci siano problemi enormi per fare seguire queste
pratiche; tanto più noi come Regione autonoma potremmo a questo
proposito fare una riflessione, anzi chiediamo che la maggioranza
riveda l'atteggiamento che aveva assunto sulla questione della
Cassa integrazione.
PRESIDENTE
: Ha chiesto di parlare il Consigliere Aloisi,
ne ha facoltà.
ALOISI (M.S.I.):
Colleghi Consiglieri, farò un intervento
diverso da quelli che sono stati fatti finora da coloro che mi
hanno preceduto: un intervento di tipo "bastian contrario". Non è
per fare della retorica, e vi pregherei di ascoltare attentamente
quello che dico, perché il mio intervento sarà basato unicamente su
quella che è la realtà della situazione in cui ci troviamo.
In Valle d'Aosta ci troviamo in una situazione drammatica di
crisi industriale ed occupazionale per un insieme di cause
concomitanti, perché ci sono delle responsabilità da parte di una
società che ha perso ogni dignità, qualsiasi moralità, una società
dove vigono gli intrallazzi, le complicità, le ruberie, una società
dove vige l'incompetenza e l'incapacità. Questo è il motivo
essenziale per cui oggi ci troviamo in questa situazione.
Non faccio della retorica - come ripeto - perché sono in grado
di dimostrare le accuse che sto facendo. Incapacità a livello
governativo, e ne abbiamo esempi emblematici: il caso di Gioia
Tauro, dove sono stati spesi centinaia di miliardi per costruire
delle industrie che poi non sono state costruite. Abbiamo un
esempio qui vicino a noi, la Nazionale Cogne o Nuova Sias, dove
sono stati spesi decine di miliardi per costruire capannoni nuovi,
due anni fa è stato costruito il nuovo impianto che ha sostituito
l'impianto LD, sono stati spesi 12 miliardi, oggi si parla di
chiuderlo. Di fronte a questo sperpero del denaro pubblico cosa
possiamo dire? Possiamo solo dire che abbiamo dei governanti che
sono incapaci di governare. E come ci sono queste responsabilità a
livello governativo, non le stesse ma altre responsabilità
sussistono a livello locale.
Ero prima e sono tutt'ora un dipendente della Nazionale Cogne,
sono dieci anni che si continua a parlare di crisi
dell'occupazione, di crisi industriale, giorno dopo giorno viviamo
questa realtà, la viviamo in mezzo ai lavoratori, l'abbiamo visto
quando siamo entrati nella Nazionale Cogne e fare il Consiglio
regionale, l'abbiamo visto quando siamo scesi all'Ilssa-Viola, lo
vediamo quasi mensilmente in quest'aula alla presenza dei
lavoratori. Ebbene sono anni ed anni che viene sempre avanti
l'eterno problema, la disoccupazione. Tutte le forze politiche
danno garanzie, si impegnano a fare il possibile e l'impossibile
per cercare di risolvere questi problemi ma a distanza di dodici
anni ci troviamo con gli stessi problemi che sono peggiorati. Tutti
parlano di occupazione giovanile, anche dieci anni fa si parava di
questo: oggi basta uscire nella nostra città, in via De Tillier,
per vedere i giovani che sono lì, cercano disperatamente qualsiasi
lavoro e non riescono a trovarlo. Di fronte a questa realtà ci sono
delle responsabilità anche a livello regionale, nei confronti di
coloro che avrebbero dovuto perlomeno prevedere questa situazione e
che non hanno fatto nulla per cercare di modificarla o per cercare
di cambiarla.
Probabilmente è stata incompetenza, incapacità da parte di
qualcuno che avrebbe dovuto intervenire prima e non è
intervenuto.
Vediamo tutti questi finanziamenti a pioggia che si succedono
uno dopo l'altro e che non riescono a fermare l'emorragia
dell'occupazione nella nostra Valle. Allora di fronte a questo
quadro cosa dobbiamo fare? Dobbiamo continuare a proporre ordini
del giorno, atti di solidarietà nei confronti dei lavoratori? Mi
sembra che sia assurdo perché i lavoratori non vivono di aria,
devono mangiare, devono continuare a far sopravvivere la propria
famiglia. C'è la necessità oggi più di ieri di rimboccarsi le
maniche e di fare qualcosa di concreto. Bisogna mobilitarsi, se
necessario fare pressioni a Roma, intervenire a livello di forze
politiche, a livello di forze regionali, bloccare anche la statale,
ma fare qualcosa di concreto.
Ricordo che a Bagnoli il popolo napoletano si è ribellato, ha
fatto qualche atto concreto occupando il Comune, sono stati
investiti mille miliardi per la ristrutturazione di Bagnoli e sono
stati buttati via: anche in questo caso nuovo sperpero.
Noi invece continuiamo a rimanere immobili come se niente fosse
successo nella nostra Valle. Da Regione con il reddito più alto
della Nazione, stiamo diventando il fanalino di coda. Si è aggiunto
adesso persino il problema del Casinò che è un problema drammatico
e che è anche un problema occupazionale.
Un invito che faccio come forza di opposizione, come forza di
alternativa - perché sia chiaro che darò il mio contributo in
questo contesto per cercare di risolvere questi problemi ma sono
convinto che non si risolveranno comunque, perché per risolverli
bisogna cambiare tutto, il tipo di stato, di gestione, ci vuole più
responsabilità, più competenza da parte di coloro che ci governano
- dicevo, faccio però un invito a tutte le forze politiche, in modo
particolare al Governo regionale perché si interessi fino in fondo
con atti concreti per cercare di fare il possibile e risolvere
questa grave situazione perché sono convinto che gli atti di
solidarietà e gli ordini del giorno non servono più a niente.
Grazie.
PRESIDENTE
: Ha chiesto di parlare il Consigliere
Torrione, ne ha facoltà.
TORRIONE ( P.S.I.):
Non entrerò nel meritò del problema
ma vorrei alcuni chiarimenti per quanto riguarda gli emendamenti
presentati dal Consigliere Lanivi. Si dice "delibera di costituire
nell'ambito della III^ Commissione consiliare permanente". Chiedo
scusa alla maggioranza, ma quando si tratta di Commissioni in
questo Consiglio non si riesce mai a essere chiari: una volta
chiediamo la Commissione speciale e troviamo la Commissione Affari
Generali allargata ai Capigruppo; avevamo chiesto noi una
Commissione speciale per le proposte di revisione statutaria e si è
detto che non andava bene.
Adesso si costituisce nell'ambito di una Commissione che esiste
già un'altra Commissione ancora più speciale. Allora non capisco
più cos'è: per germinazione spontanea la III^ Commissione dà
incarico ad un gruppo di lavoro che poi sarà costituito da 100
persone - 121? grazie - la III^ si riunisce con questa speciale,
oppure dà mandato alla Commissione speciale di riferire all'altra
Commissione?
Capisco che ci siano problemi di competenze ed è giusto, perché
se c'è una Commissione che è competente e non ce n'è bisogno di una
speciale, è proprio la III^ Commissione, che è specifica. Se ne
mette un'altra che è speciale: va bene, ma non andiamo oltre ad un
compromesso che sia illogico, perché allora non stiamo più con i
piedi per terra.
Visto che l'argomento è serio, voglio solo che anche gli
emendamenti che si propongono, corrispondano ad una loro logica. Il
chiarimento che chiedo è questo: rimane in piedi la III^
Commissione, nell'ambito di questa Commissione se ne costituisce
una speciale che riferisce poi alla III^ Commissione o al
Consiglio? Si avvale questa Commissione speciale delle
rappresentanze del Consiglio regionale?
Direi che un minimo di chiarimento non guasterebbe, anche perché
posso capire che ci siano delle esigenze di non sopprimere delle
competenze di Commissioni già esistenti, ma non andiamo neanche a
costituire organismi che non sono utili in questo caso, perché
ritengo che la competenza specifica sia quella della III^
Commissione, tanto che l'emendamento fa rientrare tutto il discorso
proprio nell'ambito della Commissione stessa.
Si dà atto che alle ore 11,10 assume la Presidenza il
Vice-Presidente DE GRANDIS.
PRESIDENTE
: Ha chiesto di parlare il Consigliere
Riccarand, ne ha facoltà.
RICCARAND (N.S.):
Per dichiarazione di voto. Sulla
mozione del P.S.I. il voto di Nuova Sinistra sarà favorevole, in
quanto è una mozione che tende ad impegnare la Giunta a presentare
entro tre mesi un progetto globale di intervento nel settore
industriale, cioè riprende una proposta che Nuova Sinistra aveva
fatto al momento in cui era stato discusso il programma della
maggioranza: proposta che allora era stata respinta dalla
maggioranza di questo Consiglio mentre mi auguro invece che in
questa occasione venga accolta, perché credo sia necessaria e
opportuna la presentazione da parte della Giunta regionale di un
piano di intervento globale per quanto riguarda l'assetto
industriale in Valle d'Aosta.
Per quanto riguarda la istituzione di una Commissione speciale
proposta dalla forza di maggioranza, anche qui il nostro voto sarà
favorevole, nel senso che non ci opponiamo alla creazione di
nessuno strumento che possa avere una qualche finalità positiva,
anche se già allora, quando l'Union Valdôtaine ci chiese il parere
sul programma delle forze di maggioranza e rispetto a questa
proposta di Commissione, noi dicemmo che eravamo d'accordo ma che
ritenevamo che le responsabilità principali dovevano assumersele la
Giunta e l'Assessore all'Industria, cioè non si poteva pensare di
costituire una Commissione che praticamente esautorasse la Giunta
delle proprie responsabilità. La Commissione può esistere, ha una
sua funzione consultiva, può essere un momento di confronto anche
fra le varie componenti, ma crediamo che questo è solo uno dei
punti su cui si può intervenire e che in realtà il problema di
fondo sia un altro, quello cioè che la Regione nel suo complesso
deve avere quelle linee di politica industriale che fino ad oggi
sono mancate, non solo, ma la Giunta regionale e l'Assessorato
all'Industria in particolare devono riuscire a dotarsi di quegli
strumenti senza i quali nessun intervento efficace può essere
attuato.
Chi mi ha preceduto ha fatto una serie di esempi, di situazioni
paradossali, di infortuni clamorosi in cui la Regione è incorsa.
Credo che questi infortuni siano destinati a ripetersi se si
continua su questa impostazione, cioè non sarà sufficiente di per
sé la Commissione, che ben venga, anche se chiaramente gli
emendamenti presentati dal Consigliere Lanivi tendono ancora ad
attutire la forza di impatto di questa Commissione. Restano
comunque i problemi di fondo: quale politica industriale, come e
con quali strumenti conoscitivi vuole intervenire la Giunta
regionale?
Voglio fare due esempi per indicare le dimensioni macroscopiche
degli infortuni in cui la Regione è incorsa negli interventi di
politica industriale in questi ultimi anni. Si tratta di due
aziende di cui si parla in questi giorni per tutta una serie di
vicende: una è la Dolciaria Valdostana e l'altra è l'Alluver.
Sappiamo che la Dolciari a Valdostana ha avuto questo epilogo
clamoroso, con i responsabili dell'azienda che vanno a pagare le
maestranze in attesa dei soldi arretrati con soldi provenienti da
denaro riciclato.
Come si è potuti giungere a questa situazione? Credo che una
risposta sia abbastanza facile; basta andare a vedere chi ha
costituito questa società, chi ne è stato Amministratore e le
vicende che si sono susseguite. E non c'è bisogno di fare grandi
indagini, qualsiasi funzionario dell'Amministrazione regionale che
fosse andato a vedere chi costituiva la società, si sarebbe reso
conto di qual era la realtà. La Dolciaria Valdostana è stata
costituita da un certo Rag. Giuseppe Merlo, il quale risultava aver
avuto ben 11 procedimenti giudiziari nel momento in cui ha aperto
questa azienda, per una serie di reati di ogni genere, dalla
bancarotta, alla truffa, agli assegni a vuoto secondo le Preture di
Torino, di Cuneo e di Crema. Mi chiedo perché l'Amministrazione
regionale è andata ad agevolare una società con questi )personaggi
alle sue spalle, senza immaginare che questa azienda avrebbe poi
avuto lo sbocco che ha avuto? Ci sono delle critiche da fare,
enormi, su un certo modo di comportarsi.
L'altro esempio è quello dell'Alluver. Anche questa è una
vicenda incredibile. Come si può pensare che ci sia questa
confusione, che abbia avuto questo epilogo un'azienda in cui non
molti anni fa la Regione ha investito dei miliardi. E' mai
possibile che la Regione non conosca con esattezza l'assetto
societario, chi sono i proprietari del pacchetto azionario di
un'azienda come l'Alluver, il cui Consiglio di Amministrazione si
riuniva nei locali della Finaosta o addirittura come è successo in
alcuni casi, si riuniva nei locali dell'Assessorato alle
Finanze?
E più ancora è incredibile il fatto che in questa azienda la
Giunta regionale decida nel mese di settembre di investire altri
315 milioni, ed il giorno dopo questa azienda decide di chiudere i
battenti. C'è una fuga attraverso le dimissioni dei rappresentanti
della Finaosta nei posti di responsabilità in questa azienda e chi
dovrebbe subentrare rifiuta con molta rapidità. Com'è possibile
tutto questo? Che tipo di impostazione politica, di scelte, di
conoscenza dei dati ci sta dietro? Di fronte a queste realtà della
piccola e media azienda in Valle d'Aosta dobbiamo dire che
un'azienda come la Cogne con tutti i suoi disastri è un'azienda
sana. Noi siamo d'accordo a votare le due mozioni, vanno anche bene
questi organismi, ma se non ci diamo gli strumenti adeguati, se non
impostiamo un'azione politica completamente diversa in questo
settore, non troveremo nessun sbocco positivo.
PRESIDENTE:
Comunico ai Signori Consiglieri che alle ore
15,30 è riunita la I Commissione Affari Generali allargata ai
Capigruppo.
Ha chiesto di parlare il. Consigliere Baldassarre, ne ha
facoltà.
BALDASSARRE (P.S.D.I.):
Per dichiarazione di voto. Noi
tutti sappiamo che la situazione di crisi dell'industria in Valle
rispecchia quella a carattere nazionale. Assistiamo all'espulsione
di centinaia e centinaia di operai dalle industrie, assistiamo al
blocco del turnover che impedisce l'assunzione di giovani e di
donne, ma la Regione di fronte a questa situazione usa la politica
dell'assistenzialismo: finanziamenti a pioggia, dare a persone
incompetenti ed incapaci dal punto di vista manageriale
responsabilità di industrie, nella bassa Valle in modo particolare,
situazione che non ha riscontro in nessuna altra Regione d'Italia.
Manca una programmazione industriale ed è inutile che il
Consigliere Lanivi ci ricordi che nel programma esistono alcuni
punti fondamentali che riguardano l'industria: l'enunciazione è un
fatto e trasformarla in fatti concreti comporta una differenza
enorme. Questa maggioranza che poi si trascina ormai da anni, è
stata incapace di risolvere i problemi dell'industria; anzi ha
fatto sì che alcune industrie chiudessero i battenti e chi può mai
dimenticare l'Ilssa Viola che con un finanziamento di sei miliardi
a distanza di pochi mesi licenzia 400 operai e non si sa se gli
altri che attualmente sono occupati possono rimanere.
Condivido, anche se da un punto di vista politico c'è un baratro
fra i socialdemocratici ed il movimento sociale italiano,
l'opinione secondo cui non servono gli ordini del giorno: è una
presa in giro dei lavoratori, è inutile. Da quando sono in
Consiglio - da giugno - abbiamo fatto almeno una decina di ordini
del giorno di solidarietà con gli operai. Ma gli operai hanno
bisogno di lavorare: non continuiamo a prenderli in giro.
Un altro problema che a me sembra molto grave, e che bisogna
risolvere, ma non lo possiamo naturalmente risolve- re solo a
livello regionale, riguarda il rapporto con il Governo
nazionale.
E' un rapporto tenue, bisogna riprenderlo e rafforzarlo, non
serve mandare un telegramma all'On. Longo per esprimere le
preoccupazioni; è necessario avere dei contatti con tutti i
partiti. Giustamente - qui riprendo una dichiarazione del
Presidente Rollandin in cui affermava che per risolvere alcuni
problemi ci vuole una collaborazione anche con la minoranza - ci
vuole una collaborazione con tutte le forze politiche presenti in
Consiglio regionale proprio sul problema specifico
dell'occupazione.
Mi soffermo solo sulla posizione dei socialdemocratici sulla
mozione del P.S.I., cui siamo particolarmente favorevoli. Ma quello
che non riusciamo a capire è la confusione che continua qui si crea
una Commissione speciale nell'ambito della III" Commissione e non
si capisce quali possano essere i compiti dell'una e dell'altra
Commissione; già la Commissione speciale ha difficoltà di operare
per il numero di persone previste, altre difficoltà le abbiamo
nella III Commissione, per cui o si è chiari o si dice che si hanno
degli accordi di maggioranza da rispettare.
Siamo d'accordo per la Commissione speciale, ma che sia una
Commissione speciale: non creiamo confusione con la III" o la IV" o
la V".
Voterò a favore della mozione del P.S.I. e voterò a favore della
mozione presentata dai Capigruppo della maggioranza, qualora si
costituisca solo una Commissione speciale, altrimenti il mio voto
sarà contrario ad una Commissione nell'ambito della III
Commissione.
PRESIDENTE
: Ha chiesto di parlare il Consigliere
Stévenin, ne ha facoltà.
STEVENIN (U.V.):
Nel suo intervento il Consigliere Millet
ha voluto precisare che, dati i due punti all'ordine del giorno,
riteneva opportuno fare il punto della situazione e della crisi
industriale che investe la nostra Regione. Ritenevo che forse
sarebbe stato più opportuno farlo nel momento della creazione di
questa Commissione che, come dice la mozione, ha lo scopo
innanzitutto di stimolare e coordinare tutte le idee e le capacità
di proposta delle forze istituzionali, sociali e naturalmente anche
delle forze economiche della nostra Regione, al fine di affrontare
fino in fondo questo grave problema che interessa ormai da alcuni
anni la nostra realtà e quindi, attraverso questo sforzo congiunto,
far sì che il Governo regionale acquisisca tutti gli elementi per
prendere le decisioni più opportune. Ritengo comunque che sia
opportuno, anche per evitare un certo qualunquismo, dire
esattamente come stanno le cose nella nostra comunità e come si è
sviluppata la presenza industriale nella nostra Regione.
Pertanto non credo di dire nulla di nuovo quando affermo che
bisogna distinguere i due momenti della presenza industriale nella
nostra realtà o quando dico che c'è stata una prima presenza
industriale nella nostra Regione che risale all'inizio del secolo
con la creazione di alcune strutture, di alcuni poli di sviluppo
che uno alla volta stanno saltando tutti, e che la presenza di
materia prima, di energia elettrica e di manodopera poi in parte
anche importata, sono state le motivazioni che hanno permesso di
avere, nella nostra realtà, uno sviluppo industriale.
Questa presenza si è caratterizzata in quattro poli di sviluppo
nella nostra Regione: l'Ilssa Viola, di cui tutti conosciamo la
situazione, a Pont St. Martin; la Montefibre a Châtillon; la Cogne
ad Aosta e, nella zona di Verrès, in quel momento, con la nascita
della Brambilla Filatura, della Guinzio e Rossi e della Brambilla
Costruzioni si è creato il quarto - cosiddetto - polo di sviluppo.
Gli altri evidentemente erano collegati alla Cogne, vale a dire le
miniere di Cogne e la Thuile e lo Stabilimento di Morgex. Questi
poli stanno saltando nel senso che la prima ad essere entrata in
crisi è stata la Brambilla Filatura che aveva oltre 400 dipendenti,
seguita dalla Brambilla Costruzione che, insieme alla prima, aveva
raggiunto addirittura il numero di oltre un migliaio di occupati
prima della seconda guerra mondiale.
Bisogna dire che rispetto a questo sviluppo industriale la
Regione Valle d'Aosta nulla ha potuto fare e in nessun modo
intervenire: l'unico tentativo che venne fatto fu quello di avere
una maggiore presenza se non altro nel settore pubblico, cioè la
Cogne; ma, bisogna anche dirlo molto chiaramente, un qualsiasi
tentativo per introdurre una presenza della Regione all'interno di
questa azienda, per verificare e discutere le scelte che venivano
fatte, è sempre stato respinto dai dirigenti del Ministero delle
Statali e da coloro che hanno retto questa azienda. L'unica volta
che la Regione ha avuto in qualche modo propri uomini presenti
all'interno del Consiglio di Amministrazione, essi erano
rappresentanti di partito e quindi espressione delle forze
politiche e mai comunque delle forze istituzionali, alle quali non
hanno mai dato delle risposte, né erano tenuti a farlo.
A questa prima fase di industrializzazione è seguita una seconda
fase che è quella del dopoguerra, nella quale si è verificato un
tentativo, intorno agli anni 60, di darsi - in quanto Regione - una
politica industriale, al fine di creare posti di lavoro e pertanto
maggior occupazione. In questo senso, non voglio ripetere quanto ha
già detto bene il Consigliere Lanivi, abbiamo assistito a diverse
fasi di intervento regionale che hanno visto, all'inizio,
attraverso il Consorzio dei Bacini Imbriferi, degli interventi
proprio per sviluppare delle zone che erano definite depresse, dove
i rappresentanti delle popolazioni intendevano sviluppare delle
attività per poter dare un'occupazione agli abitanti stessi.
Abbiamo assistito alla nascita di una serie di attività: è nata
la Sirca David, la Fera di Saint- Vincent, la Morgex Carbo, è nata
una piccola industria nella zona di Pollein, la Mec Meccanica, ed è
stata creata una serie di attività con dei contributi a fondo
perso. Si trattava di iniziative che successivamente hanno trovato
delle difficoltà e sono state costrette a segnare il passo e quindi
anche a chiudere.
In seguito si è verificato un altro tipo di intervento
regionale. Bisogna considerare che quelli di cui ho parlato
poc'anzi erano tipi di intervento che seppure a fondo perso, in
realtà si sono dimostrati in seguito positivi in quanto rispetto al
capitale investito da parte delle diverse aziende l' intervento
regionale rappresentava si e no il 10% degli investimenti
effettuati, il che, in questo senso, costituiva un incentivo, da
parte delle aziende che si installavano, a dare una continuità alla
loro attività: malgrado questo, abbiamo assistito, per cause
gestionali e per tutta un'altra serie di cause che sarà bene
analizzare successivamente, alla chiusura di una serie di questi
impianti.
Intorno agli anni 70 è emerso un altro tipo di intervento
caratterizzato dai fondi di rotazione: era questo uno strumento
intelligente che avrebbe consentito l'intervento della Regione sul
versante dei finanziamenti agevolati a sostegno delle imprese,
poiché in quel momento scarseggiava il denaro e, come del resto si
verifica attualmente, il suo costo era già in quel momento
elevato.
Attraverso i fondi di rotazione è stata creata una serie di
interventi che possono essere considerati positivi, anche se
bisogna dire che sovente, a causa dei tempi burocratici e delle
difficoltà dei controlli, non hanno dato quei risultati che tutti
quanti si aspettavano.
Negli anni successivi, a metà degli anni 70, la Regione ha
portato avanti una nuova politica di insediamenti che era in
pratica incentrata su un nuovo modo di creare uno sviluppo
industriale, e direi che in quel momento si è fatto quello che, a
mio modo di vedere, era il massimo possibile: è nata la Siv di
Arnad, e qui vorrei ricordare al Consigliere Millet, che in quel
momento nella maggioranza c'era anche il partito comunista ed io,
per esempio, non ero contrario a questo tipo di interventi, anzi li
ritenevo positivi.
Sono nate altre aziende, come la Maxel e, con lo stesso metodo,
la Coros e la Rossignol di Verrayes. Ci siamo trovati in una
situazione in cui rispetto ad esempio alla proposta che viene fatta
dal Consigliere Millet di creazione di aree attrezzate, lì non solo
si creava l'area attrezzata, ma si andava a costruire lo
stabilimento sul disegno che veniva fatto dall'azienda che
intendeva installarsi nella nostra realtà, la quale di norma si
sceglieva anche l'ubicazione o comunque la concordava con gli
amministratori. Sembrava questa una via delle più valide, una via
che è costata fior di miliardi perché si sono costruiti gli
stabilimenti, di cui la Regione è proprietaria; portava però con sé
anche alcune problematiche, cioè il fatto che in pratica si sono
immobilizzati dei capitali, si sono create delle strutture che
sovente non sono convertibili perché create per quella specifica
attività, e le imprese, non essendo proprietarie dell'immobile, non
potevano dare delle opportune garanzie alle banche attraverso gli
immobili, ma le potevano dare esclusivamente attraverso i
macchinari.
Sovente poi la Regione è intervenuta con delle fideiussioni nei
confronti delle banche che avevano concesso questi mutui per
l'acquisto degli impianti e si sono verificate alcune situazioni
che non sto qui ad elencare: faccio solo l'esempio delle Fortuna
West.
Il problema, a questo punto, è quello di verificare se questi
vari tipi di intervento industriale sono interventi che,
nell'attuale situazione, meritano ancora di essere presi in
considerazione, perché, malgrado tutto quello che si è verificato,
ci rendiamo conto che la necessità di una presenza industriale
nella nostra realtà è di per sé stessa sempre importante ed
indispensabile.
Quando, all'inizio di questa legislatura, all'indomani delle
elezioni, come movimento dell'Union Valdôtaine abbiamo fatto una
prima serie di incontri per verificare le disponibilità di creare
una maggioranza sulla base di una serie di impegni e di programmi,
uno dei punti fondamentali che abbiamo ritenuto indispensabile
porre era il problema della situazione economica nella nostra
Regione, ed in modo particolare della situazione industriale.
In questo senso, nei confronti sui vari punti, si è verificata
la disponibilità della creazione di questa Commissione speciale che
aveva come compito l'esigenza di affrontare il problema
industriale. Ritenevamo infatti che per affrontare questo problema
fosse innanzitutto indispensabile una volontà politica in questa
direzione, che almeno doveva presupporre che venissero eliminate
tutte le diffidenze che circolavano nella nostra realtà intorno a
tale problema, proprio perché sovente si sentivano anche autorevoli
personalità prendere posizione contro il fatto che venisse
mantenuta una presenza industriale nella nostra Regione. La scusa
era che, ad ogni modo, tutte le iniziative che veniva no portate
avanti poi in pratica ed in tempi successivi si trovavano ad
incontrare delle situazioni di difficoltà col risultato che
venivano sperperati al vento miliardi che, investiti in altri
settori, avrebbero potuto dare un futuro diverso alla nostra
realtà. La Valle d'Aosta, si diceva, ha una vocazione turistica, ha
una vocazione volta al terziario. Evidentemente con questo tipo di
impostazione noi non eravamo e non siamo d'accordo, in quanto
riteniamo che una Regione come la nostra non può avere una
produzione monoculturale, non potrebbe sopravvivere senza una
presenza anche di un elevato numero di occupati nel settore
industriale. D'altra parte è facile dimostrare che Paesi vicini ai
nostri, come la Svizzera, hanno una ragguardevole presenza
industriale pur essendo paesi ricchi, dove turismo ed altre
attività sono preminenti.
Rispetto al passato abbiamo già perso una forte percentuale di
presenze nel settore i n d u striale: si dice che siamo scesi dal
38% all'attuale 34%; sono convinto che siamo già al di sotto
dell'attuale 34% degli occupati presenti in questo settore.
Ci vuole una volontà politica in questa direzione e insieme alla
volontà politica, è necessario anche esprimere una disponibilità
finanziaria, che deve essere rivolta nella direzione di superare le
difficoltà dovute al costo del denaro, le difficoltà di accesso al
credito. Qui però non c'è nulla da inventare perché è evidente che
segnali in questo senso si sono avuti con una serie di decisioni
prese precedentemente, vale a dire la stessa decisione di fare
venire il metanodotto è un segnale che va in quella direzione, così
anche come la volontà politica di acquisire le centrali
Cravetto.
E' chiaro che forse non è sufficiente, perché a quanto ci è
stato detto in vari incontri con industriali che abbiamo avuto nel
passato, il far nascere una attività industriale nella realtà
valdostana comporta l'aumento dei costi di gestione all'incirca del
4% rispetto alla stessa attività insediata in altre zone, vale a
dire nella tangenziale Torino-Milano (infatti, se andiamo a vedere,
notiamo che tutta una serie di iniziative industriali sono nate
nella zona situata intorno a Chivasso). Allora bisogna far si che
nelle scelte che vengono fatte si vada in questa direzione, nel
senso di dare un sempre maggior valore aggiunto che superi questa
impasse dovuta al costo più elevato che si verifica quando si crea
un'iniziativa industriale nella nostra Regione.
E' chiaro, ci sono delle indicazioni che meritano di essere
verificate; quando noi chiediamo di fare delle indagini di mercato
e quando qualcuno interviene in questa direzione, siamo
completamente d'accordo. Però dobbiamo anche tener presente che nel
frattempo la Regione ha presentato - e penso che tutti i
Consiglieri li abbiano avuti - due piani: uno che è un esame della
crisi nel settore tessile, consiste in una proposta costruita
insieme alle organizzazioni sindacali, insieme a dei tecnici
specializzati, insieme a dei tecnici dell'industria e commercio; un
altro, chiamiamolo piano o esame della situazione, è stato quello
nel settore siderurgico. Se a questi Si aggiunge poi quello del
settore chimico, avremo la situazione complessiva delle possibilità
della nostra Regione. C'è poi il problema della situazione del
dolciario che è l'unico settore - al di là di quello che si è
verificato per la Dolciaria valdostana ad Arnad - dove, se non
altro per adesso, non si è verificata la crisi, trattandosi di un
settore che ancora tira, sia a livello regionale che nazionale.
Si tratta pertanto non di voltare pagina, come ho sentito dire
non oggi ma in altre situazioni; la difficoltà sta nell'individuare
delle aziende che siano disposte a venire nella nostra Regione,
offrendo condizioni che siano non dico più vantaggiose di quelle
che possono offrire la Cassa del Mezzogiorno o altri Enti, occorre
dare attraverso la creazione di un'organizzazione di servizi, dei
supporti alle aziende del settore industriale. Di questi servizi di
supporto potrebbe beneficiare fra l'altro anche il settore
terziario, potrebbe beneficiare anche l'artigianato.
Al di là di questo possono prospettarsi nuove iniziative, ma sia
gli interventi finora rilevati leggendo il documento delle
Organizzazioni sindacali (l'ho esaminato approfonditamente) sia
dalle proposte che sono venute avanti anche nella riunione odierna
- io credo possa desumersi che di fatto da inventare ci sia ben
poco. E' vero che la Regione dovrà verificare meglio quali sono le
reali garanzie che vengono date nel momento in cui l'imprenditore
verrà ad installarsi nella nostra realtà, e su questo siamo
completamente d'accordo.
La verità di fondo è che l'unico tentativo di far fronte alla
crisi attraverso l'intervento di un industriale valdostano è
miseramente fallito ed è quello che tutti conosciamo dell'Alluver.
L'altro tentativo è stato quello fatto attraverso una Cooperativa e
purtroppo abbiamo visto che anche quello non ha trovato uno sbocco.
Forse, con l'attuale legge sui finanziamenti alle cooperative, ci
sarebbe potuto essere la possibilità di accedere al credito. Siamo
costretti ad andare a mendicare in giro per l'Italia o l'Europa per
trovare l'industriale che dia quelle garanzie e rispetto al quale
poi bisogna fare i conti perché qui disponibili sono tutti, ma poi
quando vengono agli incontri chiedono molto di più di quello che
intendono dare per costruire un intervento industriale nella nostra
realtà.
E' chiaro che è necessaria tutta un'altra serie di fattori,
quali la formazione professionale, che diventa un aspetto
indispensabile; ma formazione professionale volta a quale sbocco?
E' qui che il problema si pone ancora una volta perché
evidentemente andare a stabilire quali sono i settori che non sono
in crisi nella nostra realtà diventa abbastanza difficile. Bisogna
vedere all'interno dei settori in crisi, ormai quasi tutti, quali
sono le produzioni che meritano e che possono essere
sviluppate.
D'altra parte tutti ci sogniamo che venga un'industria
elettronica, che questa possa essere la strada per uscire da questa
situazione di disoccupazione e di altissima percentuale di cassa
integrati che c'è da noi; però quando si parla di industria
elettronica sappiamo che rispetto ai posti di lavoro non ci sono
gli sbocchi che molti pensano, in quanto ormai per l'industria
elettronica vengono chiesti o diplomati o laureati e quindi diventa
difficile andare avanti.
Carenze ce ne sono state e ce ne sono, sia a livello
amministrativo che soprattutto di associazione industriale, che
nella direzione di dare uno sviluppo industriale alla nostra realtà
non ha mai dato quella partecipazione che ci si attendeva, per cui
il tentare di coinvolgere tutte le forze sociali, politiche,
istituzionali ed economiche ha proprio questo cane fine, quello di
verificare tutte quelle che sono le possibilità per mantenere
l'occupazione nel settore industriale nella nostra Regione.
PRESIDENTE
: Ha chiesto di parlare il Consigliere Pascale,
ne ha facoltà.
PASCALE (P.S.I.):
Non possiamo non rilevare alcune
contraddizioni che mi pare esistano all'interno della maggioranza,
la quale predica bene - e fa anche delle lunghe prediche - ma alla
fine razzola male.
Avevamo apprezzato l'intervento del Consigliere Stévenin che
nella sua lunga disamina ha fatto la storia del fallimento della
politica industriale nella nostra Regione e quindi ha recitato
proprio il De Profundis di quella che è stata la politica
industriale del Governo regionale. L'abbiamo apprezzato perché
veniva da parte della maggioranza e ci pare che esso sia l'unico
cenno di autocritica che sia mai venuto da questa parte. Però alla
fine la conclusione è stata tutta diversa, perché ha detto che in
fondo non c'è da voltare nessuna pagina, si tratta solo di attuare
degli interventi più oculati, questo non l'abbiamo capito, perché
se qui non si volta pagina si continua in quel fallimento che c'è
stato e che lui stesso ha descritto molto meglio di me.
Così pure non abbiamo capito l'intervento del Consigliere
Lanivi, il quale ha spiegato molto bene nella parte iniziale quelli
che sono i compiti, il ruolo e le funzioni di questo organismo che
si vuole costruire, cioè la Commissione speciale per l'industria,
ha detto che rappresenta qualcosa di diverso rispetto alla
funzione, al ruolo, alla responsabilità del Governo regionale, e
poi presenta degli emendamenti alla mozione della maggioranza dove
pare che si ribalti tutto, perché l'emendamento, a parte quello
della III Commissione Consiliare sul quale pure chiediamo un
chiarimento, alla fine dice: "Al fine di fornire alla Giunta
regionale le indicazioni e gli elementi necessari per la
realizzazione degli interventi regionali in materia". Allora è la
Commissione speciale per l'Industria che fa la politica economica e
dice alla Giunta quello che deve fare? Qui c'è davvero la
confusione di ruoli.
Noi chiediamo proprio l'opposto e lo diciamo in modo esplicito.
Con la nostra mozione che è nettamente diversa e distinta da quella
presentata dalla maggioranza, chiediamo una inversione di tendenza
nella politica regionale di questa Giunta. E' la Giunta, è il
Governo regionale che deve fornire gli indirizzi, le proposte,
progetti ben precisi - nella nostra mozione dicevamo "a presentare
al Consiglio" - evidentemente andranno presentati alla Commissione,
la quale li vaglierà attraverso un confronto tra tutte le forze
politiche e sociali.
Per quanto riguarda il voto sulla mozione presentata dalla
maggioranza, ci riserviamo di esprimerci dopo aver verificato quale
sarà l'atteggiamento della Giunta nei confronti degli impegni che
chiediamo e che sono esplicitati nella nostra mozione, perché se ci
sarà questo impegno, si verificherebbe una inversione di
tendenza.
PRESIDENTE
: Ha chiesto di parlare il Consigliere
Maquignaz, ne ha facoltà.
MAQUIGNAZ (Féd. DP - UVP):
Desidero solo fare una breve
considerazione sulla costituenda Commissione speciale per
l'occupazione e per l'industria.
Credo che l'emendamento che la maggioranza ha presentato sia
valido non certo, come qualcuno vuole far credere, per rispettare
una mia esigenza personale; questo emendamento invece è giusto
perché rispetta un principio di carattere istituzionale. Il
Consiglio regionale opera attraverso le Commissioni ordinarie e
attraverso le Commissioni speciali: le prime hanno competenze
specifiche su determinati argomenti, mentre invece le seconde si
interessano normalmente di quei problemi che non fanno parte della
competenza specifica delle Commissioni ordinarie. Il problema
industriale e occupazionale sul piano istituzionale è di competenza
della III^ Commissione per lo sviluppo economico, quindi credo che
sia opportuno che questa Commissione si interessi di questi
problemi.
La maggioranza però ha voluto dare una particolare importanza al
problema occupazionale ed industriale, cercando di coinvolgere
tutte le forze sociali, politiche, sindacali ed imprenditoriali su
questo argomento che è molto importante, quindi è opportuno cercare
di fare un lavoro di coinvolgimento delle forze che sono presenti
in Valle per poter affrontare il problema industriale.
Credo anche che l'emendamento debba essere considerato valido
nella sua seconda parte, perché se coinvolgiamo le forze presenti
in Valle, è bene che fra queste avvenga un dibattito, che anche
loro possano fare delle proposte concrete al Consiglio ed alla
Giunta regionale.
Quindi è questo il significato politico di questa Commissione,
quello di cercare di coinvolgere le forze presenti in Valle, le
quali a loro volta avranno la possibilità di fare delle proposte
concrete per risolvere il problema industriale che a tutti noi in
questo Consiglio credo stia molto a cuore.
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARRE (P.S.D.I.):
Per una breve precisazione al
Consigliere Maquignaz che poco fa mi ha preceduto. A che serve?
Allora era meglio dire: la III^ Commissione Programmazione e
Lavoro allargata alle forze sociali e politiche; non c'è bisogno di
costituire all'interno una Commissione, altrimenti la confusione
continua. Non lo facciamo per prendere una posizione a tutti i
costi di opposizione, ma per essere chiari di fronte all'opinione
pubblica. Usiamo il termine di allargare la III Commissione
speciale alle forze sociali e politiche.
Qui do ragione dal punto di vista istituzionale, però quando si
crea una Commissione e la si crea all'interno di un'altra
Commissione, la confusione diventa enorme.
PRESIDENTE
: E' conclusa la discussione generale con
l'intervento del Presidente della Giunta, che ha chiesto di
parlare; ne ha facoltà.
ROLLANDIN (U.V.):
Les différentes interventions des
Conseillers présents ont donné un cadre qui n'à qu'une couleur:
c'est la couleur typique du pessimisme, la couleur du noir.
Mais après avoir entendu quelle est la situation générale que
plusieurs connaissent dans les différents domaines, je voudrais
d'abord faire deux considérations d'ordre général, en tenant compte
que dans le spécifique parlera l'Assesseur à l'Industrie Pollicini,
sur les considérations des rapports entre les forces présentes au
Conseil et donc justifier le fait qu'on propose une Commission
spéciale qui est une réponse à la requête faite par les
Conseilleres qui avaient proposé la le Commission, où on demandait
à la Junte de présenter dans le délai de 3 mois un plan sur les
différentes questions.
Vu que cette Junte a dit dans ses déclarations qu'elle voulait
avoir la collaboration de toutes les forces présentes afin de
connaître aussi l'avis des autres forces sociales et syndicales, on
a prévu d'avoir une Commission qui puisse travailler et donc
suggérer au Conseil et par conséquent à la Junte. J'expliquerai
donc dans les détails ce qu'on peut entendre avec cette
Commission.
On a dit une Commission spéciale et on a ajouté "nell'ambito
della III^ Commissione"; c'est vrai, on pouvait dire la IIIe
Commission avec la collaboration etc., mais vu que la IIIe
Commission, comme a rappelé le Conseiller Maquignaz, a des devoirs
spécifiques, une Commission spéciale au contraire est un groupe de
travail qui peut représenter toutes les forces ou non, qui peut
avoir des contacts avec les forces qui ont été rappelées dans le 2e
point, en acceptant la suggestion d'avoir aussi les Fédérations des
coopératives présentes dans cette Commission.
Donc ce n'est pas pour faire de la confusion, mais au contraire
pour se donner un système de travail afin que a III Commission qui
a ses compétences puisse travailler selon ce que dit le règlement
du Conseil. Les choix on les fera quand même à l'intérieur de la
Commission même, un groupe pourra participer à cette Commission
spécial qui doit référer - et là je partage l'avis de M. Pascale,
on peut très bien accepter l'amendement "au Conseil" - au lieu de
"à la Junte": donc référer au Conseil même, pour avoir de la part
de la Junte la possibilité d'évaluer les suggestions qui seront
discutées à l'intérieur du Conseil et d'établir un rapport sincère
entre les différentes forces qui veulent donner une solution à la
crise industrielle.
Sur la question des rapports avec l'Etat, je pense
qu'aujourd'hui il y a deux façons de se mettre en condition de
parler avec les représentants du Gouvernement: la première c'est
d'avoir des rapports avec le Ministère compétent et il y a des
réunions déjà fixées directement entre les Assesseurs compétents et
les représentants du Ministère. L'autre façon c'est un organe
institutionnel - car depuis le nouveau gouvernement Craxi c'est un
organe institutionnel - c'est la Conférence des Présidents de la
Junte où l'on discute des problèmes qui vivent dans les différentes
réalités régionales. Vendredi prochain aura lieu la Conférence des
Présidents de la Junte, je pense que ce soit aussi une occasion
pour présenter à l'attention des forces de gouvernement la réalité
de notre Région.
A ce sujet je dois dire que si on peut partager l'avis que les
ordres du jour ne résolvent pas le problème, quand même ce sont
pour reprendre la volonté des forces politiques qui doivent
s'exprimer et faire présent au gouvernement quelle est l'attitude
des forces présentes au Conseil. Avec ces deux moyens nous pensons
pouvoir entretenir des rapports, les plus étroits, avec les forces
qui sont présentes à niveau de gouvernement central, avec
lesquelles nous voulons avoir une confrontation sur ce qui se passe
maintenant à niveau national.
On a fait justement un ordre du jour en demandant d'être insérés
dans les bassins de crise; ce n'est pas seulement une prise de
position sans avoir après des conséquences, c'est une question
qu'on va discuter dans ces jours, donc c'était normal d'avoir une
prise de position pour avoir une solution dans ce domaine.
En ce qui concerne les rôles que chacun doit jouer, en
conséquence du fait qu'il
y
a des compétences assez claires,
chacun devra respecter ses responsabilités, mais au-delà de ça on
connaît très bien que par exemple la crise de la Siv qui est des
problèmes dont nous parlons depuis longtemps, qui a vu le Ministre
compétent voyager de Rome à Bruxelles pour chercher d'avoir des
solutions au problème de l'emploi, c'est un problème complexe qui
n'arrive pas à être résolu uniquement parmi les forces présentes
dans ce Conseil.
Alors il faut distinguer le rôle du gouvernement central, celui
de la Région, et le rôle qui ont les autres forces 'sociales aussi
présentes sur notre territoire. Et c'est dans le respect de ces
rôles que nous voulons prévoir des alternatives aux problèmes de
l'occupation, pas seulement de l'industrie, et en effet la
Commission s'appelle Industrie et Occupation.
Mr. Pascale, au début de son intervention avait donné les
pourcentages de l'occupation, des pourcentages qui ne sont plus
réels; par exemple, le pourcentage de 10%, donné comme prévision
pour les forces occupées dans l'agriculture ce n'est pas réel;
c'est moins que la moitié. Alors là c'est un premier problème et
dans le même temps presque toutes les Régions sont en train de
chercher à leur intérieur des solutions dans les questions de
l'aménagement du territoire, des alternatives dans des domaines
comme l'agriculture et la forêtation.
Donc je pense qu'il y a un lieu très étroit entre le problème de
l'occupation dans l'industrie et le problème de l'occupation dans
l'agriculture et aussi le tertiaire.
Quelqu'un l'a dit: le tertiaire ce n'est pas seulement le
tourisme, mais c'est par exemple l'emploi publique et en effet il y
a eu là aussi une augmentation de places de travail.
Je répète que la Junte est très intéressée à avoir un rapport
correct avec toutes les forces présentes dans ce Conseil, le moyen
de chercher cette confrontation c'est celui de connaître à travers
cette Commission quelle est la réalité, et après on pourra revoir
si nécessaire, certains choix, ou bien voir à l'avenir de pouvoir
donner des solutions alternatives à le problème de la crise.
Chaque fois qu'on parle de l'industrie ce n'est pas question de
reprendre toute la série de problèmes, je pense qu'il est mieux
prendre un problème à la fois et chercher à donner une solution
concrète.
Enfin, lorsqu'on va soulever - c'est peut-être le Conseiller
Cout qui l'a dit - qu'on ne peut pas s'oublier aussi des présences
en tribune, je dois dire que la présence en tribune peut être
pleinement justifiée parce qu'elle permet de suivre, comme chacun a
le droit de faire, ce qui se passe à l'intérieur du Conseil, mais
même si personne est présent, on discute de la même façon.
Nous ne pouvons pas croire que l'attitude des forces c'est en
fonction des présences, car les choix on les fait dans l'intérêt de
ceux qui travaillent.
PRESIDENTE
: Ha chiesto di parlare l'Assessore
all'Industria, Commercio, Artigianato e Trasporti Pollicini, ne ha
facoltà.
POLLICINI (Féd. DP - UVP):
A me pare che questo dibattito
sia stato importante e, tolte alcune strumentalizzazioni o qualche
punta polemica, estremamente serio. Vi è da tenere presente un
aspetto, e forse non tutti lo hanno fatto, e cioè che un dibattito
su questo tema va condotto tenendo presente il quadro generale
della situazione nazionale ed internazionale a cui neppure noi
possiamo sfuggire. Se dimentichiamo questo, come forse qualcuno ha
dimenticato, chiaramente il dibattito non è finalizzato a cercare
di attenuare le conseguenze di una crisi pesante che investe non
solo noi ma tutto il paese ed anche altri paesi.
Già altre volte ho fatto presente alcuni aspetti che mi
sembravano importanti. Se non prendiamo coscienza che è iniziata
l'epoca post-industriale, non riusciamo a collocare con precisione
il problema occupazionale che in questo momento, si fa sempre più
grave e drammatico. Occorre avere la capacità di staccarsi dai
fatti emotivi e veder razionalmente la difficoltà del problema
entro il quadro in cui noi ci muoviamo.
Epoca post-industriale, dicevamo, dovuta ad una serie di
fattori, ad una tecnologia galoppante, ad una forma di sviluppo che
certamente ha superato la capacità di inseguimento che ha la gente,
per cui la tecnologia, lo sviluppo della tecnica marciano così
veloci e le nostre strutture sono così lente che non riescono a
seguire.
Ecco che allora si possono verificare i casi come quello della
Siv di Arnad, fabbrica che per i suoi impianti, in occasione della
Fiera Mondiale della Macchina Tessile, che si è tenuta a Milano nel
1975, era stata considerata come l'azienda da visitare in quanto
rappresentava il meglio nel momento dell'impiantistica del settore
tessile. Ma sono tali le trasformazioni tecnologiche che, nell'arco
di pochi anni, quei macchinari sono stati considerati superati,
tant'è vero che un tipo di macchinario così oggi può essere valido
là dove il costo della manodopera è diverso da quello che è in
Europa occidentale.
Ma non è questo il discorso che vorrei fare, vorrei solo
ricordare che oggi stiamo affrontando il peggiore dei momenti,
costituito dalla fase di passaggio fra l'epoca industriale
classica, secondo un canone ormai consolidato, e l'epoca del
futuro, del terziario avanzato. La fase di transizione certamente è
la fase più difficile, perché comporta tutti i danni di una
situazione industriale che sta cambiando e nessun beneficio dello
stadio futuro dello sviluppo della tecnologia del terziario
avanzato. E' il momento peggiore non solo per la nostra Regione ma
per tutto il mondo, salvo chi gestisce a suon di dollari la
politica industriale mondiale.
Allora di fronte ad una crisi che non è congiunturale, ma
strutturale, non vi è dubbio che occorre tenere presente una
realtà, quella di evitare di sottovalutare l'importanza dei
problemi.
Non è vero, come qualcuno dice in maniera contraddittoria, caro
collega Baldassarre, che la crisi rispecchia quella nazionale e
subito dopo afferma che questa maggioranza è incapace di risolvere
a crisi industriale; se rispecchia quella nazionale vuol dire che è
una crisi più grossa di noi e non è neanche giusto parlare di crisi
nazionale, è meglio dire crisi internazionale in cui forse noi
occupiamo l'ultimo posto. Questo paese che era al 7° posto dei
paesi industriali, oggi è da tutti collocato invece al ° posto, ma
dei paesi del terzo mondo. Questo è il dramma di questo paese, la
cui colpa - mi sia consentito - non è forse tutta di questa Giunta
regionale.
Quindi, parlando del futuro, certamente ci stiamo muovendo, con
i limiti che noi abbiamo e che ci riconosciamo noi stessi, verso
quelle che possono essere prospettive di insediamenti di aziende
nel futuro; abbiamo preso contatti con aziende di computer, di
robotica, ma questi contatti è tutta l'Italia che li ricerca, non
siamo solo noi e la contesa è tale che non sempre può portare a
risultati positivi.
D'altra parte, qualcuno l'ha fatto presente, noi non siamo
ancora pronti per un tipo di azienda terziaria avanzata. Per fare
un esempio, alla Hewlett Packard, una fabbrica di computer di mille
dipendenti, che, assieme all'Assessore Martin, abbiamo visitato a
Grenoble, di questi 340 sono ingegneri e circa 450 sono periti
elettronici ed in informatica; inoltre questa azienda è sorta in
una città che ha un'Università che è stata fondata nel 1396, cioè
prima della scoperta dell'America.
Se anche oggi potessimo avere un tipo di iniziativa industriale
del genere, non avremmo da noi gente pronta a poter occupare quei
posti, quindi è un discorso molto lungo che non riguarda solo noi,
tanto è vero che la Hewlett Packard non ha ancora installato in
Italia uno stabilimento, sta solo esaminando la possibilità di
installarlo.
Vi posso dire un particolare, potete in ogni momento
verificarlo, il primo dossier che hanno nell'ipotesi di
installazione di uno stabilimento in Italia è il dossier della
Valle d'Aosta. Questa è una azienda che è seconda nel mondo nel
settore e che in Italia ha 800 dipendenti solo per la distribuzione
del personal computer, ha un fatturato di 800 miliardi,
stabilimenti di questa ditta ce ne sono in Scozia, Germania,
Francia ed Inghilterra, stanno esaminando l'ipotesi di realizzarne
uno in Italia.
Ciò non vuol dire che avremo questa fabbrica, però significa che
stiamo esperendo quello che possiamo, tutte le iniziative che
possono andare nella direzione di un terziario avanzato in questa
Regione.
Io sono concorde - e lo è la Giunta - con l'ipotesi di dare
strumenti alla Regione per poter osservare i vari fenomeni
dell'economia italiana ed estera, e nel progetto di
ristrutturazione dell'Assessorato dell'Industria, già consegnato,
che sta per essere vagliato dal Consiglio, esiste proprio la
costituzione di un Osservatorio Economico, così come esiste anche
l'Ufficio Assistenza Piccole e Medie Aziende; si tratta però di
strumenti che servono di volta in volta, cioè in momenti di non
crisi queste strutture possono anche non essere necessarie, ci si
può avvalere di volta in volta di studi specializzati. Oggi anche
noi sentiamo il bisogno di avere questo strumento, ma questo
discorso la Giunta nel suo programma l'aveva già impostato.
Concordiamo questa linea e siamo convinti che sia l'Osservatorio
del Mercato del Lavoro sia l'Osservatorio Economico prenderanno
corpo nei mesi a venire.
Per rispondere alla proposta contenuta nella mozione del P.S.I.,
presenteremo una mappa delle prospettive delle iniziative
industriali che vi possono essere e sarà molto difficile scindere -
qui chiamo tutti in causa - le esigenze di dire sempre sì a
qualsiasi iniziativa dai razionali giudizi che si devono dare,
verificando il grado di attendibilità dell'azienda, perché noi
assistiamo a diverse posizioni, a seconda del momento in cui vi
sono forze politiche e sindacali che stanno spingendo certe
iniziative senza avere tutte le garanzie di durata nel tempo, salvo
poi dire che non si devono fare interventi a pioggia e che occorre
vagliare molto razionalmente tutto. In certe occasioni si
rischierebbe di fermare anche i forni del pane se si dovessero
guardare tutti i problemi connessi al tipo di azienda artigianale
che produce il pane.
Stiamo attenti perché vi è un equilibrio molto difficile da
mantenere per cui occorre essere coerenti fino in fondo; è un
appello che faccio a tutti, forze sociali e politiche, perché
questa strada condurrà a dire molti no, diciamo forse, anzi
certamente, molti più no che si. Proposte ne abbiamo molte ma non
sono nella direzione della rigidità ragionata che occorre dare
quando si viene a chiedere del denaro pubblico.
I rapporti con le forze sociali: vi posso dire che sono quasi
quotidiani, in particolare con le forze sindacali. Possiamo dire
che vi è per una grossa percentuale una sintonia di atteggiamenti
ed anche un grado di responsabilità notevole, proprio per evitare
di avere la possibilità di dire sì tutti i momenti, salvo poi
pentirsi il giorno dopo. Quindi questo rapporto noi lo portiamo
avanti, riteniamo che sia un rapporto corretto che vada perseguito
pur rimanendo ognuno nella propria sfera di competenza.
Per quanto riguarda i rapporti con il Governo centrale, ha già
risposto il Presidente, mi sia consentito di dire solo due parole.
Certamente non crediamo che l'ordine del giorno o la mozione
possano risolvere il problema, però abbiamo il dovere sacrosanto di
tenere presente che vi sono situazioni che vanno tenute sempre in
tensione. Sono molto preoccupato di una caduta di tensione dei
problemi della Cogne che invece avanzano in maniera preoccupante ed
io molte volte, forse esagerando, ho cercato di mantenere questa
tensione, ma non finalizzata a sé stessa, perché una caduta di
tensione comporta il rischio che certi progetti che sono nei
cassetti ministeriali o delle holding nazionali vadano avanti e che
si cerchi di fare una operazione tipo quella del parto indolore,
che quando ci si accorge che il bambino è nato è troppo tardi, ma
in questo caso nascerebbe non certo il bambino ma si rischierebbe
di assistere ad un aborto: quindi, stiamoci attenti. Se all'ordine
del giorno non ci si crede è più apprezzabile non votarlo, ma non
si può votarli e poi dire che non servono a niente.
Sui rapporti istituzionali dico solo che li teniamo regolarmente
come Giunta, anche se vi sono delle grosse difficoltà. La nostra è
sempre stata una presenza attiva anche perché giustamente occorre
sfatare quel detto ormai comune per cui questa sia la regione
dell'Eden e questo continuo ribadire i dati del 41% dei posti di
lavoro nell'industria in pericolo è perché vogliamo togliere la
convinzione in certi settori governativi e di holding nazionali che
questa Regione non abbia dei grossissimi problemi. Percentualmente
il grado di minaccia dell'occupazione nella nostra Regione è più
ampio di quello di qualunque altra Regione d'Italia. Di tutte
queste cose la gente non è convinta, l'insistenza nostra è perché
ci si renda conto della drammaticità del problema.
Vorrei qui fare un piccolo confronto: tutto questo sforzo che fa
la Regione quando si dice che poi non si hanno i contatti con gli
organismi governativi - il che non è vero - rischia di essere
pregiudicato, perché mentre la Regione per venire incontro ai
problemi pesanti della gestione dell'Ilssa Viola si fa carico del
metanodotto, delle centrali, vediamo dall'altra parte che il
Governo senza dirci niente elargisce 29 miliardi all'Ilssa Viola
per abbattere due impianti, uno entrato in funzione sei mesi prima
di essere abbattuto e per avere dallo Stato il premio di
smantellamento, ai sensi della legge 46, art. 20.
Allora vorrei chiamare in causa le responsabilità di questa
Giunta, incapace di risolvere i problemi della crisi industriale,
quando il Governo è il primo a dare un premio di smantellamento
dopo che altri organismi avevano dato un premio per
l'installazione. Se voi mi schiarite questo dubbio, ve ne sarò
grato.
Non è vero Consigliere Baldassarre, che ci fermiamo agli ordini
del giorno perché lei sa - e gliene do atto per la correttezza _che
il Ministro del Bilancio Longo ci ha ricevuto con pazienza e
disponibilità totale assieme ai sottosegretario Vizzini e abbiamo
prospettato anche con i Sindacati la drammaticità della situazione,
dell'occupazione in questa Regione, dove c'è un impegno proprio del
Ministro del Bilancio per un incontro con i colleghi
dell'industria, del Lavoro e delle Partecipazioni Statali per
discutere i gravi problemi della Valle d'Aosta, che - è scritto dal
Ministro Longo - sono drammatici ed in quanto tali costituiscono un
problema di cui deve farsi carico il Governo. Certo non possiamo
avere la bacchetta magica.
Un altro aspetto che voglio sottolineare è che abbiamo un
rapporto costruttivo fino a quando non ci vengono propinati
interventi tipo quello che si sta profilando per la Cogne, in cui
si sta procedendo lentamente, ma in maniera continua, per demolire
questa azienda, cercando di creare le condizioni per dimostrare che
questa azienda non è più conservabile creando difficoltà operative,
privilegiando aziende che vengono dal privato. Spiegateci una cosa:
come può fare un organo dello Stato come la Finsider a comprare la
parte peggiore della siderurgia della FIAT, la TEKSID, a 350
miliardi, che sono sprecati in quanto si tratta di un'azienda che
accumula un passivo con impianti vecchi; ci mandano 3500 dipendenti
che è un numero quasi uguale a quello che il piano Finsider prevede
di ridurre alla Nuova Sias. Scaricano la FIAT delle passività, ci
scaricano 3500 uomini e poi il piano Finsider chiede alla Nuova
Sias 4200 persone in meno nel piano di ristrutturazione.
Si privilegia il privato, non c'è dubbio; si stracarica di
lavoro la Breda di Milano, che fa un accordo con la Falck, azienda
privata, per cui la Falk, che trasformava il suo billettame a 180
lire al Kg., ha fatto un accordo di trasformarlo oggi alla Breda a
90 lire al Kg., seguendo così il principio di privatizzare i
guadagni e socializzare le perdite.
Di fronte a questi problemi esiste non dico un'impotenza, ma una
difficoltà di contatti fra la Regione e gli organismi dello Stato:
sono queste le grosse difficoltà che non certamente consentono a
questo Consiglio di marciare ognuno per conto proprio. Ecco perché
è importante questa Commissione: per coinvolgere e
responsabilizzare, a parità di diritti e doveri di tutti, ognuno
nel proprio ruolo.
Se non facciamo così cercheranno di dimostrare che questa
azienda non deve fermarsi a 2600 dipendenti, ma dovrà scendere a
1500 come prevede una relazione che è segreta. Oggi si usa la
psicologa alla Cogne per giudicare il dirigente che deve rimanere e
quello che va cacciato via e magari il primo cacciato via deve
essere un dirigente valdostano, forse l'unico che c'è alla Cogne:
questa è la logica che portano avanti. Non abbiamo la forza da
risolvere i problemi tutti in una volta, però se non ci rendiamo
conto che operiamo in questo contesto, saremo travolti dai
fatti.
Per quanto riguarda i rapporti con le Organizzazioni sindacali,
tutte le convenzioni che la Regione fa con le aziende che vengono
ad avere dei rapporti finanziari con la Regione, sono prima
trasmesse per un parere alle Organizzazioni Sindacali e solo dopo
vengono portate in questa sede per la ratifica del Consiglio. Non
ci si può dire che non esiste un rapporto fra gli organismi di
Governo regionale e le forze sociali. Non lo riteniamo neanche
giusto perché non rappresenta la verità.
Noi riconosciamo, e riconosco la fondatezza della prima parte
dell'intervento del Consigliere Pascale, che il diritto al lavoro
deve costituire il principale obiettivo del governo regionale, però
si deve tenere presente che da sola a Regione non è in grado di
garantirlo, perché la politica del credito e a politica del mercato
le fa il Governo, quella della produzione dei tagli addirittura gli
organismi sopranazionali. La politica degli interessi fra il
pubblico ed il privato non la facciamo certamente noi. Vi sono
delle condizioni che a noi sfuggono, e probabilmente anche ad altre
Regioni, per poter realizzare quegli obiettivi.
Se fossimo in grado di gestire la politica del credito e la
politica commerciale, allora potremmo forse avere gli strumenti per
gestire, ma non credo che questo ci sia consentito, non credo che
il Governo centrale, per quanto liberale possa essere, possa
metterci in grado di gestire queste cose.
Per quanto riguarda problemi particolari come quello della Siv,
abbiamo avuto il contatto con le Organizzazioni sindacali - con cui
del resto abbiamo sempre un costante contatto - per una serie di
ipotesi di subentro in quella azienda, fra l'altro difficilissime,
con richieste anche queste difficili, ad alcune delle quali fanno
più gola le centrali Cravetto che non la filatura della Siv, allora
noi possiamo anche essere messi nel sospetto che l'obiettivo reale
sia la filatura e non invece la centrale. Quindi dobbiamo essere
prudenti nel sostenere il discorso di accettare qualsiasi
richiesta.
In Valle d'Aosta manca una classe di imprenditori, e l'unico che
c'era, ha fatto una fine che magari era meglio che non fosse
esistito.
Per dare una risposta precisa al Consigliere Riccarand: nella
Dolciaria valdostana la Regione non c'entra per niente; l'attuale
azionista che ha fatto parlare le cronache è subentrato al
fallimento in quanto era un creditore, anzi la Regione ha mandato
lo sfratto a questo signore. Bisognerebbe essere più informati,
Consigliere Riccarand, prima di buttare notizie che possono creare
giudizi sbagliati, anche perché si tratta di un abusivo in una
proprietà regionale.
Va detto inoltre che non è sufficiente dire che la Regione là
dove dà finanziamenti fa andare in crisi le società: è troppo
semplicistico. Non è vero che la Siv ha avuto molti padroni, ne ha
avuto solo uno, l'attuale; così come è vero che la Siv è da sei
mesi in liquidazione. Se alcune industrie pubbliche non hanno avuto
crisi, ciò non toglie che il settore pubblico non abbia avuto mai
dei finanziamenti, anzi, probabilmente ne ha avuto ancora di
più.
Per quanto ci riguarda, possiamo dire che occorre avere molti
elementi davanti a sé e cioè la situazione reale, gli imprenditori
disponibili, la scelta della azienda, la tipologia aziendale. Oggi
noi dobbiamo dire di m ad alcune proposte che ci vengono fatte
perché sono aziende il cui mercato può essere contingente, e ci
preoccupano le prospettive di lungo periodo. Non c'è più una
azienda o una persona che viene a chiedere contributi per la quale,
prima di dare una risposta, non incarichiamo uno studio
specializzato per un'analisi, non solo di carattere bancario, ma
anche sul passato come agente operativo nel settore industriale.
Anche questo non è sufficiente ma perlomeno introduciamo alcuni
sbarramenti per evitare che ci siano delle sorprese negative. Ciò
non toglie che possano esserci anche degli incidenti di
percorso.
La volontà politica di questa maggioranza è di coinvolgere e di
confrontarsi con tutte le forze politiche e sociali e concordiamo
sulla chiarezza della proprietà; per quanto riguarda il caso
specifico dell'Alluver, la proprietaria è una Finanziaria, la
Fispau, dietro alla quale non sappiamo chi ci sia e chi possa
rappresentare. Ma, nella nostra legislazione, le Finanziarie sono
normali, anzi diciamo che probabilmente grazie a questa
Finanziaria, che ha versato 630 milioni, l'Alluver ha vissuto
qualche periodo in più. Qui siamo di fronte a situazioni per le
quali c'è un'azienda che è riconosciuta tecnicamente valida,
probabilmente manca l'aspetto commerciale, la capacità
organizzativa ed un rapporto corretto fra il bilancio e il numero
dei dipendenti. Hanno detto gli esperti, occorre mantenere dei
rapporti senza i quali non si sta sul mercato: questo vuol dire che
o si aumenta la produttività o si riduce il personale. Siamo di
fronte ad un libero mercato e si vende solo se si è concorrenziali,
oppure si chiude.
Il problema delle aree attrezzate lo hanno già affrontato il
Presidente della Giunta ed il Consigliere Lanivi.
Sulla formazione professionale, noi riteniamo che sia un
elemento strettamente legato al futuro dell'occupazione nella
nostra Regione: inseguito sottoporremo proprio delle proposte in
tal senso al Consiglio.
Sul problema della cooperazione si potrebbe fare un lungo
discorso; esistono delle grosse difficoltà da parte dei soggetti
che dovrebbero, costituire la cooperazione. Le cooperative sono
molte, ma per la costruzione di edilizia abitativa, molto meno per
la produzione ed il lavoro. Quindi è un discorso che va portato
avanti e nasce anche da alcuni rapporti che esistono già in questa
Regione da lunghi anni, può anche essere un fatto culturale, però
la cooperazione qui trova molte difficoltà ad andare avanti,
proprio da parte di chi dovrebbe essere il soggetto della
cooperazione.
C'è una risposta che devo dare ad una proposta di emendamento
del Consigliere Millet: siamo concordi nell'inserire in questa
Commissione i due organismi che si occupano di cooperazione in
questa Regione.
Non possiamo Consigliere Cout, dare garanzie per mantenere gli
attuali livelli occupazionali; chi le dà, o vuol prendere in giro
la gente o non conosce la reale situazione. Qui la battaglia è
difendere quanto è difendibile della occupazione, ma in questa fase
di trasformazione pretendere di difendere gli attuali livelli
occupazionali è poco serio, sia nel crederci che nel farlo credere.
Va fatta una battaglia per conservare il più gran numero di posti,
ma conservarli tutti penso sia un'impresa talmente ardua che
neanche il Governo nazionale può riuscirci.
Sui ritardi nel pagamento della Cassa integrazione:
personalmente mi sono recato al Ministero del Lavoro e vi posso
dire che ho visto delle montagne di pile che toccano il soffitto,
che se ne cade una ci ammazzano i funzionari. Ho visto il personale
del Piemonte e della Valle d'Aosta autorizzato a sfilare i
fascicoli delle aziende che lo interessavano direttamente, perché
il Ministero è così ingolfato che queste cose non le può fare. Non
possiamo neanche proporre di portare i fascicoli in Valle d'Aosta,
perché è competenza specifica del Ministero del Lavoro. Abbiamo
contattato i funzionari, più di così non si può fare perché tutte
le Regioni sono là con propri funzionari e si sono creati i turni.
Non potete farne colpa anche di questo alla Regione, che farà
pressioni, ho parlato a lungo di questa questione con i Ministeri,
ma dovete capire che vi sono delle oggettive difficoltà che neanche
la Regione Autonoma Valle d'Aosta può risolvere in casa
propria.
Nel terminare il mio intervento, ribadisco che concordiamo sulle
linee sulle quali dovrà marciare questa Commissione, e cioè sulle
indicazioni dei nuovi insediamenti. E' opportuno verificare questo
tipo di possibilità., così come ci pare importante fare uno sforzo
per verificare la tipologia di produzione, stando attenti a non
rinunciare ad altre occasioni solo perché si è rigidamente
collocati in un tipo di mercato che magari sulla carta è il
migliore ma di fatto poi trova difficoltà ad essere installato in
questa Regione.
Questo discorso oggi potrebbe essere importante per il futuro di
questa Regione se fatto con serietà e capacità di capire in quale
contesto operiamo. Se avviene in questo quadro, è possibile che
costruiamo sia pure senza falsi entusiasmi gli strumenti per
affrontare la crisi nel modo migliore, compatibilmente alla
situazione attuale.
PRESIDENTE
: Ha chiesto di parlare il Presidente della
Giunta Rollandin per dichiarazione di voto, ne ha facoltà.
ROLLANDIN (U.V.):
Sur la première proposition nous nous
abstiendrons; quant à la deuxième, avec les modifications qu'on a
prévues, surtout sur la proposition au Conseil, nous pensons
d'avoir l'appui de toutes les forces présentes.
PRESIDENTE
: Ha chiesto di parare il Consigliere Mafrica,
ne ha facoltà.
MAFRICA (P.C.I.):
Voteremo a favore di entrambe le
mozioni: la prima in quanto individua le responsabilità della
Giunta, che crediamo debbano rimanere; la seconda perché riteniamo
che comunque una Commissione di studio e di proposta su questi
problemi possa servire.
Abbiamo criticato e continuiamo a criticare anche oggi un
aspetto della politica di questa Giunta e di quelle precedenti. Non
possiamo, Assessore Pollicini, dire oggi che la Regione ha fatto,
nei nove anni precedenti, certe cose solo perché il nuovo
Assessore, in questi ultimi mesi, cambiando un po' rispetto alle
precedenti gestioni, ha cominciato ad avere rapporti con il
Governo, a collocarsi in modo diverso rispetto ai problemi.
I posti di lavoro che si stanno perdendo oggi sono certo il
risultato di problemi più generali, ma anche della mancanza di una
politica industriale in tutto questo lungo periodo; rispetto alla
grande industria si è avuto un atteggiamento rinunciatario, dicendo
che non si poteva intervenire e quindi non si sono neanche seguiti
quei fenomeni che oggi cominciano ad essere intravisti, i rapporti
con la Breda, le questioni con la CEE: questo atteggiamento va
cambiato.
Rispetto alla piccola industria si sono operati interventi, come
ha detto molto meglio di me il Consigliere Stévenin, senza
sufficiente attenzione alle questioni di mercato, alla scelta dei
macchinari, alle questioni finanziarie anche interne alle
aziende.
Crediamo che il contributo che daremo come forza di opposizione
debba portare la Regione ad avere un atteggiamento diverso in
politica industriale. Non si può affermare che siamo nella fase
post-industriale nel senso di dire che l'industria ha cessato il
suo ruolo; siamo in una fase in cui l'industria si sta modificando,
assumendo maggiore importanza l'elettronica e l'informatica, in cui
ci saranno meno posti di lavoro diretti nell'industria ma ce ne
saranno di più nelle attività indotte che possono lavorare intorno
all'industria: in questo senso noi dobbiamo attrezzarci.
Ci fa piacere che proposte che abbiamo fatto in anni passati,
tipo quella del Centro di Assistenza alle medie e piccole imprese,
oggi vengano assunte come impegno da parte della maggioranza:
riconosciamo quando ci sono dei mutamenti anche nell'atteggiamento
delle forze politiche e della Giunta.
Crediamo che quella strada vada perseguita; chiediamo un terzo
cambiamento oltre al cambiare atteggiamento verso la grande
industria, oltre al tentativo di rendere più produttivo quello
verso la piccola industria: deve essere cambiato anche
l'atteggiamento verso il problema della Cassa integrazione. Se è
vero che esistono montagne di pratiche che riguardano le industrie
di tutta Italia che diventano sempre più alte, i periodi di tempo
per cui dovranno aspettare i lavoratori diventeranno sempre più
lunghi. Allora non possiamo continuare con l'atteggiamento che è
stato preso da questo Consiglio sei mesi fa rispetto alla nostra
proposta di legge per anticipare ai lavoratori le spettanze loro
dovute per la Cassa integrazione. Occorre che anche in questo campo
mettiamo da parte un atteggiamento moralistico, vediamo di fare le
cose nel. modo migliore, però come Regione interveniamo con il
principio di sussidiarietà caro al Consigliere Lanivi, per far sì
che i lavoratori, prima di avere la cassa integrazione, non
aspettino dieci mesi o un anno.
Quindi noi prendiamo per buona in questo momento a volontà
mostrata dalla maggioranza di chiedere il contributo di tutte le
forze politiche; teniamo conto anche della provvisorietà di questo
esecutivo e del fatto che ha bisogno di avere un confronto più
largo; ci auguriamo che diminuiscano i provvedimenti di urgenza,
che non si presentino più convenzioni con delibere di Giunta da
approvare con urgenza, ma che il tutto sia vagliato e discusso
prima dalle apposite Commissioni; ci auguriamo che quegli strumenti
che oggi vengono ritenuti necessari, facciano dei passi avanti: in
questo senso daremo il nostro contributo.
Crediamo che per cambiare radicalmente la situazione, tenendo
conto di tutte le condizioni, occorrerebbe anche un mutamento
politico; ma anche se questo non c'è stato-e finché non ci sarà
pensiamo che le cose non potranno essere radicalmente modificate -
qualcosa di più può essere fatto sotto l'aspetto della serietà
della gestione degli interventi, sia nei rapporti con il Governo,
sia nell'esame degli imprenditori che si presentano, sia nell'esame
delle possibilità di mercato.
In questo senso diamo la nostra disponibilità come abbiamo fatto
in altre occasioni.
Restano sempre le responsabilità della Giunta per quello che
attiene alle esecuzioni o meno delle indicazioni che vengono dal
Consiglio. Ci predisponiamo a lavorare con serietà avendo presenti
questi tre obiettivi: essere più efficaci verso la grande
industria, avere interventi che non portino al fallimento a catena
della piccola industria, intervenire verso i lavoratori in Cassa
integrazione. Con questo spirito voteremo entrambe le mozioni.
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARE (P.S.D.I.):
A nome dei socialdemocratici,
dichiaro che voterò a favore della mozione presentata dai
socialisti; mi asterrò invece sulla mozione presentata dalla
maggioranza, sottolineando che le affermazioni del Presidente
Rollandin sono state immediatamente smentite dai fatti, perché non
è in questo modo che si instaura una collaborazione fra maggioranza
e minoranza.
Vorrei fare una piccola precisazione all'Assessore Pollicini:
quando parla della mia contraddizione nell'affermare che la crisi
regionale è una conseguenza della crisi nazionale, su questo sono
d'accordo; però la Regione ha delle grosse risorse economiche che
non è riuscita a mettere a disposizione per evitare questa
parallelità di situazione fra fenomeno regionale e fenomeno
nazionale.
PRESIDENTE
: Ha chiesto di parlare il Consigliere
Torrione, ne ha facoltà.
TORRIONE (P.S.I.):
In sede di dichiarazione di voto non
si possono riassumere e neanche puntualizzare tutti gli aspetti di
questo complesso problema, come d'altronde è emerso dalla
discussione che è avvenuta stamani in Consiglio.
Noi riteniamo che alcune affermazioni che sono state fatte dalla
maggioranza siano tali da dare a dimostrazione di una certa
inversione di tendenza, prendiamo atto peraltro che per altri versi
si tende continuamente a mantenere un atteggiamento un po'
desueto.
Obiettivamente il problema, da settoriale dell'industria, mi
sembra abbia assunto delle dimensioni di ben altra natura, perché
quella aggiunta che è stata fatta, di Commissione dell'industria e
dell'occupazione, dimensiona diversamente quelli che sono i compiti
della Commissione stessa, che occupandosi - chiedo scusa per il
bisticcio di parole - del problema occupazionale evidentemente sarà
costretta ad avere una visione complessiva della nostra realtà
economica regionale. Quindi questa Commissione sarà costretta a
dimensionare gli interventi nell'industria a seconda di quelli che
dovranno essere gli interventi negli altri possibili settori
occupazionali della nostra Regione.
Il discorso ha toccato un aspetto che noi riteniamo preminente e
che è quello del rapporto con il Governo centrale, perché ha
ragione l'Assessore Pollicini quando dice che questa crisi ha delle
implicazioni che non sono solo nazionali ma addirittura
sopranazionali; ma allora l'Assessore Pollicini dovrà con molta
onestà riconoscere che il rapporto con il Governo Centrale è stato
finora molto episodico. Il fatto più clamoroso è quello che ha
citato lui e che riguarda l'Ilssa Viola, perché se i rapporti
fossero stati di altra natura non si sarebbe verificato ciò che di
fatto è avvenuto, cioè che il Governo interveniva per smantellare
l'industria, mentre la Regione interveniva per mantenere.
L'intero atteggiamento della Regione andava confrontato con lo
Stato, non solo quello dell'intervento finanziario, ma quello
dell'intervento più globale. Questo cordone ombelicale che la
drammaticità della situazione richiedeva fosse mantenuto in
tensione continua, è un cordone ombelicale che - non dico in questi
ultimi sei mesi ma negli anni passati, si è teso in maniera tale
che si è spezzato. Intendiamo un rapporto di pari dignità, senza
rinunciare a nessuna delle prerogative della nostra Regione, non un
rapporto di conflittualità che porti a cercare di risolvere nel
nostro piccolo problemi che non siamo capaci a risolvere.
Il Consigliere Stévenin stamani ci ha fatto una fotografia
drammatica di quello che è stato l'intervento nell'ambito della
nostra Regione e sulla base di questa esperienza dobbiamo prendere
atto di alcuni fallimenti e dobbiamo fare una modesta autocritica,
non solo da parte delle forze di maggioranza, direi
complessivamente come forze politiche agenti nel contesto
regionale, ed invece è proprio questo che non viene mai fuori,
perché ognuno tende a difendere il proprio "particolare". Così
facendo, si perde di vista il generale. Qui stiamo parlando sulla
pelle dei lavoratori e per essere credibili dobbiamo anche ogni
tanto dire che abbiamo commesso degli errori.
Dico queste cose con estrema amarezza perché il fenomeno è
complesso ed ha delle implicazioni che sfuggono a quella che può
essere l'osservazione di una piccola Regione come la nostra, però è
altrettanto vero che noi chiedevamo - ed è qui forse il senso della
nostra proposta politica - che si invertisse questa tendenza, che
la Regione in prima persona attraverso la Giunta assumesse un
atteggiamento di tipo diverso; non per far ricadere sulla Giunta
quelle che erano delle responsabilità, ma perché qui ci vuole un
modello di sviluppo diverso della nostra collettività, ed è questo
l'orientamento che è mancato anche nel passato e che riteniamo sia
indispensabile.
E' anche sciocco invocare il discorso della formazione
professionale in via d'urgenza quando non sappiamo cosa succederà
domani in Valle d'Aosta; c'è un esempio clamoroso, che ha creato
una fabbrica di disoccupati come conseguenza al fatto di essere
andati alla cieca e di essersi affidati all'improvvisazione,
costituito dal settore delle maestre d'asilo, in cui in questo
momento ci troviamo ad assistere a forme di sottoccupazione e di
disoccupazione aceranti. Questo perché vent'anni fa c'era il
fenomeno demografico che esplodeva e tutto l'orientamento
professionale ha seguito quella strada. Quando poi gli Enti
pubblici hanno invertito tendenza orientandosi nel settore del
sociale in maniera preminente, si sono trovati ad avere bisogno di
figure professionali che non avevano a disposizione. Adesso ci
troviamo con un altro orientamento che non è legato a quello che
vorremmo fare domani.
Ecco la complessità del problema, ecco perché riteniamo che il
Governo responsabilmente lo affermi in questo momento, e noi lo
ritenevamo proprio uno degli elementi prioritari. Avevamo forse
frainteso le dichiarazioni del Presidente quando aveva detto:
estrapoliamo da questo programma due o tre punti che sono
prioritari e, dopo il fatidico mese di luglio, diamo un assetto
definitivo all'Amministrazione regionale ed occupiamoci di tutti
gli altri problemi. Si vuole scaricare la soluzione del problema ad
una Commissione? Noi ritenevamo che la nostra mozione fosse consona
proprio a questo tipo di impostazione che ritenevamo fosse
indispensabile che il Governo regionale assumesse, vista la gravità
della crisi.
Visto che la maggioranza ritiene opportuno astenersi sulla
nostra mozione, noi ci asterremo sulla mozione successiva; però
dico, con estrema simpatia nei confronti del Consigliere Maquignaz
che, tra l'altro, so provenire da una famiglia i esperti scalatori,
il quale prima ha cercato di giustificare l'emendamento alla
Commissione, io, che faccio parte della Commissione, voglio vedere
chi si occuperà di questi problemi: la Commissione speciale, che
ogni tanto verrà a riferire a noi?
Noi ritenevamo che in questo momento ci volesse della chiarezza;
sul problema delle Commissioni abbiamo visto atteggiamenti
diversificati da parte della maggioranza che non ama le Commissioni
speciali e lo abbiamo capito anche stamani perché per la centesima
volta si maschera una Commissione speciale dietro una
istituzionale. Speriamo che funzioni, nell'interesse dei lavoratori
valdostani.
PRESIDENTE
: Ha chiesto di parlare il Consigliere Aloisi,
ne ha facoltà.
ALOISI ( M.S.I.):
Devo riconoscere che nell'intervento
dell'Assessore Pollicini si rispecchia esattamente quella che è
stata la posizione di accusa del M.S.I. nei confronti degli organi
centrali. Mi fa piacere perché quelle parole è come le avesse dette
il Consigliere Aloisi, quindi danno la possibilità al sottoscritto
di dire di essere nel giusto quando accusa.
Per quanto riguarda la seconda parte, volevo ricordare che anche
se si accusa il Governo centrale, questo non vuol dire che non ci
siano delle responsabilità a livello locale, perché all'interno di
questo Consiglio ci sono e compongono la maggioranza quelle stesse
forze che a livello romano compongono il Governo centrale ed io
vorrei solo ricordarvi, a questo proposito, una piccola cosa: mi
sono trovato in una riunione di direzione nazionale a Roma nel mio
partito e non condividevo una presa di posizione della Segreteria
dell'On. Almirante. Il mio intervento, anche se non ha modificato
completamente le posizioni della segreteria, è servito a cambiare
la presa di posizione iniziale. Quindi è un ulteriore invito alle
forze presenti in questo Consiglio, che non è vero che non possono
fare niente: nell'ambito del loro partito possono intervenire a
livello romano per cercare di modificare certi atteggiamenti che
creano questo tipo di situazione a livello locale.
Per quanto riguarda la dichiarazione di voto, voterò a favore
della prima mozione e sulla seconda mi asterrò solo perché non
credo a questo allargamento, della Commissione, in un modo
assembleare che non serve a niente. Prendo spunto da quello che ha
detto l'Assessore Pollicini di essere coerente, per cui mi
asterrò.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK